<pramāṇavārttikabhāṣyam>

<002>

<2. pramāṇasiddhi-paricchedaḥ>

<003>

<1. paricchedaḥ>

<. vidhibhāvanādi vārttikaṃ prathamam>

<1. pramāṇa-lakṣaṇam>

{1.1.1.1.1}

<(1) avisaṃvādi jñānaṃ pramāṇaṃ>

[003,i]

namobuddhāya ।

[003,ii]

	pramāṇabhūtāya jagaddhitaiṣiṇe praṇamya śāstre sugatāya tāyine ।
	kutarkasambhrāntajanānukampayā pramāṇasiddhirvidhivad vidhīyate ॥ 1 ॥
	prāyaḥ prastutavastuvistarabhṛto nekṣyanta evoccakairvaktāraḥ paramārthasaṃgrahadhiyā vyādhūtaphalgukramāḥ ।
	tenāsmin viralakramavyapagamādatyantaśuddhāndhiyaṃ dhanyānāṃ vidadhātumuddhatadhiyāṃ dhīḥ samvide dhīyate ॥ 2 ॥

[003,iv]

atra bhagavato hetuphalasampattyā pramāṇabhūtatvena stotrābhidhānaṃ śāstrādau śāstrārthatvāt । bhagavāneva hi pramāṇabhūto'smin prasādhyate ।

[003,v]

tatra heturāśayaprayogasampat sāṃvyavahārikapramāṇāpekṣayā । āśayo jagaddhitaiṣitā 〈।〉 prayogo jagacchāsanāt śāstṛtvaṃ 〈।〉 phalaṃ svaparārthasampat । svārthasampat sugatatvena trividhamarthamupādāya । praśastatvaṃ svarūpavat । apunarāvṛttyarthaṃ sunaṣṭajvaravat । niḥśeṣārthaṃ supūrṇaghaṭavat 〈।〉 parārthasampat jagattāraṇāt tāyitvaṃ । santānārthañcāparinirvāṇadharmmatvāt । evambhūtaṃ bhagavantaṃ praṇamya "pramāṇasiddhirvidhīyate" । pramāṇādhīno hi prameyādhigamo bhagavāneva ca pramāṇaṃ । pramāṇalakṣaṇasadbhāvāt । pramīyate'neneti pramāṇam ।

[003,vi]

tatra sāmānyena pramāṇalakṣaṇaṃ nirdiśati ।

[003,vii]

	pramāṇamavisaṃvādi jñānaṃ;

[003,viii]

jñānaṃ pramāṇantatra sati pramitisiddheḥ । avisamvādi 〈।〉 visamvāde sati viparyayāt indriyārthasaṃyogādayo hi visamvādaviviktajñānopalakṣitā eva tattvaṃ pratilabhante । avisamvādārthī hi sarvaḥ pramāṇānveṣaṇaprayuktaḥ ।

[003,ix]

nanu 〈a〉 visamvāditvaṃ tasya sādhanajñānasya svarūpameva । tasmiṃśca svarūpeṇa jñāyamāne jñātameva taditi kiṃ parīkṣyate । atha na svarūpasamvedanaṃ 〈।〉 tadā pramāṇameva nāstītyāpatitaṃ । na cāyaṃ pakṣaḥ kṣamo bhavatāmiti ।

[003,x]

tadasat । na svarūpameva jñānasya prāmāṇyaṃ samvāditvamvā 〈।〉 api tu 〈।〉

<004>

[004,i]

	arthakriyāsthitiḥ । avisamvādanaṃ;

[004,ii]

na khalu jñānasvarūpamātrāvagatāvidaṃ pramāṇamiti bhavati । kintarhi 〈।〉 arthasya dāhapākādeḥ kriyāniṣpattistasyāḥ sthitiravicalanavisamvādanaṃ vyavasthā vā । sā cārthakriyā bhāvinī na tatkāle 〈।〉 tatastatsambandho na svarūpasamvedanamātrāvadhṛtaḥ ।

[004,iii]

nanu tatsambandhitā svarūpameva 〈nāsti ।〉 tat kathaṃ na svarūpasamvedanamātrāvadhāraṇaṃ ।

[004,iv]

naitadasti 〈।〉

[004,v]

	dviṣṭhasambandhasamvittirnaikarūpapravedanāt ।
	dvayasvarūpagrahaṇe sati sambandhavedanam ॥ 3 ॥ (PVA)

[004,vi]

kathaṃ tarhi pravarttanākāle tajjñānaṃ । etaduttaratra vakṣyāmaḥ । yadyarthakriyādhigame pūrvakaṃ pramāṇaṃ 〈।〉 so 'pyarthakriyādhigamaḥ pramāṇamapramāṇamvā । apramāṇenārthakriyādhigamābhāvāt pramāṇantat । tatastato 'pyarthakriyādhigamaḥ parānveṣaṇīya ityanavasthā ।

[004,vii]

nedaṃ sādhīyaḥ ।

[004,viii]

	uttarārthakriyābhāvāt pūrvasya yadi mānatā ।
	tadaivārthākriyābhāvāduttarasya kathanna sā ॥ 4 ॥ (PVA)

[004,ix]

yatrārthakriyāsthitiraparopakalpitā tad yāvat pramāṇaṃ 〈।〉 yatra tu svatastadaivārthakriyānubhavaḥ 〈।〉 tat sutarāmeva pramāṇaṃ 〈।〉 arthakriyāsthitiravisamvādanamiti sāmānyenābhidhānāt ।

[004,x]

nanu dāhapākādyarthakriyeyaṃ svapneppi sambhavati pītasa<?>〈 śa〉ṅkhādijñāne ca 〈।〉 śabdaviṣaye tu jñāne na dāhapākādyarthakriyā svataḥ parataścārthakriyābhāvāt । tasmādabādhito bodhaḥ pramāṇamiti yuktaṃ ।

[004,xi]

tadapyayuktaṃ yataḥ ।

[004,xii]

	śābde 'pyabhiprāyanivedanād 〈। 1〉
	avisamvādanaṃ;

[004,xiii]

śabdaviṣayaṃ jñānaṃ śābdaṃ । apiśabdādanyatrāpi । ayamarthaḥ 〈।〉

[004,xiv]

	svarūpabodhamātreṇa sarvaṃ jñānaṃ bhavet pramā ।
	athāvādhitabodhatvāt svapnādāvapi kinna tat ॥ 5 ॥ (PVA)

[004,xv]

bodhamātrasaṃgamo hi svapnetarapratyayasambhavī samāna eva sarvatra । 〈sa hi〉 na puruṣārthasya sādhakaḥ । athābādhitabodhatvaṃ tadapi samānameva । jāgratpratyayena bādhamānatā cet । koyaṃ bādho nāma ।

[004,xvi]

	pareṇa viṣayābhāvajñāpanaṃ sa 〈yadi〉 hīṣyate ।
	svārthe pravṛttimajñānamabhāvaṃ jñāpayet kathaṃ ॥ 6 ॥ (PVA)

[004,xvii]

na tāvajjñānāntareṇābhāvaḥ svapnajñānasyānyasya vā kenacit kriyate । tatkāle tasya svayameva nāśāt । na cākṣinimīlanānnaṣṭe jñāne bādhyatā pratīyate । anyena nahi jñānena

<005>

[005,i]

tasya viṣayāpahāro'sattājñāpanalakṣaṇo bādhaḥ । na ca svaviṣaye pravṛttamanyaviṣayapahāraṃ racayitumalaṃ । svaviṣaya 〈jñāna〉 svaviṣayasya rūpasādhanaṃ hi jñānānāṃ dharmmaḥ । paraviṣayāpaharaṇantu narādhipadharmmaḥ ।

[005,ii]

kathantarhi bādhyabādhakabhāvaḥ । na kathañcit । ata evābādhitatvaṃ pramāṇatvaṃ । tasmād yatrārthakriyā nāsti tadapramāṇaṃ ।

[005,iii]

	svayamanyena vā yatra jñāyate na kriyodayaḥ ।
	tadapramāṇaṃ na svapnāsvapnabhedosti tattvataḥ ॥ 7 ॥ (PVA)

[005,iv]

vyavahāramātramevedaṃ svapnāsvapnabhedo nāma । tathā pramāṇāpramāṇabheda iti hi vakṣyate । na cāsāvarthakriyāsthitiravicalitatvābhāvāt । bhāvanāmātrāvasāyatārthakriyā svapne । na tatra paritoṣaḥ । abādhitatve tvanavasthaiva । prathamamabādhanaṃ sarvatraiva । taduttarakālamabādhane 〈।〉 tatrāpyuttarakālamabādhanamiti kutaḥ ।

[005,v]

	bādhakasya purobhāvaḥ sarvavijñānasambhavī ।
	parantu bādhakābhāva statrāpyāśaṃkyatena kiṃ ॥ 8 ॥ (PVA)

[005,vi]

pītasaṃ <?>〈 śaṃ〉khādivijñānantu na pramāṇameva । tathārthakriyāvāpterabhāvāt । saṃsthānamātrārthakriyāprasiddhāvanyadeva jñānaṃ pramāṇamanumānaṃ 〈।〉 tathā hi 〈।〉

[005,vii]

pratibhāsa evambhūto yaḥ sa na saṃsthānavarjitaḥ । evamanyatra dṛṣṭatvādanumānaṃ tathā ca tat ॥

[005,viii]

yena na kadācid vyabhicāra upalabdhaḥ sa yathābhiprete visamvādād visamvādyata eva । yastu vyabhicārasamvedī sa vicārya pravarttate 〈।〉 saṃsthānamātrantāvat prāpyate । paratra sandeho viparyayo vā 〈।〉 tato'numānaṃ saṃsthāne । saṃśayaḥ paratreti pratyayadvayametat pramāṇamapramāṇaṃ ca ।

[005,ix]

anena maṇiprabhāyāṃ maṇijñānaṃ vyākhyātaṃ । tathā ca vakṣyāmaḥ ।

[005,x]

atha kena dvayametaditi pratīyate । etadapi vakṣyāmaḥ । śabdaviṣayantu jñānamabhiprāyanivedanāt pramāṇaṃ । abhipretārthakriyāsvarūpanivedanameva samvādanaṃ ।

[005,xi]

	jñeyasvarūpasaṃsiddhireva tatra kriyā matā ।
	citre 'pi dṛṣṭimātreṇa phalaṃ parisamāptimat ॥ 9 ॥ (PVA)

[005,xii]

na khalu svarūpasamvedanādaparamatrārthakriyājñānaṃ kvacidupalabhyate । rūpādayo hi svasvarūpasamvedanaparā eva 〈।〉 na tadviṣayaḥ pratyayaḥ paratra pramāṇaṃ । tatsvarūpaḥ samvedanamātrakañca sarvatra jñāne samānamiti na sāṃvyavahārikapramāṇāvatāraḥ ।

[005,xiii]

	tato bhāvyarthaviṣayamviṣayāntaragocaraṃ ।
	pramāṇamadhyāropeṇa vyavahārāvabodhakṛt ॥ 10 ॥ (PVA)

[005,xiv]

bhāvyarthaviṣayāntaraprāptyarthā hi pramāṇāpramāṇānveṣaṇāparaḥ । yathā ca bhinno viṣayasparśādikaḥ na rūpādisvarūpagrahaṇe'ntaryāti tathā bhāvisvarūpamapi paramārthaṃtaḥ । adhyāropeṇa tu tadekatā viṣayāntarasyāpi । tatastaddvāreṇa samvādanamuktaṃ jñāne । yatra tu tadevārthakriyā tatrāvivāda eva । tatra bhāvisvarūpe tatkāraṇatvenaikatāropaḥ । paratra tu sparśādau tadekasāma <006> gryadhīnatveneti na viśeṣaḥ । yatra tu abhimatārthakriyā yathā jalagrāhivijñānāt marīcikārthakriyāvāptistadapramāṇameva । ata evāha । "śābde 'pyabhiprāyanivedanād" 〈।〉

[006,i]

anyatrāpi citrādau 〈।〉 tathā ca ghaṭajñāne paṭaprāptau śuktikāyāñca rajatajñānaparamparāyāmapi na pramāṇatā 〈। a〉 bhiprāyāvisamvādābhāvāt ।

[006,ii]

	abhiprāyāvisamvādāt pramāṇaṃ sarvamucyate ।
	na sajātivijātīyavijñānotpattimātrataḥ ॥ 11 ॥ (PVA)
	bādhakapratyasyāpi sthiterevaṃprakāratā ।
	tattvatastu vijātīyavijñānotpattimātrakaṃ ॥ 12 ॥ (PVA)
	vijātīyavidutpattiryādi bādhakamucyate ।
	ghaṭajñāne paṭajñānaṃ bādhakaṃ kinna yuktimat ॥ 13 ॥ (PVA)
	neti pratyayabuddhyā cet bādhakaṃ kiṃcidiṣyate ।
	sa eva pratyayoneti pramāṇāda bheda āgataḥ ॥ 14 ॥ (PVA)
	abhāvalakṣaṇaṃ mānaṃ tataścettannirūpyate ।
	kimanyarūpasamvittiḥ kimabhāvasya tasya vit ॥ 15 ॥ (PVA)
	anyarūpasya vittiścedaviśeṣāt prasajyate ।
	tadabhāvasya vittau syāt tasyeti na samanvayaḥ ॥ 16 ॥ (PVA)

[006,viii]

abhā〈vo〉 hi svarūpeṇa pratīyate । svarūpañcābhāvasya na ghaṭādisambandhitayā pratīyate । pratīyamāne hi ghaṭe na tatsambandhitā 〈'〉 bhāvasya । tadā'bhāvābhāvāt । nahi jīvata eva devadattasya maraṇaṃ । apratīyamāne 〈na〉tu ghaṭena sambindhitā 〈'〉 bhāvasya na śakyā grahītuṃ ।

[006,ix]

atha kāryakāraṇabhāvavat pratītiḥ । kāraṇe sati paścāt kāryaṃ bhavati 〈।〉 tadanantaraṃ tasyopalabdhikrameṇa svarūpa-pratipattau kāryakāraṇasambandhaparigrahaḥ evaṃ bhāve satyabhāvo〈'〉bhāve ca sati bhāva iti bhavati sambandhapratipattiḥ ।

[006,x]

tadapyasat । yataḥ ।

[006,xi]

	atyantābhāvasambandhaḥ kasyacinna prasidhyati ।
	na bhāve satyabhāvo'sau na ca tatra viparyayaḥ ॥ 17 ॥ (PVA)

[006,xii]

kiñca 〈।〉

[006,xiii]

	kāryakāraṇayo rūpaṃ vinā tena pratīyate ।
	abhāvastu vinā bhāvaṃ bhavato na pratīyate ॥ 18 ॥ (PVA)
	deśasya śūnyatā yā tu tasyāḥ sarvatra tulyatā ।
	prāgabhāvādibhedasya tatrātyantamasambhavaḥ ॥ 19 ॥ (PVA)
	yathā ca vastuno bhedaḥ pratyakṣeṇa pratīyate ।
	prāgabhāvādibhedo 'pi pratīyate tathā 〈'〉 kṣataḥ ॥ 20 ॥ (PVA)
	abhāveṇa pramāṇena pratītistasya cenmatā ।
	kasyābhāvaḥpramāṇasya pramāṇābhāvāddhi<?>vedane ॥ 21 ॥ (PVA)
	kinna bhāvasya sarvasya kinna suptasya sarvathā ।
	abhāvagrāhikā vittirabhāvo yadi sammataḥ ॥ 22 ॥ (PVA)
	bhāvavittiṃ vinaivāsau kasyacit kinna lakṣyate ।
	eṣaiva tatra sāmagrī yadi nābhāvaniścayaḥ ॥ 23 ॥ (PVA)
	vastuto vyatiriktasya nābhāvasyāsti vedanaṃ ।
	idannāstīti vijñānaṃ vetti tadvyatirekitā ॥ 24 ॥ (PVA)
	kuta utpadyatāmetannendriyāt smaraṇamvinā ।
	indriyasmṛtisaṃyogādabhāvajñānasambhave ॥ 25 ॥ (PVA)
	prāptaṃ pratyakṣamevedama〈kṣa〉bhāvānusārataḥ ।
	anyatra vṛttamakṣañcennānyavijñānakāraṇaṃ ॥ 26 ॥ (PVA)
	mānasaṃ nāstitājñānaṃ kathamasya pramāṇatā ।
	pramāṇamavisamvādādaparaṃ mānameva tat ॥ 27 ॥ (PVA)
	vyatirikte hi nābhāve visamvādosti kasya cit ।
	kevalatve visamvādastatpratyakṣeṇa gṛhyate ॥ 28 ॥ (PVA)
	vinā bhāvamatiṃ tacca kevalagrahaṇaṃ sadā ।
	parānanupraveśena pratītiḥ kevalagrahaḥ ॥ 29 ॥ (PVA)
<007>
	kevalagrahaṇedhyakṣe visamvādasya sambhavaḥ ।
	tataḥ pratyakṣamevedamanyathānupalambhanaṃ ॥ 30 ॥ (PVA)
	nanu kevalasamvittiṃrabhāvāvittitaḥ kutaḥ ।
	sāpi kevalasamvittiṃ vinā neti samānatā ॥ 31 ॥ (PVA)
	yathā vā kevalo'bhāvo vinā bhāvena mīyate ।
	tathā bhāvo 'pi naivañcedanavasthāpra sajyate ॥ 32 ॥ (PVA)

[007,iv]

abhāvapratītiṃ vinā na kevalapratītirita cet । kevalapratītimvinā nābhāvapratītiriti samānaṃ । abhāvo vā kevalaḥ kathamabhāvāntaramvinā 〈।〉 tatrāpyabhāvakalpane'navasthā । sa eva smaryamāṇapadārthāpekṣo'nupalambho'bhāvasādhanaḥ pratyakṣaḥ pratyayaḥ । abhāvavyahārastu vāsanānurodhāt kvacideva bhavati nānyatreti vibhāgaḥ ।

[007,v]

tasmād yathā jāgratpratyayaḥ svapnapratyasya bādhakastathā viparyayo'pi kevalagrahaṇāditi nyāya eṣaḥ । tasmācchābde'pyabhiprāyanivedanāt prāmāṇyamiti nirākṛtametat 〈।〉

[007,vi]

śrotradhīścāpramāṇaṃ syāditarā〈na〉bhisaṅgateḥ ।

[007,vii]

nanu pramāṇabhūtena bhagavatā ko'rthaḥ 〈vyāvahārika〉pramāṇādeva sarvapuruṣārthasiddheḥ ।

[007,viii]

naitadasti 〈।〉

[007,ix]

	svarūpagrahaṇe dhyakṣamanumānyatra pra <?> varttate ।
	vakṣyatedaḥ punaḥ pāścādaparasyāpramāṇatā ॥ 33 ॥ (PVA)

[007,x]

na tāvat pratyakṣaṃ paralokādau pravarttate । tasya svarūpamātragrahaṇāditi pratipādayiṣyate । anumānantu sambandhagrahaṇamantareṇa nāsti । na ca sambandho vyāpyasarvavidā grahītuṃ śakyaḥ । svarūpasamvedananiṣṭhena hi pratyakṣātmanā na sambandhagrahaṇam 〈।〉 anumānenaiva sambandhagrahaṇe itaretarāśrayaṇadoṣaḥ । saṃvyavahāramātreṇa tu pratyakṣānumāne pramāṇaṃ sarvajñasādhanānuguṇatvenaiva nānyatheti । paścādetat pratipādayiṣyate । (1)

[007,xi]

nanu yadi nāma pramāṇaṃ paralokādau pratyakṣānumānalakṣaṇaṃ na pravarttate । tasya svarūpaviṣayatvādanmānasya ca sambandhagrahaṇasāpekṣatvāt । śāstrantu naivamiti tata eva samīhitasaddhiḥ । kimbhagavān pramāṇabhūtaḥ prasādhyate ।

[007,xii]

atrocyate ।

[007,xiii]

	vaktṛvyāpāraviṣayo yo'rthau buddhau prakāśate ।
	prāmāṇyantatra śabdasya nārthatattvanibandhanaṃ ॥ 2 ॥

[007,xiv]

śabdasya hi nāpauruṣeyateti paścāt pratipādayiṣyate । pauruṣeyatā tu syāt । tatra ca vakturvyāpāro vivakṣā 〈।〉 vaktā vivakṣitā । vivakṣāyā viṣayo yorthaḥ śrotṛbuddhau prakaśate 〈।〉 pramāṇyantatraiva śabdasya tatraiva ca vyāpāraḥ śabdasya 〈।〉 anyathānyathā vivakṣitamanyathā pratipādayatītyaprekṣāpūrvakārī syāt । tathā ca sutarāmevāprāmāṇyaṃ 〈।〉 sa ca vivakṣitā na sarvaḥ sarvavedī । anyathā parasparaviruddhatā śāstrāṇāṃ na syāt । na ca parasparaviruddhorthonuṣṭhātuṃ śakyaḥ । yathānuṣṭhānamātrārthasiddhau vyarthatayā pramāṇamalaṃ śāstrasya । svamanīṣikānuṣṭhāne 'pi phalasiddhiprasaṅgāt ।

[007,xv]

	tathā ca nirvivādaṃ syād yatheṣṭaṃ saṃpravarttatāṃ ।
	nahi kiciṃdanuṣṭhānaṃ niṣphalaṃ kasyacit kvacit ॥ 34 ॥ (PVA)

<008>

[008,i]

tasmād vaktṛvyāpāraviṣaye śabdasya prāmāṇyaṃ nārthatattvanibandhanaṃ । yadi vaktā na sarvajñaḥ । apauruṣeye 'pi yortho buddhau prakāśate yadā svayamevārthaṃ pratipadyate । yadā tu vyākhyātustadā vaktṛvyāpāraviṣayo vyākhyātaiva vaktā । yaśca buddhāvarthaḥ pratibhāti na sa evārthaḥ । anyathā sakalasamīhitārthasiddhernna kaścidanuṣṭhānārthī bhavet । anuṣṭheyatayaiva tasyārthasya pratipādanānnaivamiti cet । sa tarhi tadā svarūpeṇa nāsti 〈iti〉 na tasya pratipattiḥ । anyapratipattau sambandhābhāvāt sandeha eva । tataśca yorthaḥ pratīyate sa siddha eva na tadarthī pravarttate । yadarthī ca na sa pratipanna iti nārthatattvanibandhanaṃ prāmāṇyaṃ ।

{1.1.1.1.2}

<(2) niyogapratyākhyānam—>

[008,ii]

nanu niyogo 〈na〉 vākyārthaḥ । niyuktohamiti pratīteḥ । tato niyogādeva nāsituṃ samarthaḥ ।

[008,iii]

koyanniyogo nāma । niśabdo niḥśeṣārtho yogārtho yuktiḥ । niravaśeṣo yogo niyogaḥ । niravaśeṣatvaṃ ayogasya manāgapyabhāvāt । avaśyakarttavyatā hi niyogaḥ । niyogaprāmāṇikā hi niyogapratipattimātrataḥ pravarttante ।

[008,iv]

atrāha । "vaktṛvyāpāra" ityādi । ayamarthaḥ ।

[008,v]

	niyogo bhāvanā dhātorartho vidhiritīritāḥ ।
	yantrārūḍhādayo na syuḥ svabhāvādarthasādhanāḥ ॥ 35 ॥ (PVA)

[008,vi]

tasmād yo yasya pratibhāsate yathāpratibhaṃ sa vākyasyārtho na cedamarthatattvaṃ । yaśca yathā vyācaṣṭe tathā sa śabdo viguṇo na bhavati na ca tathārthatattvasthitiḥ ।

[008,vii]

kiñca ।

[008,viii]

	niyuktena nivṛttiścet sarvasyātaḥprasajyate ।
	tatsvabhāvatayākāśamanākāśaṃ na kasyacit ॥ 36 ॥ (PVA)
	svabhāvo'pi viparyāsādanyathā yadi gamyate ।
	viparyyāsāviparyāsavyavasthā kaḥ kariṣyati ॥ 37 ॥ (PVA)

[008,x]

yadi viparyāsānniyogaparādapi vacanānna pravarttate । tathā sati viparyyāsakalpanā pravarttamāne 'pi na vyāhanyate । yathaiva hi dveṣādayaṃ na pravarttate viparyastastathā tatpakṣapātādaparo 'pi pravarttata iti samānametat ।

[008,xi]

na ca niyuktohamityetat pravarttate । niṣphalaniyoge pravṛtterabhāvāt । pracaṇḍaprabhuniyoge niṣphale 'pyapāyabhayāt pravarttate । pramāṇāntarācca pratipanno'pāyaḥ । atra tu na pramāṇāntaraṃ । vyarthako niyogastathā cet 〈।〉 bhavatu ko doṣaḥ । na hi dṛṣṭe'nupapannaṃ nāma । prekṣāpūrvakārī niṣphalaniyoge hi prekṣāvattā na syādityupālabhyate 〈।〉 apauruṣeye tu

[008,xii]

kasyopālambhaḥ । apauruṣeye vyarthateyaiva na yukteti cet । nātra kiñcit pramāṇamanyatrāpauruṣeye tathā'dṛṣṭeḥ ॥

[008,xiii]

yadi ca niyogamātrāt pravarttate'pauruṣeyāt svargakāma iti niṣphalaṃ । juhyāditi

<009>

[009,i]

niyogamātrādeva niyogapratipatteḥ । atha phalābhilāṣiṇaḥ phalopadarśanaṃ । phalameva tarhi tasyopadarśanīyaṃ kinniyogena 〈।〉 svayameva phalābhilāṣāt pravartiṣyate ।

[009,ii]

apauruṣeyatvādasambaddhatāyāmapi na codyametaditi cet । niṣphalacodanāyāmapi na codyamiti vyarthako vedo nāyukta: । kiñca 〈।〉

[009,iii]

	niyujyamānaviṣayaniyoktṛṇāṃ yadīṣyate ।
	dharmme niyogaḥ sarvatra na śabdārtho'vatiṣṭhate ॥ 38 ॥ (PVA)

[009,iv]

niyogo nāmāyaṃ hi kasya dharma iti cintyatāṃ । na khalu niyogaḥ paṭādipadārthavadaparatantratayā pratīyate । tatrānena niyame niyojyādīnāmanyatamasya dharmmeṇa bhavitavyamaparaprakārāsamvedanāt ।

[009,v]

	niyojyadharmibhāvo hi tasyānuṣṭheyatā kutaḥ ।
	siddho'pi yadyanuṣṭheyo nānuṣṭhāviratirbhavet ॥ 39 ॥ (PVA)

[009,vi]

na khalu pariniṣpannamanuṣṭhātuṃ śakyam 〈।〉 anuṣṭhānaṃ hi tatra kriyāviśeṣaḥ । svarūpajananamvā । kriyāviśeṣastāvadanarthaka eva । pariniṣpannasya kriyā kimarthakāriṇī । svarūpaniṣpādanantu pariniṣpannasyeti vyāhataṃ । na ca pariniṣpannasyāparamapariniṣpannamāste । apariniṣpannasya pariniṣpannapadārthasvabhāvatvāyogāt । yo hi yadrūpatayopalabhyate sa tatsvabhāvaḥ 〈।〉 na cāniṣpannamupalabdhuṃ śakyaṃ । paścādupalabhyata iti cet । tadayuktaṃ yataḥ ।

[009,vii]

	tatsvabhāvatayā paścādupalabdhuṃ na śakyate ।
	vartamānasvarūpasya grahaṇedhyakṣavṛttitaḥ ॥ 40 ॥ (PVA)

[009,viii]

na khalu varttamānarūpopagrahapravṛttamadhyakṣaṃ pūrvāpararūpamīkṣituṃ kṣamate । tasmāt —

[009,ix]

	na pūrvamekatāvṛttirna paścādakṣajanmanaḥ ।
	jñānasyākṣānusaraṇādadhyakṣamiti mīyate ॥ 41 ॥ (PVA)

[009,x]

tasmānniyojyapuruṣadharme niyoge na śabdārthatā ।

[009,xi]

viṣayadharmatāyāmapi viṣayasyāpariniṣpatteḥ svarūpābhāvāt kathaṃ śabdādasau pratyetuṃ śakyaḥ । na hyavidyamānaṃ śaśaviṣāṇādikaṃ tathā dṛśyate'nuṣṭhānaviṣayatvena । kenacid rūpeṇa vidyamānaṃ kenacid rūpeṇa neti cet । tadasat ।

[009,xii]

	yenāsau vidyate bhāvastenānuṣṭhīyate na saḥ ।
	vidyate yena naivāsau na tenāpi pratīyate ॥ 42 ॥ (PVA)
	pratīyamānatā tasya siddhānuṣṭheyatā na cet ।
	tadeva tasya svaṃ rūpaṃ na niyogo'nyathā bhavet ॥ 43 ॥ (PVA)
	pratīyamānatāmātraṃ sāmānyaṃ sarvavastunaḥ ।
	anuṣṭheyatayaivāsya niyogatvamananyathā ॥ 44 ॥ (PVA)
	yadyanuṣṭheyatā tatra pratibhāti na cāparā ।
	anuṣṭhānaṃ bhavet tatra na tu sāmānyavedane ॥ 45 ॥ (PVA)
	sāmānyavedane tatra nānuṣṭheyārthavedanaṃ ।
	vākyasya na bhavedartho niyogastatpravādināṃ ॥ 46 ॥ (PVA)

[009,xvii]

nanu yāgādiviṣaye niyuktohamiti pratīyate । iyameva ca niyogasya pratītiḥ śābdād yā niyuktohamatrāneneti pratītiḥ । tatra niyoktā śabde puruṣaḥ vede pramāṇābhāvāt । niyojyaḥ puruṣo yāgo viṣayaḥ sakalamidaṃ pratīyate । tatra pratītirbhāva eva kathaṃ pratīyata iti koyaṃ paryyanuyogaḥ ।

[009,xviii]

tadasat ।

[009,xix]

	pratīyamānena vinā kasya tatra svarūpavit ।
	vedyate yatsvarūpeṇa tasya tadvedanaṃ mataṃ ॥ 47 ॥ (PVA)
<010>
	na ca svarūpasyābhāve svarūpasyāsti vedanaṃ ।
	upalambho yataḥ sattā sāsti nāsti nu sā kathaṃ ॥ 48 ॥ (PVA)
	na ca pratītimātreṇa vastvastīti pratīyate ।
	parasparaviruddhārthā nāgameṣu bhavedasau ॥ 49 ॥ (PVA)
	vedādeva pratītiśceddhetudoṣāmalīmasāt ।
	na lokānanusāreṇa vedād buddherasambhavāt ॥ 50 ॥ (PVA)
	yāgāderupalabdhatvālloke śabdārthasambhavāt ।
	pṛrvadṛṣṭānusāreṇa pratītirnārthasādhikā ॥ 51 ॥ (PVA)
	"kāmaśokabhayonmādadoṣopaplutacetasāṃ ।
	buddhiḥ pūrvānusāreṇa na dṛṣṭeṣṭasya sādhikā ॥ 52 ॥ (PVA)"
	loke ca dṛśyate vākyapadārthopaplavaḥ kvacit ।
	vede tadanusāreṇopaplavaḥ kimasambhavī ॥ 53 ॥ (PVA)
	na tatrāśayadoṣosti kasyacinmūḍhatādikaḥ ।
	tatrāpyapratipattiḥ kinna doṣaḥ kasyacinmataḥ ॥ 54 ॥ (PVA)
	lokekṣāśayadoṣeṇa vastusambandhahānitaḥ ।
	na pramāṇatvameṣā ca na na vede 'pi kiṃ pramā ॥ 55 ॥ (PVA)
	loke vākyapadārthānāṃ viplavasyopalabdhitaḥ ।
	vede ta eva cecchabdāḥ kinna viplavasambhavaḥ ॥ 56 ॥ (PVA)

[010,x]

nanu yadi vedaḥ sattyārtho na bhavati svatastadā loke yāgādipadārthasya svayamapravṛtteḥ । kathaṃ yāgādikriyā vṛttyanupalambhaḥ । na hi svayaṃ vyutpādayitumidaṃ śakyaṃ । tato'visamvādabhāgyarthapratipādanāt pramāṇaṃ vedaḥ । etat sarvāgameṣu samānaṃ । na hi pratiniyatāgamārthāvāntaravibhāgāḥ sarvāgameṣvapi samupalabdhāḥ svayamutprepekṣya vidhātuṃ śakyāḥ puruṣamātreṇa । athavā sā kimaśabdaliṅgaṃ svayaṃ kathañcidanusmarato na bhavati buddhiryathā tathā kriyā parikalpyate ॥

[010,xi]

	sarvāgamasamānatvād yāgādyarthakriyātmanaḥ ।
	na sarvaiḥ karaṇantasya tulyaṃ vede pi kinna tat ॥ 57 ॥ (PVA)
	na cedādṛtatā śiṣṭairiṃtyanyonyasamāśrayaḥ ।
	vedārthācaraṇācchiṣṭāstadācārācca sa pramā ॥ 58 ॥ (PVA)

[010,xiii]

kiñca ।

[010,xiv]

	dvijātayo 'pi jāyante āgamāntarasaṅgitaḥ ।
	na bhavatyeva cet teṣāṃ na pāpe ramate matiḥ ॥ 59 ॥ (PVA)
	pāpetaravyavastheyamāyātā mānataḥ kutaḥ ।
	pāpātmatā 〈'〉 dvijatvena pāpatvādadvijātmatā ॥ 60 ॥ (PVA)
	kiṃca dvijātitā nāma jātigotrakriyāditaḥ ।
	śakyā jñātuṃ vivekānna dvijānāṃ śiṣṭatā kutaḥ ॥ 61 ॥ (PVA)

[010,xvii]

na khalu dvijādibhāvaḥ pramāṇagocaracārī । sa hi jātiyogalakṣaṇo gotralakṣaṇaḥ kriyāsāmarthyātiśayayogo vā bhavet । na tāvad gotvādijātimiva tajjātimākāraviśeṣādeva kecidavadhārayitumīśate । ākṛtisaṅkarasya darśanāt । śūdrādyabhimatānāmapi saivākṛtirupalabhyate । na khalu vāhuleyādyākṛtaya iva kauṇḍinyādīnāmapi vijātīyābhimatavyaktivilakṣaṇā vyaktaya upalabhyante । ata eva vyaktisaṅkareṇa sandehaviṣayatvādupadeśasahitaṃ pratyakṣaṃ pramāṇaṃ ।

[010,xviii]

	paropadeśaprāmāṇyaṃ pratyakṣārthe na yuktimat ।
	upadeśo hi lokānāmanyathāpi pravarttate ॥ 62 ॥ (PVA)

[010,xix]

yadi khalu bāhmaṇatvādijātiḥ pratyakṣeṇekṣyate । paropadeśasya vyarthatā । nahi pratyakṣārthe paropadeśo garīyān । tathā cenna paropadeśataḥ sandehaḥ syāt । ata eva pratyakṣaṃ sahāyamapekṣate ।

[010,xx]

	upadeśaṃ vinādhyakṣaṃ yadyarthasya prasādhakaṃ ।
	tadopadeśasattyatvaṃ vidhātuṃ nānyathā kṣamaṃ ॥ 63 ॥ (PVA)

[010,xxi]

yadā tu punaḥ 〈pratyakṣaṃ〉 kevalamasamarthamupadeśaśca tadā dvayamasamarthaṃ puthak sahitamapi tādṛśameveti । na jātigrahaṇe sāmarthyaṃmāsādayet । sāmagryāḥ sāmarthyamiti cet । nāstyetat ।

<011>

[011,i]

	kāryadarśanataḥ sarvā sāmagrīyaṃ pratīyate ।
	aṃkurādivadatrāpi na kāryaṃ kiñcidīkṣyate ॥ 64 ॥ (PVA)

[011,ii]

na hi ghaṭapaṭasāmagrī śālyaṅkare'nyatra vā bhavati । anvayavyatirekābhyāṃ hi jalādīnāmeva tattvopalabdheḥ । na cātra tathā kāryaṃ jātiniścayalakṣaṇamupalabhyate । kāñcanādyupadeśasya hi yadā sattyatāśaṅkā tadā pratyakṣadarśanādasau nivarttate । naivaṃ jātyupadeśasyāsattyatā śaṅkā tadā pratyakṣadarśanādasau nivartate । naivaṃ jātyupadeśasyāsattyatā śaṅkāyāṃ pratyakṣāt sattyatā jātisvarūpagrahaṇākārāt । suvarṇṇādau hi rūpaviśeṣasadbhāvādevaṃ bhūtameva suvarṇṇa bhavatīti vyavahārasya parisamāpterdṛṣṭasya na kācit kṣatiḥ । atra tu punarevaṃvidhameva brāhmaṇyamiti na pādaprasāraṇamātraṃ trāṇaṃ । pāramārthikaparalokavyavahārasya vāñchitatvāt । eka vākyatayā hi suvarṇṇaṃ sattyaṃ bhavati na tu brāhmaṇyaṃ । kiñca । tacchaṅkāyāṃ gotropadeśāntarādinirūpaṇameva kriyate । nānya upāyaḥ ।

[011,iii]

athādhyayanādinā kriyāviśeṣaṇaṃ jñāyate nopadeśamātrāt । tadapyasat ।

[011,iv]

	dvijātitve kriyā sādhyā na kriyāto dvijātitā ।
	saṃskārā api naiva syurjāti-niścaya-varjitā ॥ 65 ॥ (PVA)

[011,vi]

jātivarjitasya hi na svādhyāyādhyayanasaṃskārādayo dvijātitvādikamādadhati । sarvasya tathā dvijatvaprasaṅgāt । api ca ।

[011,vii]

	yadi pratyakṣato jātirna pratīyate kevalāt ।
	vacanādapi naivāsyāḥ pratītiraviraudhinī ॥ 66 ॥ (PVA)

[011,viii]

prathamaṃ hi pravarttamānamadhyakṣaṃ na tāvad dvijatvādivivekamupakalpayitumalaṃ tataḥ paramupadeśo'pekṣyate । yadi pratyakṣato na pratīyād vacanādapi naiva pratyeṣyati । tadapi hi vacanamupalambhameva khyāpayati । na khalu puruṣavacanaparijñānapravarttitaṃ niścayamupajanayati । puruṣo paryanuyuktaḥ kathambhavatedamajñāyīti gotrasaṃskārādikameva parijñānaviṣayatayopadiśati । na jātyupalambhaṃ kathayati । saiva jātiriti ceduktamatrottaraṃ 〈।〉 dvijātitve kriyā na tu tadeva dvijātitvaṃ ।

[011,ix]

atha gotralakṣaṇā jātiḥ । tathā ca 〈।〉 brahmaṇo'pattyaṃ brāhmaṇa iti hi vyapadiśanti ।

[011,x]

	brahmaṇo'pattyatāmātrāt brāhmaṇyati prasajyate ।
	na kaścidabrāhmatanorutpannaḥ kvacidiṣyate ॥ 67 ॥ (PVA)
	antarā jātibhadaścennirnimittaḥ kathambhavet ।
	antarāle kriyābhedād gotreṇārtho na kasyacit ॥ 68 ॥ (PVA)
	atha dvijādigotrāṇāmanādirbheda iṣyate ।
	jñāyatāṃ sa kathannāma pramāṇasyāpravṛttitaḥ ॥ 69 ॥ (PVA)
	kriyā tadaparijñānādakriyaiva prasajyate ।
	avicchedaśca gotrasya pratyetuṃ śakyate na ca ॥ 70 ॥ (PVA)
	avicchedo na niyataḥ kasyacid gotrabhāvinaḥ ।
	sūtamāgadhacaṇḍālāḥ kathaṃ sambhavinonyathā ॥ 71 ॥ (PVA)
	jñāyanta eva te tajjñairiti cenniyamo na hi ।
	anādigotrapaddhatyāmasyānna skhalanaṃ striyā ॥ 72 ॥ (PVA)
	iti jñātaṃ kathaṃ nāma kāmārttā hi sadā striyaḥ ।
	brāhmaṇatve sthite pūrvaṃ tadgotratvasya sambhavaḥ ॥ 73 ॥ (PVA)
	tadāsthiteḥ kathaṅgotraṃ seyamandhaparamparā ।
	atha śaktiviśeṣeṇa yoge brāhmaṇyamiṣyate ॥ 74 ॥ (PVA)
	idānīndṛśyate naiva śakteratiśayaḥ kvacit ।
	śrūyate pūrvakālaścet sarvatreti vṛthā vacaḥ ॥ 75 ॥ (PVA)
	sarvāgamaprasiddhānāṃ śakteratiśayo mahān ।
	yogināṃ gīyate pūrvasiddhānāmavigānataḥ ॥ 76 ॥ (PVA)

<012>

[012,i]

tasmānna śaktiviśeṣayogo dvijātitvaṃ yuktaṃ ।

[012,ii]

	na ca vedavacaḥ kiñcid dvijātitvādi pra <?>sādhakaṃ ।
	vyakteḥ sāmānyavacanamanuktasamameva tat ॥ 77 ॥ (PVA)

[012,iv]

nahi vedo devadattādīnāṃ brāhmaṇatvamupadiśati । sarvadā'vidyamānatvāt । vedasya ca sarvadā bhāvāt । arthasyābhāvakāle vedopadeśaḥ kathaṃ sārthakaḥ । yadā bhaviṣyati tadā tathaiti cet ।

[012,v]

	anarthakaḥ kathaṃ vedaḥ paścādarthena saṅgataḥ ।
	udāsīnasvarūpasya tatra vyāpṛtatā kathaṃ ॥ 78 ॥ (PVA)

[012,vi]

na khalu svabhāvābhāvayo rvedasya viśeṣa upalabhyate । tatsvabhāvatve ca sarvadā kathamayaṃ vibhāgaṃ pratīyāt ।

[012,vii]

tasmānnedaṃ brāhmaṇatvādikaṃ pratyakṣādupadeśādubhayād vedāda vā pratīyate । tadapratīyamānaṃ kathamupayogīti kintena karttavyaṃ । tataḥ saṃvyavahāramātraprasiddhaṃ brāhmaṇyaṃ । tato brāhmaṇā api bedānnārthakriyākramakṛta iti kathaṃ vyavahārasaṃvādo vedāt । kasyacittu vyavahāro vedaviparyyayādapīti na vedāvedayorviśeṣaḥ । tasmānnāparīkṣitād vedanniyogamātrādeva pravarttanaṃ yuktaṃ । tato'pravarttakatvādaprāmāṇyaṃ ।

[012,viii]

atha niyoktṛdharmatā niyogasya । tadayuktaṃ ।

[012,ix]

	niyoktuḥsiddharūpatvānniyogasyāpi siddhatā ।
	sampādyo na niyogaḥ syāt siddhaṃ sampādyatāṃ kathaṃ ॥ 79 ॥ (PVA)

[012,x]

na khalu siddhamaparanirapekṣaṃ kathañcit sampādayituṃ śakyaṃ । tathā cedanuparatireva sampadanāyā iti vyarthatā pramāṇasya ।

[012,xi]

atha niyojakadharmatve 'pi niyojyaviṣayāpekṣayā niyogastathātvaṃ pratilabhate । niyojyarahitaḥ kaśicanna niyogaḥ pratīyate । tathā niyogaviṣayamvinā nāsti niyogatā । tathāhi 〈।〉

[012,xii]

niyuktohamanenātra viṣaya 〈ye niyoga〉 iti pratītiḥ ।

[012,xiii]

yataḥ 〈।〉

[012,xiv]

	niyogaḥ preraṇārūpo vinā na viṣayaṃ kvacit ।
	niyojyo 'pi niyojyatvamātmanaḥ so'vagacchati ॥ 80 ॥ (PVA)

[012,xvi]

sa ca tathābhūto niyogaḥ sādhya eva । na khalu svāvyāpārasādhanaṃ vinā niyogaḥ sādhita iti bhavati । evantarhi dhātvartha niyogabhāvanānāṃ parasparasambandho niyogaḥ । sa ca pratītikāle nāsti । tat kathaṃ niyoge vākyārthe nirālambanatā na bhavet । na ca niyogaḥ parasparasāpekṣadhātvarthādivyatirekeṇāpara upalabhyate । sambandhaśca hetuphalabhāvena vyavasthitānāṃ kramabhāvināṃ na pratibhāsagocaraḥ svarūpapratibhāsasya vidyamānaviṣayatvāt । pararūpapratibhāsasya cātatpratibhāsatvāt । na khalvanyadanyarūpeṇa pratibhāsate । tathā ca nirālambane kānyāpohaviṣayā śrutiḥ । tathā hi । kuru yāgādikamiti । yāgakartṛkatvamātmanaḥ pratītiviṣayaprāptaṃ manyamā ca pratītikāle tadasti । na ca

<013>

[013,i]

śabdāt prāgapratipannaṃ pratyetuṃ śakyaṃ । yena hi prāg yāgādikriyāviṣṭo paraḥ pratipannaḥ sa evātmanaḥ parasya vā tathābhāvamavagacchati nānyaḥ । pūrvānusāreṇa ceyaṃ pratītiranyāpohaviṣayatāmātmano nātikrāmati । na ca pratyakṣataḥ kartṛtvamapi pūrva pratipannaṃ । paurvāparyye pratyakṣasyāvṛtteḥ । sāṃvyavahārikapratyakṣāpekṣayā tu pratītirityucyate । sarvathā pūrvapratītyanusaraṇādātmanaḥ karttṛtvapratītiḥ ।

[013,ii]

athāpi na karttṛtvenāsau preryate kintvadhikāritvenaiva 〈।〉 na hyakurvan karttā bhavati । adhikāritvantu yogyatayā । tadapyasat ।

[013,iii]

	yogyatāviṣaye kvāpi vinā na viṣayeṇa sā ।
	viṣayātyakṣatāyāñca pratītā yogyatā kathaṃ ॥ 81 ॥ (PVA)

[013,iv]

na khalu yogyatāviṣayaṃ svavyāpāramajānānastadviṣayaviśiṣṭāṃ yogyatāṃ svarūpato'vagacchati । tataḥ karttṛtvavadatrāpi doṣa eva ।

[013,v]

	vicāragocarātīto vacāracaritaiḥ kathaṃ ।
	niyoga iṣyate vākyasyārtha ācāryamuṣṭitaḥ ॥ 82 ॥ (PVA)

[013,vi]

na khalu vicāryamāṇo niyogaḥ kaścidasti । yathā kalpanamayogāt ।

[013,vii]

	śuddhakāryasya kiṃ rūpaniyogaḥ kīrttitaḥ paraiḥ ।
	kevalā preraṇā kāryasaṅganātha viparyayaḥ ॥ 83 ॥ (PVA)
	prādhānyāt kāryarūpatvaṃ niyogasya kimiṣyate ।
	kiṃ vā prerakatā tasya prādhānyāducyate paraiḥ ॥ 84 ॥ (PVA)
	kāryasya preraṇāyāśca sambandhe kinniyogatā ।
	niyogaḥ samudāyotha yadvā tadubhayāt paraḥ ॥ 85 ॥ (PVA)
	yantrārūḍhastathābhīṣṭo bhogyarūpo thavā sa kiṃ ।
	puruṣo vā niyogaḥsyāditi pakṣāḥ paraiḥ kṛtāḥ ॥ 86 ॥ (PVA)

[013,xi]

(1) śuddhakāryaniyogavādināṃ mataṃ ।

[013,xii]

	pratyayārthoṃ niyogaśca yataḥ śuddhaḥ pratīyate ।
	kāryarūpaśca tenātra śuddhaṃ kāryamasau mataḥ ॥ 87 ॥ (PVA)
	viśeṣaṇantu yattasya kiṃcidanyat pratīyate ।
	pratyayārtho na tad yuktaṃ dhātvarthaḥ svarggakāmavat ॥ 88 ॥ (PVA)
	prerakatvantu yat tasya viśeṣaṇamiheṣyate ।
	tasyāpratyayavācyatvāc chabde kāryaniyogatā ॥ 89 ॥ (PVA)

[013,xv]

(2) śuddhapreraṇāniyogavādaḥ ।

[013,xvi]

	preraṇaiva niyogetra śuddhā sarvatra gamyate ।
	nāprerito yataḥ kaścinniyuktaṃ svamprabudhyate ॥ 90 ॥ (PVA)

[013,xvii]

(3) preraṇāsaṅgatakāryaniyogapakṣaḥ ।

[013,xviii]

	mamedaṃ kāryamityevaṃ jñātaṃ pūrvaṃ yadā bhavet ।
	svasiddhau prerakantat syādanyathā tanna sidhyati ॥ 91 ॥ (PVA)

[013,xix]

(4) kāryasaṅgatapreraṇāvādinaḥ prāhuḥ ।

[013,xx]

	preryate puruṣo naiva kāryeṇeha vinā kvacit ।
	tataśca preraṇā proktā niyogaḥ kāryasaṅgatā ॥ 92 ॥ (PVA)

[013,xxi]

(5) kāryasyaivopacārataḥ pravartakatvavādinaḥ prāhuḥ ।

[013,xxii]

	preraṇāviṣayaḥ kāryaṃ na tu tat prerakaṃ svataḥ ।
	vyāpārastu pramāṇasya prameya upacaryate ॥ 93 ॥ (PVA)

[013,xxiii]

(6) sambandha evobhayorniyoga ityapare ।

[013,xxiv]

	preraṇā hi vinā kārya prerikā naiva kasyacit ।
	kāryaṃ vā preraṇā yogo niyogastena sammataḥ ॥ 94 ॥ (PVA)

[013,xxv]

(7) samudāyavāde 'pyayamabhiprāyaḥ ।

<014>

[014,i]

	parasparāvinābhūtaṃ dvayametat pratīyate ।
	niyogaḥ samudāyo'smāt kāryapreraṇayoryataḥ ॥ 95 ॥ (PVA)

[014,ii]

(8) apare punarāhuḥ । ubhayasvabhāvanirmukto vākyārthaḥ ।

[014,iii]

	siddhamekaṃ yato brahmagatamāmnāyataḥ sadā ।
	siddhatvena na tat kāryaṃ prerakaṃ kuta eva tat ॥ 96 ॥ (PVA)

[014,iv]

(9) yantrārūḍhaniyogavādināṃ mataṃ ।

[014,v]

	kāmī yatraiva yaḥ kaścinniyoge sati tatra sa ।
	viṣayārūḍhamātmānaṃ manyamānaḥ pravartate ॥ 97 ॥ (PVA)

[014,vi]

(10) bhogyarūpaniyogavādināṃ pravādaḥ ।

[014,vii]

	mamedaṃ bhogyamityevaṃ bhogyarūpaṃ pratīyate ।
	mamatvena ca vijñānaṃ bhoktaryeva vyavasthitaṃ ॥ 98 ॥ (PVA)
	svāmitvenābhimāno hi bhoktaryatra bhavedayaṃ ।
	bhogyantadeva vijñeyaṃ tadeva svaṃ nirūpyate ॥ 99 ॥ (PVA)
	sādhyarūpatayā yena mamedamiti gamyate ।
	tatprasādhyena rūpeṇa bhogyaṃ svaṃ vyapadiśyate ॥ 100 ॥ (PVA)
	siddharūpaṃ hi yad bhogyaṃ na niyogaḥ sa tāvatā ।
	sādhyatveneha bhogyasya prerakatvānniyogatā ॥ 101 ॥ (PVA)

[014,xi]

(11) puruṣaniyogavādiniḥ ।

[014,xii]

	mamedaṃ kāryamityevaṃ manyate puruṣaḥ sadā ।
	puṃsaḥ kāryaviśiṣṭatvaṃ niyogosya ca vācyatā ॥ 102 ॥ (PVA)
	kāryaṃsya siddhau jātāyāṃ tadyuktaḥpuruṣastadā ।
	bhavet sādhita ityevaṃ pumān vākyārtha ucyate ॥ 103 ॥ (PVA)

[014,xiv]

sarvatra ca vākyārthe'ṣṭa prakāro bhedaḥ ।

[014,xv]

	pramāṇaṃ kinniyogaḥ syāt prameyamathavā punaḥ ।
	ubhayena vihīno vā dvayarūpothavā punaḥ ॥ 104 ॥ (PVA)
	śabdavyāpārarūpo vā vyāpāraḥ puruṣasya vā ।
	dvayavyāpārarūpo vā dvayāvyāpāra eva vā ॥ 105 ॥ (PVA)

[014,xvii]

atrocyate । sarvametadasaṅgataṃ 〈।〉 yataḥ ।

[014,xviii]

	preraṇārahitaṃ kāryaṃ niyojyena vivarjitaṃ ।
	niyogo naiva kasyāpi niyoga iti kīrtyate ॥ 106 ॥ (PVA)
	vṛttirniyogaśabdasya śuddhe kārye yadā matā ।
	saṃjñā mātrānniyogatvaṃ bhavat kena nivāryate ॥ 107 ॥ (PVA)
	yaktastu puruṣaḥ kārye tatra naiva pratīyate ।
	niyogaḥ sa kathannāma siddhātītādibodhavat ॥ 108 ॥ (PVA)
	niyojakasya dharmmoyaṃ niyogo lokasammataḥ ।
	tadeva kāryamiti cet siddhatvānnāsya sādhyatā ॥ 109 ॥ (PVA)
	sādhyatvena niyogoyamiti ceda vyapadiśyate ।
	viṣaye tasya tattvena upacārāt prakīrttanaṃ ॥ 110 ॥ (PVA)
	asiddhasya ca tasyāstu kathaṃ prerakarūpatā ।
	sādhyatvenāvabodhosya prerakatvaṃ yadīṣyate ॥ 111 ॥ (PVA)
	aprasiddhasya sādhyatvaṃ bodhaḥ siddhātmakasya ca ।
	parasparavirūddhatvamekasya kathamiṣyate ॥ 112 ॥ (PVA)
	sādhyarūpatayātasya pratītiḥ prerikā yadi ।
	niyogatvaṃ pratīteḥ syānna niyogasya tattvataḥ ॥ 113 ॥ (PVA)

[014,xxvi]

tathā 〈।〉

[014,xxvii]

	niyogo yadi vākyārthaḥ pramāṇaṃ kiṃ bhaviṣyati ।
	mānarūpo niyogaścet prameyaṃ kiṃ punarbhavete ॥ 114 ॥ (PVA)
	niyogaḥ puruṣasyeṣṭo vyāpārastattvato yadi ।
	vyāpāraḥ puruṣasyāsau bhāvanaivānyavā 〈i〉cakā ॥ 115 ॥ (PVA)
	vākyavyāpārapakṣe tu bhavet sā śabdabhāvana ।
	śabdātmabhāvanāmāhuranyāmeva liṅādayaḥ ॥ 116 ॥ (PVA)
	śabdādeva tvasau jātāḥ puruṣaḥ kiṃ pravartate ।
	śabdena preritono cet svavyāpāre pravarttate ॥ 117 ॥ (PVA)
	śabdenācoditatve'sya kathamastu pravarttanaṃ ।
	śabdena codane tasya nirālambanatā dhiyaḥ ॥ 118 ॥ (PVA)

<015>

[015,i]

evaṃ yantrāruḍhādayo 'pi vākyārthā vācyadoṣāḥ । yataḥ ।

[015,ii]

	yantrārūḍhatayā bhogyabhoktro〈ḥ〉 sambandha ucyate ।
	na sambandho'sti bhogyatmārūḍhaśca na narastadā ॥ 119 ॥ (PVA)
	pratītikāle sarvasya sādhyatvenāsvarūpatā ।
	tadeva tasya rūpañcenna sādhyatvasya hānitaḥ ॥ 120 ॥ (PVA)

[015,v]

evaṃ niyogaḥ pratyākhyātaḥ ।

{1.1.1.1.3}

<(3) bhāvanā-pratyakhyānam—>

[015,vi]

bhāvanedānīṃ vicāryate । bhāvanā hi dvidhā । śabdabhāvanā arthabhāvanā ca । yadāha 〈।〉

[015,vii]

	śabdātmabhāvanā māhuranyāmeva liṅādayaḥ ।
	ityantvanyaiva sarvārthā sarvākhyā teṣu vidyate ॥ 121 ॥ (PVA)

[015,viii]

śabdabhāvanā śabdavyāpāraḥ । śabdena hi puruṣavyāpāro bhāvyate । puruṣavyāpāreṇa dhātvartho dhātvarthena ca phalaṃ ।

[015,ix]

idaṃ cāyuktaṃ 〈।〉 śabdavyāpāro hi 〈na〉 śabdavācyaḥ । taṃ prati kārakaḥ śabdo na vācakaḥ । apratipādakaḥ 〈।〉 tathā hi 〈।〉

[015,x]

	śabdāduccaritādātmā niyukto gamyate naraiḥ ।
	bhāvanātaḥ paraḥ ko vā niyogaḥ parikalpyatāṃ ॥ 122 ॥ (PVA)

[015,xi]

śabdabhāvanaiva khalu niyoga iti śabdāntareṇocyate ।

[015,xii]

tadasat । yadi śabdavyāpāraḥ kathamagṛhītasaṅketo nāvagacchati । svabhāvato hi niyojakatve na śa<?>〈 saṃ〉 ṅketagrahaṇamupayogi । saiva sāmagrī cet । nanu sāmagrī yadi preraṇe bhāvanāyāṃ vā vyāpriyate 〈। a〉 yuktametat । yāvatā 〈।〉

[015,xiii]

	śa<?>〈saṃ〉 ṅketagrahasāmagrī vyāpṛtā 〈'〉 rthasya vedane ।
	arthapratītau puruṣaḥ svayameva pravarttate ॥ 123 ॥ (PVA)

[015,xiv]

idaṃ kurviti preraṇādhyeṣaṇayoreva pratītiḥ । tadapratipattau na niyuktatvapratipattiḥ । niyuktatvañca nāma kārye vyāpāritatvaṃ । kāryavyāpṛtāmavasthāṃ pratipadya niyojako niryukte । sā ca tasya bhāvinyavasthā na svarūpeṇa sākṣātkartuṃ śakyā । svarūpasākṣātkaraṇe hi sarvaṃ tadaiva siddhamiti na niyogaḥ syāt saphalaḥ ।

[015,xv]

	yathā prayojakastatra bādhyamānapratītikaḥ ।
	prayaujyo 'pi tathaiva syācchabdo buddhyarthavācakaḥ ॥ 124 ॥ (PVA)

[015,xvi]

yathaiva hi prayojakasya prayojyena svavyāpāraśūnyamātmānaṃ pratiyatā prayojakapratītirbādhyamānā nirālambanā tathā prayojyapratītirapi tenaiva svavyāpārāviṣṭamātmānapratiyatā bādhyate । śabdāt tasya sā pratītiriti cet । nāstyetat । so'pi śabdo buddhyarthameva khyāpayati । evaṃ mayā pratipāditamevaṃ mayā pratipannamiti dvayorapyadhyavasāyāt । athavā 〈evaṃ〉 tāvat pratipannaṃ mayāsya tvabhiprāyo bhavatu mā vā bhūt । tathā bhavatvevamartho mā vā bhūt mayā tāvadevaṃ pratipannaṃ । ata evāha ।

[015,xvii]

	vaktṛvyāpāraviṣayo yartho buddhau prakāśate ।
	prāmāṇyantatra śabdasya nārthatattvanibandhanaṃ ॥ 3 ॥

<016>

[016,i]

vaktṛvyāpāraviṣaya iti yatra vaktāsti । "buddhau prakāśate" iti yatra sa nāsti । athavā taduktereva tatra vaktāstīti gamyatāṃ । 〈ya〉jjātīyo yata iti nyāyāt । athavā tadaviśeṣāt sarvamevāpauruṣeyaṃ । puruṣakṛtervādhanānnaivaṃ ced 〈।〉 atrāpyatīndriyatvāt puruṣakṛteḥ sā na bādhiketi kuta etat ।

[016,ii]

athavā apauruṣeyameva tadvacanaṃ puruṣasya tu mayā kṛtametaditi bhrāntiḥ । tathāhi ।

[016,iii]

	atyantanaṣṭo yo granthaḥ pratibhātyeva kasyacit ।
	mayā kṛta iti prāptābhimānasya kṣatasmṛteḥ ॥ 125 ॥ (PVA)

[016,iv]

kavayo 'pi janmāntarānubhūtameva granthaṃ kavitvenotprekṣyanta iti । kuta etat । tathā ca sarvamapauruṣeyaṃ । vyarthakatvamapi tathā bhavatīti vyarthamapauruṣeyatvaṃ tatra ।

[016,v]

	samānatatra vede 'pi tatrāpi vyarthateṣyate ।
	anyārthakalpanāyāñca samānamubhayaṃ bhavet ॥ 126 ॥ (PVA)

[016,vi]

vedāvedayorvyarthatā〈'〉pauruṣeyatākalpanā ca samānaiva । anyārthakalpanāyāṃ na vyarthateti cet ।

[016,vii]

	sattyārthakalpanā tatra pauruṣeyyeva kalpyatāṃ ।
	asatyārthāvabhāsastu prathamo yaḥ sa vedataḥ ॥ 127 ॥ (PVA)

[016,viii]

ata āha । "vaktṛvyāpāra" 〈viṣaya〉 ityādi । vedārthaṃ prāthamikaṃ parityajya yortho buddhivyāpāraviṣayastatra prāmāṇyaṃ puruṣabuddhereva nārthatattvanibandhanaṃ na śabdasyeti vyastapadasambandhaḥ ।

[016,ix]

	tathā hi taṃ parityajya vedārthaṃ prathamaṃ naraḥ ।
	pramāṇaśuddhamanyārthaṃ kalpayet tanmatiḥ pramā ॥ 128 ॥ (PVA)
	so 'pi vedārtha eveti na pramāṇamihāsti vaḥ ।
	vedādhipatyato jāteriti cet prathamo na kiṃ ॥ 129 ॥ (PVA)
	tasyāpi ca tadarthatve vyartho vedaḥ kathanna saḥ ।
	tathā ca sati sandehe'pauruṣeye na mānatā ॥ 130 ॥ (PVA)

[016,xii]

vederthatattvasya prāthamikasyābhāvāt "citrayā yajeta paśukāma" iti vyarthakatvāt । karmavaiguṇyavat tatreti cet । na 〈।〉 pramāṇābhāvāt । anyārthakalpanā tu puruṣaprayatnād bhavantī puruṣakṛtaiva । tathā coktaṃ । "sā kimaśabdaliṅgā svayaṃ kathañcidanusmarato na bhavati ।" sarva eva ca vedādātmānaṃ niyuktaṃ manyate pūrvānusāreṇa । niyogaśca śabdabhāvanārūpaḥ 〈।〉 yadi sa vākyārthaḥ । tathā sati devadattaḥ pacediti kartturanabhidhānāt "karttṛkaraṇayostṛtīye" ti tṛtīyā prāpnoti । kartrabhidhāne tu "anabhihitādhikārāt" tiṅgaivoktatvānna bhavati । kiṃca । pacatīti karttāpi pratīyate । vyāpārasāmarthyāt karttṛrākṣepādevaṃ pratītiriti cet 〈।〉 na 〈।〉

[016,xiii]

	kramapratītirevaṃ syāt prathamaṃ bhāvanāgatiḥ ।
	tatsāmarthyāt punastasmād yataḥ karttā pratīyate ॥ 131 ॥ (PVA)

[016,xv]

na ca kramapratītirupalabhyate । dvivacanabahuvacane ca na prāpnutaḥ ekatvād vyāpārasya ।

[016,xvi]

atha kārakabhedād vyāparabhedo bhaviṣyatīti cet । kriyate kaṭo devadattayajñadattābhyāmiti mahadasamaṃjasatvaṃ syāt 〈।〉 tathā hi ।

[016,xvii]

	ekatvāt karmmaṇaḥ prāptaṃ kriyaikatvaṃ tathā bhidaḥ ।
	kartturbheda itītthañca kiṅkarttavyaṃ vicakṣaṇaiḥ ॥ 132 ॥ (PVA)

<017>

[017,i]

nanu dhātvarthasyābhedādekavacanaṃ devadattayajñadattābhyāmāsyate । sa ca dhātvartho na niyogaḥ । niyogasya pratyayārthatvāt । sa ca dhātvarthātiriktaḥ । karttṛsādhyastasya karttṛbhedād bheda iti tataḥ kaṭaṃ kuruta iti bhavati । dhātvarthastu śuddho na kārakabhedād bhedī । tadasat ।

[017,ii]

	sambandhād yadi tadbhedo dhātvarthasyāpyasau bhavet ।
	so 'pi nirvarttya eva〈tiḥ〉 tadbhedenaiva bhidyatāṃ ॥ 133 ॥ (PVA)

[017,iv]

asmākantu ।

[017,v]

	vivakṣāparatantratvād bhedābhedavyavasthiteḥ ।
	lābhidhānāt kārakasya sarvametat samañjasaṃ ॥ 134 ॥ (PVA)

[017,vi]

kriyā hi karttuḥ karmaṇaśca bhedena vivakṣyate । sā yadi lakāreṇābhidhīyate na kartrā tadā karttari tṛtīyā bhavati । yadābhidhīyate tadā prathamārthatvāt prathamā bhavati । "kriyate mahātmanā" "karoti mahātme" ti ।

[017,vii]

	yadā bhedavivakṣāsya bhāvanārthasya jñāyate ।
	lakāreṇābhidhānañca tṛtīyā karttṛrīpsyatāṃ ॥ 135 ॥ (PVA)
	yadā bhedavivakṣāsya karttā lenābhidhīyate ।
	tenaivoktestṛtīyāsti na katturiti gamyatāṃ ॥ 136 ॥ (PVA)

[017,ix]

yadā tu karttṛvyāpārastipā pratipādyate 〈tadā〉 sa eva ca bhāvanā । tathā cāha । "bhāvārthā karmmaśabdāḥ । bhāvanaṃ bhāvo ṇyantasya pratyayaḥ ।" tathā ca sati bhāvanaivāsau । bhāvanā ca karttṛvyāpāraḥ 〈।〉 sa coditaḥ kartrā svavyāpāre pravarttate । niyogasya ca taccheṣatvādapradhānatvādavākyārthatvaṃ । niyogaviśiṣṭatvācca bhāvanāyāstathā pratipādane niyamena pravarttate । kathañcāsau svavyāpāraṃ pratipanne <?>〈 nnotra〉 na pravarttate । anyathā svavyāpāra eva tasya na codito bhavet । tadetada sat ।

[017,x]

	vyāpāra eṣa mama kimavaśyāmiti manyate ।
	phalamvinaiva naidaṃ cet sāphalye dhigamaḥ kutaḥ ॥ 137 ॥ (PVA)

[017,xi]

yadyavaśyameṣa mama vyāpāra iti matistadayuktaṃ । na hi phalamapaśyanmamedaṃ karttavyamiti kaścit pratyeti । saphalatve pravarttate । saphalatvaṃ nāvagamyata iti pratipāditaṃ । kiṃca ।

[017,xii]

	yajate pacatītyatra bhāvanā na pratīyate ।
	yajyarthādatirekeṇa tasyā vākyārthatā kutaḥ ॥ 138 ॥ (PVA)
	pākaṃ karoti yāgañca yadi bhedaḥ pratīyate ।
	evaṃ satyanavasthā syādasamañcasatākarī ॥ 139 ॥ (PVA)

[017,xiv]

karoti yāgaṃ svavyāpāraṃ niṣpādayati yāganiṣpattiṃ nirvarttayati । vyapadeśā ete yathākathaṃcid bhedapurassarā〈ḥ ।〉 naitebhyosti padārthatattvavyavasthā । śilāputrakasya śarīramiti na bhedavyavahārā bhedamantareṇāpi dṛśyante ।

[017,xv]

	yathā dvijasya vyāpāro yāga ityapi gīyate ।
	tataḥ parā punardṛṣṭā karotīti nahi kriyā ॥ 140 ॥ (PVA)
	yaji kriyāpi dravyasya viśeṣādaparā na hi ।
	sāmānādhikaraṇyena devadattatayā gatiḥ ॥ 141 ॥ (PVA)

[017,xvii]

nanu ca kiṃ karoti devadattaḥ pacati yajatīti praśnottaradarśanāt । karotīti niścite sati yajyādiṣu sandehādanyattvaṃ prasiddhameva । tathā cāha । na ca śarīrameva buddhistatsiddhāvapi buddhivikalpe saṃśayāt । tadetadayuktaṃ ।

<018>

[018,i]

	karotyarthayajatyarthau vibhinnau yadi tattvataḥ ।
	anyat saṃdigdhamanyasya kathane durghaṭaḥ kramaḥ ॥ 142 ॥ (PVA)

[018,ii]

yadi hi karoti kriyā anyā yajyādikāyāḥ । tadā karotīti niścite kathamanyatra saṃdehe praśnaḥ । aniścita eva praśnasya yuktatvāt । sāmānyarūpotha karotyartho viśeṣarūpo yajyādiriti cet ।

[018,iii]

	sāmānyena viśeṣeṇa vinā kiṃcit pratīyate ।
	sāmānyākṣipyamāṇasya nahi nāmāpratītatā ॥ 143 ॥ (PVA)

[018,iv]

kevalasāmānyapratītau hi viśeṣāṃśe saṃdeha ityuktaṃ ।

[018,v]

atha sāmānyena viśeṣa ākṣipyate । tathā sati so 'pi pratīta eva kathaṃ saṃśayaḥ । nahi pratītatvādapara ākṣepaḥ ।

[018,vi]

atha pratīta evāsau tathāpi pratītatā viśeṣarūpeṇa nāsti sāmānyenākṣepāt ।

[018,vii]

nanu tadeva sāmānyamākṣepakaṃ tadevākṣe 'pyamiti kathametat । na ca sāmānyādaparaṃ sāmānyatākṣepyaṃ । tathā sati tato 'pyaparaṃ tato 'pyaparamityanavasthā ।

[018,viii]

nanu sāmānyapratyakṣād viśeṣāpratyakṣāt viśeṣasmṛteśca saṃśayo yukta eva । na 〈।〉 anupalambhādabhāva eva yuktaḥ sāmānyenānupalambhapramāṇavādinaḥ । anyathopalabdhilakṣaṇaprāptānupalambhādabhāvo nānupalabbhimātrāt । tathāpyanupalabdhereva saṃśayo vyarthametat sāmānyapratyakṣāditi ।

[018,ix]

yadi sāmānyapratyakṣatāyāmapi upalabbhilakṣaṇaprāptānupalabdhirna sāmānyasaṃśayaḥ । ātmopalambhalakṣaṇaprāptānupalabdhireva na sambha〈va〉ti sāmānyapratyakṣatāyām 〈।〉 evantarhi saivānupalabdhilakṣaṇaprāptasyānupalabdhiḥ saṃśayaheturiti prāptaṃ । viśeṣasmṛtiriti ca vyarthaṃ । nahi viśeṣasmṛtivyatirekeṇāparaḥ saṃśayaḥ । ubhayāṃśāvalamvi 〈smṛti〉 rūpatvādasya । dṛśyate 〈kānya〉 kubjādiṣu sāmānyapratyakṣatāmantareṇāpi prathamatarameva smaraṇāt saṃśayaḥ 〈।〉 tadeva yajyādikamaniyamena pratīyamānaṃ sāmānyato dṛṣṭādanumānāt sāmānyaṃ । āha cātra ।

[018,x]

	atadrūpaparāvṛttavastumātra prasādhanāt ।
	sāmānyaviṣayaproktaṃ liṅgaṃ bhedā pratiṣṭhiteḥ ॥ 144 ॥ (PVA)

[018,xi]

bhedānavadhāraṇamātrameva sāmānyaparicchedaḥ । kvacid buddhireva tadākāraviviktā bhāvābhāvasādhāraṇatvāt saṃśayahetuḥ । tathā tathābhūtānupalabdhireva saṃśayahetuḥ । buddhirūpā upalabhyamānapadārtharūpā vā ।

[018,xii]

nanu samānākārānubhavābhāve dṛśyate saṃśayaḥ sthāṇurvā puruṣo veti । ūrdhvatāsāmānyamupalabhyate । yadyasti tadā dvayākārā buddhi rupalabhyate ।

[018,xiii]

	na bhedād bhinnamastyatra sāmānyaṃ buddhibhedataḥ ।
	buddhayākārasya bhadena padārthasya vibhinnatā ॥ 145 ॥ (PVA)

[018,xiv]

athopalabhyata eva puruṣasthāṇusvarūpaparihāreṇa dūradeśamūrdhvatāmātramanyathā sthāṇupuruṣākārāntarggatānubhave na tatra sandeha utpadyeta । tasmāt tatparihāreṇāvabhāsanameva tadvyatireka etāvanmātralakṣaṇatvād vyatirekasya । 〈।〉

<019>

[019,i]

tanna yuktaṃ ।

[019,ii]

	tanmātravyatirekaścet kinnādūrevabhāsanaṃ ।
	dūrevabhāsamānasya sannidhānetibhāsanaṃ ॥ 146 ॥ (PVA)

[019,iii]

yat khalu dūradeśaniveśidaśāyāmavabhāsate । tatsannidhānavidhānādhīnaṃ sutarāmavabhāsavat । padārthāntaratve ca sāmānyasya tadeva pratibhāsane । kathama〈nyatra〉 trāspaṣṭapratibhāsavyavahāraḥ । na khalu nīlapadārthapratibhāsane'spaṣṭaśuklapratibhāsavyavahāraḥ ।

[019,iv]

nanu bhavatpakṣe 'pi keyamaspaṣṭatā nāma । aspaṣṭapratibhāsatā nāma 〈।〉 aspaṣṭapratibhāsatā hi kadācidapratibhāsatā kadācidanyapratibhāsatā 〈।〉 kadācittu tatpratibhāsateti ।

[019,v]

	tasyaiva pratibhāsaścedaspaṣṭapratibhāsatā ।
	aspaṣṭatā kathaṃ nāma svarūpeṇāvabhāsane ॥ 147 ॥ (PVA)
	anyasya pratibhāso 'pi tasyaivāspaṣṭatā kutaḥ ।
	apratibhāsaṃ vinā bhāvaḥ kathaṃ syāt pratibhāsane ॥ 148 ॥ (PVA)
	buddhireva tathā bhūtā yadyaspaṣṭāvabhāsitā ।
	buddhisvarūpanirbhāsenārthasyāspaṣṭabhāsitā ॥ 149 ॥ (PVA)

[019,ix]

tadetadasat ।

[019,x]

	buddhirevātadākārā tata upadyate yadā ।
	tadā 〈'〉 spaṣṭapratībhāsavyavahāro jaganmataḥ ॥ 150 ॥ (PVA)

[019,xi]

atha tadeva sāmānyantathā sati varṇṇasaṃsthānapratibhāsanaṃ na syāt 〈।〉 na khalu sāmānyaṃ varṇṇasaṃsthānavad dravyāśritatvāt tayoḥ । atha dravyagataṃ varṇṇasaṃsthānaṃ tathā sati tatotpanna sāmānyamanavabhāsanāt । varṇṇasaṃsthānayoreva pratibhāsanaṃ, tayośca sādhāraṇatvāt sthāṇupuruṣayoḥ sandeha iti yuktaṃ ।

[019,xii]

tadapyasat । yataḥ ।

[019,xiii]

	sa varṇṇonyena rūpeṇa saṃsthānaṃ kathamanyathā ।
	tatpratīyata itthañca bhrāntā buddhiḥ pratīyate ॥ 151 ॥ (PVA)

[019,xiv]

yadi varṇṇasaṃsthānamanyathā pratibhāti bhrāntireva sā 〈।〉 kathaṃ sāmānyapratyakṣatā । athāvayavī tatra pratibhāti na sāmānyaṃ nāpi varṇṇasaṃsthānamiti cet ।

[019,xv]

	saṃsthānavarṇṇarūpābhyāṃ vyatirekāvabhāsanaṃ ।
	kuto dravyasya kintasmādaparaṃ pratibhāsate ॥ 152 ॥ (PVA)

[019,xvi]

śyāmatādi rūpaṃ hi varṇṇādikamavabhāsate । na ca tatrānyadeva dravyamavabhāsate । tadvyatirekeṇāparasya dravyasyāpratibhāsanāt । tadeva dravyamiti cet 〈।〉 na 〈।〉 guṇatvāt saṃsthānavarṇṇayoḥ ।

[019,xvii]

atha varṇṇasaṃsthānavad dravyam 〈।〉 na 〈।〉 tadvyatirakeṇānyathā pratibhāsanābhāvāt । na khalu spaṣṭāspaṣṭavaṇṇasaṃsthānavyatirekeṇāparaṃ dravyamupalabhyate । aspaṣṭavarṇasaṃsthānasya ca tadaparasāmagrīprabhavajñānena bādhyamānatvāt । nedamevambhūtamiti spaṣṭākārapratyayodaye sati bhavatīti । tadanupalabdhireva ca tadviparyayopalabdhirūpā bādhakaṃ । nedamiti 〈kalpanā〉 pratyayasyānutpatternnaivamiti cet । na 〈।〉 utpadyata eva so 'pi nedamiti pratyayaḥ । tathā hi । tadvarṇṇaṃmetatsaṃsthānaṃ na bhavatīti tadvyatiriktasaṃsthānabādhakamupajñāyata eva jñānaṃ । vyatiriktasya <020> na bādhakamiti cet । yata evāvyatiriktasaṃsthānabādhakamata eva vyatireki saṃsthānaṃ bhaviṣyati ।

[020,i]

tadasat ।

[020,ii]

	yādṛśasya pratītiḥ prāg bādhanaṃ tādṛśasya cet ।
	anyathā na pratītiśca kimanyadavaśiṣyate ॥ 153 ॥ (PVA)

[020,iii]

yādṛśaṃ saṃsthānaṃ dravyaṃ vā varṇṇāvyatiriktaṃ pratipannaṃ 〈।〉 yadi tādṛśasya bādhā kimaparamavaśiṣyate । na khalu yogavibhāgo vidyate । yena tatraikasya bādhanamaparasya neti vyavasthāvibhāgaḥ ।

[020,iv]

athāpi syāt ।

[020,v]

	tasya varṇṇasya na prāptiḥ saṃsthānadravyayostadā ।
	tataḥ prāpteḥ paraṃ dravyantacca prāgiti vittimat ॥ 154 ॥ (PVA)

[020,vii]

yacca pūrvottarabhāvena vedyate yacca na tathā 〈।〉 tayorviruddhadharmmādhyāsayogo na yuktaḥ । prabhedo hi sakala evameva sādhanīyo parasya bhedasādhanasyābhāvāt ।

[020,viii]

tadasat ।

[020,ix]

	tadanyad yadi tattvena pratyakṣe kinna bhāsate ।
	pūrve pare vā ubhayordṛśyate sambhavaḥ kadā ॥ 155 ॥ (PVA)

[020,x]

yadi tat paramārthato bhinnaṃ varṇṇasaṃsthānaṃ dravyāt saṃsthānaṃ vā varṇṇāt kathaṃ pūrvatra paratra vā pratyakṣe na pratibhāti । pratyekamapratibhāsane samudāyasya tadvyatiriktasyābhāvāt tatra pratibhāsanamiti mahanmohasāmarthyaṃ । na ca dvayoḥ samavadhānamiti kutaḥ samudāyaḥ । anusandhānaśca na pratyakṣāditi । tadabhāvādanumānamapi nāstīti kuto vyatirekapratītiḥ ।

[020,xi]

tasmānna sādhāraṇaṃ nāma kiñcit । sarvasya svātmani vyavasthitatvāt viśeṣataiva । tasmānna kriyā karotīti sādhāraṇarūpā yajanādikriyā viśeṣāṇāṃ 〈sāmānyam ।〉 〈।〉 tato na bhāvanā kattavyāpārarūpā tadvyatirekeṇāvibhāvanāt । na ca dhātvartho pi dravyavyatirekeṇāsti । dravyameva pūrvāparībhūtamanvayavyatirekeṇa kalpitavyatirekisvabhāvamabhede 'pi bhedavadupacarya kriyāto bhinnaṃ kriyā ca tato bhinneti vyavahāramātrametat । neyaṃ vastutattvavyavasthitiḥ । svavyāpāradhātvarthau ca niyogakāle bhāvinau pratīyete । tataḥ kathantadālambanā pratītiḥ pūrvavāsanābalādupajāyamānā na nirālambanetyuktaṃ ।

[020,xii]

athāpi syāt 〈।〉 pratyakṣasya hi varttamānaviṣa〈ya〉tvād bhāvibhūtaviṣaye nālambanatvaṃ śabdasya tu tadviṣayatve 'pi na tattvaṃ । tadāha "codane"tyādi ।

[020,xiii]

tadasat ।

[020,xiv]

	adṛśyamānaḥ so 'pyāstītyetad vyavasitaṃ kathaṃ ।
	anumāne tu sambandha iti tatra tathā sthitiḥ ॥ 156 ॥ (PVA)

[020,xv]

sarvā hi parokṣaviṣayā pratītirarthasambandhādevāvisamvādinī yathā anumānapratītiḥ । na hi yo yenāsambaddhastadbhāve tasya bhāvaniyamaḥ । nirālambanā tu tatsvarūpābhāvādeva । na hyavidyamānasya svarūpagrahaṇamityuktaṃ । na ca bhāvinā saha sambandhaniyamaḥ । anumāne tu

<021>

[021,i]

kāraṇāt kāryaṃ pratīyate । tathā parama darśanāt । na ca phalakāraṇatāgnihotrāderupalabdhā । nāpi tadakaraṇe pratyavā yaniścayaḥ ।

[021,ii]

athātmanaḥ sāmarthyamavagacchan yāgakaraṇatāmātmanaḥ pratipadyamāno yāge pravarttiṣyate ।

[021,iii]

	kāraṇatvaṃ yadā 〈svarge〉 tasya na pratipadyate ।
	yāgasya deśito 'pyeṣa kasmāt tatra pravarttate ॥ 157 ॥ (PVA)

[021,iv]

ata eva "bhāvanāniyogadhātvarthānāṃ parasparasambandhaḥ phalābhisambandho vā vidhirvākyārtha" iti na yuktaṃ । sarvasya bhāvitvena jñānenāgrahaṇānnirālambanataiva buddheḥ । ato dṛśyavikalpyārthaikīkaraṇāt pravarttate । sa eva cānyāpoha iti । na kaścit prekṣāpūrvaka rī vedāt pravarttata ityalamatiprasaṅgena ।

[021,v]

tasmād 〈।〉 "vaktṛvyāpāraviṣayo yo'rtho buddhau prakāśate'dhyāropitaḥ । prāmāṇyantatra śabdasya nārthatattvanibandhanaṃ ।" (2.2)

[021,vi]

na khalvadhyāropeṇa sattyārthaviṣayeṇa bhavitavyaṃ pratibandhamantareṇeti vyavasthitametat ।

[021,vii]

prathamavārttikālaṅkāre vidhibhāvanādi vārttikaṃ prathamaṃ ॥ 2 ॥

< 2. pramāṇasiddhivārttikaṃ dvitīyam>

{1.1.2.1}

<1. vyavahārikatvena pramāṇatā—>

[021,viii]

yadi tarhi arthakriyāsthitiravisambādanaṃ 〈। atha〉 pratyabhijñādipratyayādapi "sa evāyami"tyādi jñātvā pravarttamāno'visamvādabhāgiti pramāṇaṃ syāt ।

[021,ix]

	tatrāpūrvārthavijñānaṃ niścitaṃ bādhavarjitaṃ ।
	aduṣṭakāraṇārabdhaṃ pramāṇaṃ lokasammataṃ ॥ 158 ॥ (PVA)

[021,x]

avayavyādiviṣayatvaṃ samvādakatvāt pramāṇamiti । athālocanājñānasāmarthyādasau vikalpa utpadyamāno na pramāṇaṃ । avayavini cāvayavavijñānasāmarthyāt 〈।〉 tathā sati tadapyālocanājñānaṃ cakṣuḥsannikarṣādi〈sāmarthyādi〉ti na syāt pramāṇaṃ । tatra yadi kāraṇaparamparānviṣyate cakṣurādīnāṃ prasaṅgaḥ । athānantaraṃ vikalpasyaiva prāmāṇyaprasaṅgaḥ ॥

[021,xi]

atrocyate ।

[021,xii]

	gṛhītagrahaṇānneṣṭaṃ sāṃvṛtaṃ dhīpramāṇatā ।
	pravṛttestatpradhānatvāddheyopādeyavastuni ॥ 3 ॥

[021,xiii]

sa evāyamiti pratyaya utpadyamāno naikatve pramāṇaṃ । 〈apūrvasya〉 ekatvasyāgrahaṇāt । dṛṣṭasyaiva tasya pratipatteḥ । ekatvaṃ hi pūrveṇa saha gṛhyamāṇamekatāṃ vivādaviṣayatāṃ svīkaroti । varttamānatāmātrasyaikatve siddhasādhanameva । tacca pūrvaṃ pūrvapratyena gṛhītatvānnāparaṃ 〈।〉 pūrvapratyayena cāsau truṭyadavastha evāpūrvatayā ca gṛhyate । tataḥ punaranusandhīyamānaṃ yathābhūtaṃ

<022>

[022,i]

gṛhītaṃ tathā bhatameva vānusandhātavyaṃ 〈।〉 gṛhītatvena ca grahaṇe smaraṇametaditi gṛhītagrāhitvādapramāṇamaparasmaraṇavat । saṃvādastvarthakriyākaraṇāt । na caikatvasādhyārthakriyā । vastu sāmarthyamātrādutpatteḥ ।

[022,ii]

tasmāt sa evāyamiti pratyadvayamevaitat । athaikatā pratīyate pūrveṇa saha 〈aparasya〉 tadayuktaṃ ।

[022,iii]

	pūrvamadhyakṣato'vittau tenaikatvesti na pramā ।
	ekatvamapratītena pratītamiti sāhasaṃ ॥ 159 ॥ (PVA)
	tena sāṃvṛtamekatvaṃ pūrvapūrvavikalpataḥ ।
	prāmāṇyaṃ pratyayasyāsya sāṃvṛtasya na vidyate ॥ 160 ॥ (PVA)
	ghaṭādiviṣayo yo 'pi pratyayaḥ sarasādike ।
	tatpratyayairgṛhīterthe samudāyavikalpanāt ॥ 161 ॥ (PVA)
	samudāyāt parastveko naiva kenacidīkṣyate ।
	anādivāsanādārḍhyāt parasyāgrahavaiśasaṃ ॥ 162 ॥ (PVA)

[022,vii]

kathantarhi dhiyaḥ prāmāṇyaṃ yadi pūrvāparādikasya 〈naikā〉 pratipattiḥ ।

[022,viii]

atrocyate । heyopādeyaviṣaye pravarttakaṃ hi pramāṇamucyate । tatra ca pravarttane dhīreva pradhānaṃ 〈।〉 yadyapi nāma bhāvyartho na pratipannastathāpi tatra pravarttanāt pramāṇaṃ । yathānumānasyāgrahaṇe 'pi 〈prāmāṇyam〉 । na hyanumānena vastusvarūpasvīkāra iti pratipādayiṣyate । na ca cakṣurādikāt pravarttate jñānamantareṇa vikalpamantareṇāpi buddhyābhyāsāt pravarttate । tato heyopādeyaviṣaye dhīreva pūrvikā pravarttanāt pramāṇaṃ na vikalpādayaḥ । yatra tu nābhyāsastatrānumānameva pratyabhijñānādayo'to nātiprasaṅgaḥ ।

[022,ix]

evāntāvat phalārthitāṃ vyavahārikatvena pramāṇatvaṃ pratipāditaṃ ।

{1.1.2.2}

<2—adhigamaphalaviṣayavibhāgakāritayā pramāṇatā—>

[022,x]

idānīmadhigamaphalaviṣayavibhāgakāritayā pratipādyate ।

[022,xi]

viṣayākārabhedācca dhiyodhigama bhedataḥ ।

[022,xii]

api ca । dhiya eva prāmāṇyaṃ nānyasya 〈।〉 yataḥ । viṣayākārabhedādadhigamasya pramāṇaphalasya bhedaḥ । na pravarttanāt pramāṇaṃ api tu pratipattikaraṇāt । pratipattau hi jñātāyāṃ pravarttatāṃ vā na vā 〈।〉 tathāpyarthatathābhāvavyasthānāt pramāṇaṃ 〈।〉 vyavasthāpiterthe yadi na pravarttate । nāyaṃ pramāṇasya doṣaḥ । prāpakatvāt pramāṇamiti cet । na 〈।〉 prāpaṇayogyatvāt pramāṇasya । tadeva prāptāvasatyāṃ kathaṃ jñāyate । rūpaviśeṣadarśanāt । avyabhicāriṇo rūpasya kathaṃ paricchittiḥ ।

[022,xiii]

samāptastarhi vāhyārthavyavahāraḥ । avyabhicāritvājjñāne hi svarūpasamvedanamātrameva parisphuṭaṃ । tathā ca kuto vāhyārthaparasantānādipratītiḥ । etaccottaratra vakṣyamaḥ । viṣayākāra ivākāro'sya viṣayākāraṃ jñānaṃ 〈।〉 tasya bhedo viṣayākārabhedaḥ । viṣaye vā ākārabhedo biṣayākārabhedaḥ । ākaraṇamākāraḥ । ullekha ityarthaḥ । viṣayasadṛśatā viṣayonmukhatā ca 〈।〉 tadbhedād dhiyo'dhigamabhedaḥ nīlasya saṃvittistadākārasya ceti । arthādhigamaśca

<023>

[023,i]

pramāṇaphalaṃ svarūpādhigamo vā । tathā cāha । "pramāṇādhīno hi prameyādhigamaḥ ।" sa ca viṣayākāra ātmabhūto jñānasya 〈।〉 tato jñānameva pramāṇaṃ ।

[023,ii]

nanu yathākāro jñānātmabhūtastathādhigamo 'pi । tato jñānameva phalamiti prāptaṃ ।

[023,iii]

sattyametat ।

[023,iv]

	pramāṇataḥ phalannānyat pramāṇaṃ na phalāt paraṃ ।
	evaṃ prakārā sarvā ca kriyākārakayoḥ sthitiḥ ॥ 163 ॥ (PVA)

[023,v]

etaccottaratra pratipādayaṣyate ।

[023,vi]

yathā cakṣurādayo na bhavanti pramāṇantathā''kāro 'pi mā bhūt । yathā kārakā api saṃvedanasya cakṣurādayo na pramāṇantathākāro 'pīti 〈।〉 āha ।

[023,vii]

bhāvādevāsya tadbhāve,

[023,viii]

tadbhāve ākārabhāve । asyādhigamasya phalasya bhāvādeva 〈।〉 na khalu cakṣurādibhāvesya phalasya bhāva eva । ākārasya tu bhāve bhāva evāvyatirekāditi sādhakatamatvaṃ । "sādhakatamañca karaṇaṃ" । avyavadhāne ca sādhakatamatvamiti pratipādayiṣyate ।

[023,ix]

kathantarhi cakṣuṣā paśyati rūpamiti । kāraṇe kāryyopacārādevamucyate । "cauraigrāmo dagdha" iti yathā । tasmāt jñānameva pramāṇaṃ ।

[023,x]

nanu prāpakametajjñānamiti kathaṃ jñātavyaṃ । na tāvat pratyakṣataḥ । na khalu svasaṃvedanapratyakṣaṃ pramāṇāpramāṇavibhāgamupadarśayati । sarvajñāneṣu svasaṃvedanasya bhāvāt । na ca tadutpattikāla eva saṃvādītarajñānavibhāgasaṃvedane pravarttamānaḥ kaścid vipralabhyate । nāpi sandehavān syāt ।

[023,xi]

athābādhitatvalakṣaṇaṃ prāmāṇyaṃ svata eva prasidhyati 〈।〉 tadarthāpattyā prasādhyamānaṃ parokṣajñānavādināṃ kathaṃ svataḥ siddhyati । yathārthāpattyā jñānasatttā siddhyati । tasyārthāpattyā jñānasya nāpareṇa prāmāṇyaṃ jñāyate । svata eva tu pramāṇatā । aprāmāṇyantu bādhakajñānāt 〈।〉 bādhakajñānasya ca svata eva prāmāṇyaṃ ।

[023,xii]

kiñca । kāraṇādutpadyate 〈vi〉 jñānaṃ, prāmāṇyantu tasya svata eva । tadapyapavādena bādhakajñānenābādhitatvalakṣaṇamapodyate ।

[023,xiii]

atrocyate ।

[023,xiv]

	yadi svataḥ pramāṇatvaṃ nijakāraṇabhāvataḥ ।
	tathotpannasya tasyānyairbbādhakairnānyathā kriyā ॥ 164 ॥ (PVA)
	athātmā jñānarūpatvāt pramāṇaṃ svata ucyate ।
	bādhakānāṃ sahasrepitasyāpyasti na vikriyā ॥ 165 ॥ (PVA)
	duṣṭakāraṇasadbhāvādaprāmāṇyaṃ bhaved yadi ।
	guṇavatkāraṇāsaṅgāt prāmāṇyaṃ na kimipyate ॥ 166 ॥ (PVA)
	doṣābhāvata evāsya prāmāṇyaṃ yadi sammataṃ ।
	aprāmāṇyaṃ guṇābhāvāt kasmādasya na gamyate ॥ 167 ॥ (PVA)
	na ca pramāṇetarataḥ kaścidātmekṣyate paraḥ ।
	pramāṇatvāpramāṇatvaṃ yena tasyānyato bhavet ॥ 168 ॥ (PVA)
<024>
	bodhātmakaḥ sa cediṣṭaḥ svāpāvasthāgamādiṣu ।
	svasaṃvedanabhāvosya kadācinnāpagacchati ॥ 169 ॥ (PVA)
	na vedyate tadā kiñcidātmāstīti kathammataḥ ।
	bodhetaravyavasthā tu dūrād dūrataraṃ gatā ॥ 170 ॥ (PVA)
	tasmādutpadyate jñānaṃ pramāṇamitarat tathā ।
	kāraṇādeva tadbhūtaṃ na svatastasya mānatā ॥ 171 ॥ (PVA)
	samānākārasadbhāvānna tu tattvena niścayaḥ ।
	abādhitatvaṃ sarvasya prathamantena na pramā ॥ 172 ॥ (PVA)
	paścād bādhastu sandigdho niścayastasya sonyataḥ ।
	pratyakṣato'numānādvā pramāṇamaparaṃ na hi ॥ 173 ॥ (PVA)
	saṃvādapratyayaḥ sonyaviṣaye yadi varttate ।
	tena pūrvasya mānatvamatītasyekṣyate kathaṃ ॥ 174 ॥ (PVA)
	sādhanapratyayasyāpi sandehaviṣayatvataḥ ।
	sādhanatvaṃ kathantasya pramāṇatvāpratī〈ti〉 taḥ ॥ 175 ॥ (PVA)
	bodhātmakatvānmānaṃ cet prasaktā sarvamānatā ।
	abādhitārthabodho 'pi prathamanna prasidhyati ॥ 176 ॥ (PVA)
	athārthakāritāṃ jñātvā tadarthasya pramātvavit ।
	pramāṇaṃ prāgasiddhaṃ yat tasya vittiḥ kathantataḥ ॥ 177 ॥ (PVA)
	yadi pramāṇaṃ prāksiddhaṃ kriyā 〈syāt〉 tasya yogavit ।
	arthakriyātastajjñānaṃ pramāṇamiti gṛhyate ॥ 178 ॥ (PVA)
	yatraivārthakriyā tatra pramāṇamatha tanmataṃ ।
	arthakriyādayo dṛṣṭāste〈'〉pramāṇād matādapi ॥ 179 ॥ (PVA)
	tato nārthakriyā sā cedanyato 'pi kathammatā ।
	tataḥ kadācidaprāpteḥ sānyatrāpi samīkṣyate ॥ 180 ॥ (PVA)
	yato na prāptisaṃdehaḥ tat pramāṇammataṃ yadi ।
	sandehasya nivṛttirhi samānākārataḥ kutaḥ ॥ 181 ॥ (PVA)
	abhyāsāllakṣyate paścādākāraḥ savilakṣaṇaḥ ।
	tataḥ prāptyavinābhāva eṣa sonyonyasaṃśrayaḥ ॥ 182 ॥ (PVA)
	taddṛṣṭāveva dṛṣṭeṣu saṃvitsāmarthyabhāvinaḥ ।
	smaraṇād vyavahāraścedanumānāt tathā sati ॥ 183 ॥ (PVA)
	taccānumānamadhyakṣādadhyakṣamanumānataḥ ।
	itaretarāśrayādeva nāstyanyatarasaṃsthitiḥ ॥ 184 ॥ (PVA)

[024,xviii]

svabhāvālambanākāraparicchedi hi pratyakṣaṃ tṛṇasyāpi na kubjīkaraṇe samarthaṃ ।

[024,xix]

	na pūrvāparayostena sambandhaḥ parigṛhyate ।
	deśakālāntaravyāptyā saṅgatiryoga ucyate ॥ 185 ॥ (PVA)
	deśakālāntaravyāpteradhyakṣaṃ grahaṇe kṣamaṃ ।
	yadi sarvasya sarvārthaṃ darśitaiva prasajyate ॥ 186 ॥ (PVA)
	sahabhāvastayorvyāptyā na tasmādanumodayaḥ ।
	kādācitkatayā tasya sarvatrāstvanumāthavā ॥ 187 ॥ (PVA)
	idānīmevamākārametadastīti vedyatāṃ ।
	apyakṣato na deśādyantarasthagrahaṇantataḥ ॥ 188 ॥ (PVA)
	agṛhīte ca deśādau tadvyāptirgṛhyate kathaṃ ।
	tasyāgrahe nānumānaṃ caitadatyantasāhasaṃ ॥ 189 ॥ (PVA)
	anumānāntarākṣepādanavasthāvatārataḥ ।
	prakṛtā〈'〉pratipattiḥsyāt tasya tasyetyapekṣaṇāt ॥ 190 ॥ (PVA)
	tasmāt svataḥ pramāṇatvamutsarggeṇa vyavasthitaṃ ।
	bādhakāraṇaduṣṭatvajñānābhyāntadapodyate ॥ 191 ॥ (PVA)
	pramāṇamavisaṃvādād bādhakaṃ cenna vidyate ।
	pramāṇameva tad vyaktaṃ taddhi bādhakatonyathā ॥ 192 ॥ (PVA)

[024,xxvii]

atrocyate ।

[024,xxviii]

	bādhakābhāvamātreṇa na pramāṇatvaniścayaḥ ।
	prāptikāle ca yo bādhaḥ tasyābhāvaḥ puraḥ kutaḥ ॥ 193 ॥ (PVA)
	pramāṇājjñāyatāṃ prāpteḥ prāptā sā〈'〉rthakriyāsthitiḥ ।
	sā ca svarūpasaṃvedyajñānāt paścād vibhāvyate ॥ 194 ॥ (PVA)
	prāk tu tatrānumānasya pravṛttirbhāvavastuni ।
	tatonavasthā saiva syāt pramāṇatvagatiḥ kutaḥ ॥ 195 ॥ (PVA)
	na pratyakṣānumānābhyāmaparaṃ mānamiṣyate ॥ 196 ॥ (PVA)

<025>

[025,i]

atrocyate ।

[025,ii]

	svarūpasya svato gatiḥ ॥ 4 ॥
	prāmāṇyaṃ vyavahāreṇa;

[025,iii]

svato hi svarūpasyaiva gatirnna pararūpasya 〈 । 〉 sākṣād gatirhi pratyakṣaṃ sākṣātkaraṇaṃ ca svarūpasya na pararūpasya prāptikālaviśeṣaṇasya । pramāṇatā ca prāpyapadārthāvyabhicāritā । na ca prāpyapadārthāgrahaṇe tatsambandhagrahaṇaṃ । na ca tathānavasīyamānaṃ pramāṇamityavasitaṃ bhavati । purovarttirūpāsaṅgitā nu sarvajñānānāmaviśiṣṭā । na ca yo bhāvirūpasambandhaparigrahaḥ । nāpi bhāvinārthakriyājñānena pūrvarūpasambandhaparigrahaḥ । 〈tataḥ svarūpasaṃvedanātmatvānna pratyekaṃ sambandhaparigrahaḥ〉 nāpi samudāyasambhavaḥ । krameṇa sādhanārthakriyāgrahaṇayorbhāvāt । taduttarakālabhāvi tu smaraṇaṃ yathānubhavaṃ pravarttamānamasaṃbaddhameva dvayaṃ vikalpayati । yathānubhavaparityāgāttu tadupaplutameveti na tataḥ sambandhapratipattiḥ । tatastatsambandhāgrahaṇāt paścādapi dṛṣṭasādharmyāt kathaṃ pratipattiranumānāditi na prāmāṇyapratipattyupāya iti "svarūpasyaiva svato gatirna" prāmāṇyasya ।

[025,iv]

atha pramāṇyaṃ svarūpameva bhāvapratyayavācyasya tato'vyatirekāt । tadayuktaṃ ।

[025,v]

	jñānasvarūpaṃ prāmāṇyaṃ prāpyarūpasamanvayi ।
	svarūpamātragrahaṇe tadagrāhyamitīritaṃ ॥ 197 ॥ (PVA)

[025,vi]

nahi jñānasvarūpameva prāmāṇyaṃ prāpyarūpasambandhena tattvavyavasthāpanāt । tasya cāgrahaṇamiti pratipāditameva । tato'pravṛttinivṛttikaṃ svasvarūpasaṃvedanamātrameva na bhadevādāvatāraḥ । tasmānna prekṣāvadbhiḥ kvacit pravarttitavyaṃ naṃ nivarttitavyaṃ vā kutaścit ।

[025,vii]

kathantarhi prāmāṇyamapramāṇato nivṛttaṃ vyavasthāpyate । "prāmāṇyaṃ vyavahāreṇa ।" sāṃvyavahārikametaditi pratipāditaṃ । saṃvyavahāraśca vicāryaṃmāṇo viśīryata eva । tatra yadyetāvatā paritoṣaḥ tadā na kiṃcit karttavyamiti muktireva saṃsārāt tasyātyantamabhāvāt । atha vyavahāraprasiddhaḥ saṃsāraḥ । tathā sati pramāṇetaravibhāgo 'pyastyeveti na pramāṇatvapratipādanāya yatna āstheyaḥ ।

[025,viii]

kiñca । sāṃvyavahārikaṃ prāmāṇyaṃ pratipādayatā paramārthata ekameva svasaṃvedanaṃ pratyakṣamityuktaṃ bhavati ।

[025,ix]

	tathā hi yadi mānatvamadhyakṣādanumānataḥ ।
	siddhimṛcchati sandehaṃ vyavahārapadaṃ vṛthā ॥ 198 ॥ (PVA)

[025,x]

yadi pratkṣato'numānato vā parisphuṭā pramāṇatvasiddhiḥ kimarthamucyate vyavahāreṇeti । tasmād vyavahāramātraprasiddhānumānāśrayeṇa prasiddhaṃ sambandhamāśritya tadetadarthakriyāsādhanamiti darśanena spṛśyādisādhanasya pratipattau pravarttate । paścādabhyāsānumānamantareṇāpi pratibhāsamātrādeva vṛttiriti pratyakṣamapi pravarttakatvāt pramāṇam 〈।〉 ata ucyate "prāmāṇyaṃ vyavahāreṇe"ti ।

<026>

[026,i]

nanu darśanena rūpamevopalabhyate na spṛśyaṃ । tathā varttamānameva na bhāvi prāpyaṃ । tathā svadṛśyatyameva na paradṛśyatvamapi 〈tat〉 kathamanyadarśanenyaprāptyā pramāṇaṃ । uktamatra "svarūpasya svato gatiri"ti ।

[026,ii]

kiñca ।

[026,iii]

	vyavahārata ekatvāt pramāṇatvavyavasthitiḥ ।
	deśādyabhedādekatvaṃ dravyasya vyapadiśyate ॥ 199 ॥ (PVA)

[026,iv]

uktametat 〈।〉 "prāmāṇyaṃ vyavahāreṇe"ti । tato vyavahāraprasiddhamavayavina ekatvaṃ samāśritya yadeva dṛṣṭaṃ tadeva prāptamiti vyavasāyāt pramāṇatāvyavahāraḥ । sa caikatvādhyavasāyo deśakālādyabhedāt । tadabhedo 'pi tatsāmarthyasya sāmagrījananāt । evaṃ bhāvibhūtayorapi tadekasantānapatitatvena samānārthakriyātaścaikatvābhimānaḥ ।

[026,v]

nanvarthakriyāprāpakatvāt pramāṇaṃ । prāmāṇyañca kimarthakriyājñāpakamatha kārakaṃ 〈।〉 na tāvat kārakāt pramāṇaṃ karaṇaṃ hi tadā syāt ।

[026,vi]

atha jñāpakatvāt pramāṇamucyate । tadapyayuktaṃ ।

[026,vii]

	jñāpakaṃ na tadarthasya kriyāsaṃdehabhāvataḥ ।
	kādācitkārthakriyeti tasyā jñāpakatā kutaḥ ॥ 200 ॥ (PVA)

[026,viii]

sādhanajñānamantareṇāpi arthakriyopalabdhā 〈।〉 tat kathaṃ tatkāraṇamarthakriyāyāḥ । tadantareṇāpi bhāvinā tatkāraṇaṃ syāt kāryasya । nāpi jñāpakaṃ dṛṣṭe 'pyartho kadācidarthaṃkriyā'bhāvāt । na ca tajjñānamapramāṇamarthāśūnyatvāt । ataḥ kārakatvajñāpakatvābhāve kathaṃ pramāṇaṃ prāpakamarthakriyāyāḥ ।

[026,ix]

atrocyate ।

[026,x]

	upeye nāma sandehastāvatā na pramā na sā ।
	niścitatvādupāyasya pramāsau kinna tāvatā ॥ 201 ॥ (PVA)

[026,xi]

na khalūpeyasandehaparijihīrṣā । sarvatropāyaniścayamātreṇa vṛtteḥ । tata upāyaniścaye sati kṛṣīvalādivat prāmāṇikāḥ pravarttantāṃ ।

[026,xii]

tadasat । yataḥ 〈।〉

[026,xiii]

	upeyārthitayā sarvaḥ pravarttananivarttane ।
	karoti puruṣastasya sandehaścet kathaṃ pramā ॥ 202 ॥ (PVA)

[026,xiv]

yadarthamiṣyate pramāṇantatropeye sandehāt pramāṇamiti kaiṣā vācoyuktiḥ ।

[026,xv]

nanu pramāṇenārtho jñāpayitavyo natvarthakriyā karttavyā । arthakriyā hi kutaścit sāmagrīviśeṣāt paścād bhavantī kathaṃ jñāpayituṃ śakyā ।

[026,xvi]

tadapyasat ।

[026,xvii]

	yadartha eṣa prārambhastadaniṣpattireva cet ।
	asiddhaḥsādhyasambandhaḥ kathaṃ sādhaka ucyatāṃ ॥ 203 ॥ (PVA)

<027>

[027,i]

amutaḥ pramāṇādabhimatārthasiddhimāsādayeyamiti pramāṇatānveṣaṇaparaḥ prekṣāvān nānyathā । vyasanameva tvanyathā bhavet । arthaśca prakāśito yadi nārthakriyākārī kutastasyānarthāt taimirikopalabdhakeśāderviśeṣaḥ ।

[027,ii]

atha kadācit tatrārthakriyā bhavati na taimirikādau । evantarhi tadarthī kathaṃ pravarttate । na khalu sandehāt pravarttamānaḥ pramāṇāt pravṛtto bhavati । pramāṇaṃ hi niścāyakaṃ na sandehakṛt । arthakriyākāriṇi niścayaścet । arthakriyāniścaye kathaṃ tathā niścayaḥ । atha tena pramāṇenārthasādhanavastu darśitaṃ । arthakriyā tu yadi kutaścita vaikalyānna bhavati । na pramāṇasyāsau doṣaḥ ।

[027,iii]

tadapyayuktaṃ ।

[027,iv]

	ajñāpakatvaṃ mānasya na doṣo yadi dṛśyate ।
	na tasyāstyaparo doṣa iti sarvaṃ pramā bhavet ॥ 204 ॥ (PVA)

[027,v]

pramīyate yena paricchidyate samīhitorthastat pramāṇaṃ । na cājñāpakasya paricchedaśaktirityapramāṇaṃ । tasmādanyathā pratipadyate ।

[027,vi]

	arthakriyāsvarūpasya niścitasyāvabodhanāt ।
	jñānaṃ pramāṇaṃ tadātmye tadutpattiprabhāvataḥ ॥ 205 ॥ (PVA)

[027,vii]

yat khalvarthakriyājñānaṃ tadarthakriyātmatvādarthakriyāṅgamayati । tadarthakriyāyāntadeva sādhanajñānaṃ । pūrvakantu sādhanajñānaṃ yadi sthiratayā'sāvavadhṛtorthastadā । pūrvako hi svabhāvo bhāvinaṃ prāptikāle'vaśyaṃ bhāvayatīti tatprāptiḥ । tata uttaraḥ svabhāvaḥ pūrvakasya svabhāva eva vastutaḥ । tatastatrāpi tādātmyameva ।

[027,viii]

athavā tadavaśyambhāvi kārya kāraṇameva tena vyāptatvāt kāraṇasya । yacca vyatiriktaṃ vyāpakaṃ tat kāraṇameva tena vinā tadabhāvāt । anutpannaṃ kathaṃ kāraṇaṃ । utpannamapi kathamiti samāno doṣaḥ ।

[027,ix]

nanvasmin satīdaṃ bhavati । asyotpādādidamutpadyate । etadatra vyāpriyate । etadanena kriyata iti kāryakāraṇabhāvamavagacchanti laukikāḥ । na ca bhāvinaḥ sattā nāpyutpādo na ca vyāpāro nāpi kāraṇaṃ tenāvidyamānatvāt tadānīṃ ।

[027,x]

atrocyate ।

[027,xi]

	sattotpādādayo bhāvasvabhāvatvānna parātmakāḥ ।
	asmin satīti naivāsmādaparārthasya sambhavaḥ ॥ 206 ॥ (PVA)

[027,xiii]

utpādo hi na sattāsvabhāvādaparaḥ । kāraṇāntarabhāvinī cet sattotpādaḥ kimanantarabhāvinyeva sattotpādaḥ । evaṃ cet suptasya ciramutthitasya ye vikalpāsteṣāṃ pūrvābhyāsādutpādo na syāt । anantarabhāvitvābhāvāt । śarīrādi ca kāraṇaṃ neti pratipādayiṣyāmaḥ । na ca vyāpāraḥ paraḥ svabhāvāt svarūpamiti prāptaṃ । na ca kāryakāle svarūpaṃ kālasya

<028>

[028,i]

pūrvakasyāvinābhāvitāmātrantu bhāvinyapi vidyate'vaśyambhāvikāryaṃsya । kāraṇasyāpi 〈।〉 tato bhāvyapi kāraṇaṃ ।

[028,ii]

atha dṛṣṭaṃ yat tatra vyāpakaṃ satkāraṇantathā pūrvabhāvi tadeva kāraṇaṃ na bhāvīti ceta । 〈na ।〉

[028,iii]

	na. dṛṣṭasya svarūpeṇa vyāpakatvaṃ pratīyate ।
	āropitena rūpeṇa bhāvino 'pi bhavedidaṃ ॥ 207 ॥ (PVA)

[028,iv]

dṛśyamānaṃ hi na tāvatā vyāpakaṃ vyāpyasya tadānīmapratīteḥ । yadā ca vyāpyapratītistadā tadbhāvibhūtarūpeṇa vyāpakamanyathā bhāvirūpāgrahaṇe vyāpitā na syāt ।

[028,v]

atha yena rūpeṇa pūrvabhāvitvena tad dṛṣṭaṃ tenaiva tasya rūpeṇa vyāpakatā pratīyate na bhāvirūpeṇa ।

[028,vi]

tadasat ।

[028,vii]

	bhāvirūpāpratītau na vyāpakatvaṃ pratīyate ।
	prādeśikī nahi vyāptiḥ 〈syāt〉 vyāptiḥ sā tathā bhavet ॥ 208 ॥ (PVA)

[028,ix]

tathā vyāpitābhāvāt । bhūtabhaviṣyatkālavyāpitvena hi pratīyamānaṃ kāraṇaṃ nānyathā । sā ca vyāptiḥ pūrvaṃ dṛṣṭasya drakṣyamāṇasyāpi samānā । drakṣyamāṇasya kathaṃ kāraṇatvaṃ dṛṣṭasyāpi tadānīmasattvāt kathamiti na praśnāvatāraḥ । sattvāccet drakṣyamāṇasyāpi sā । tadā netyetat samānamubhayatrāpi । pūrvatā cet 〈।〉 kaḥ pūrvāparayoḥ svabhāve viśeṣaḥ । dvayamapyāropitākāreṇa gṛhyate nāpareṇeti na bhedaḥ ।

[028,x]

athaikaṃ pūrvarūpatayā dṛṣṭamāropyate । aparantu drakṣyamāṇatayā pararūpatayā ca 〈।〉 tena nāsti dvayorapi kāraṇateti ।

[028,xi]

	anyonyamavinābhāvo dvayorapi tayoḥ samaḥ ।
	avāntaraviśeṣastu tatra na kvopayogavān ॥ 209 ॥ (PVA)

[028,xii]

yena vinā yanna bhavati tat tasya kāraṇaṃ vyatiriktatve sati । yathā ca kāraṇasya pūrvaṃ bhāvaṃ vinā na bhavati kāryantathāvaśyaṃbhāvi kāryaṃ kāraṇaṃ kāryasya parabhāvaṃ vinā neti samānaṃ kāryakāraṇabhāvanibandhanamiti dvayorapi parasparaṃ kāryakāraṇabhāvaḥ ।

[028,xiii]

	samānatvānnimittasya kāryakāraṇatā dvayoḥ ।
	vyāpitvavyatirekasya paralokānumāpyataḥ ॥ 210 ॥ (PVA)

[028,xiv]

na khalu vyāpitāṃ vyatirekasya vyudasyāparamatra jagati nibandhamupalamāmahe । tena dvayorapi kāryāvaśyambhāvikāryakāraṇayoḥ parasparaṃ kāryakāraṇabhāva iti yuktaṃ paśyāmaḥ 〈।〉 tasmāt ।

[028,xv]

	kāraṇaṃ yadi tajjñānaṃ svabhāvo vārthajanmanaḥ ।
	kāryaṃ vā sarvaṃthā tena jñāpyate'rthakriyodayaḥ ॥ 211 ॥ (PVA)

[028,xvi]

yadi sādhanajñānamarthakriyāyāḥ kāraṇaṃ yadi svabhāvo yadi kāryaṃ sarvathā tena sambandhasambhavāj jñāpyate । etacca vyāpitādātmyaṃ kāryakāraṇabhāvaśca vyavahāraprasiddha iti vyavahāreṇa prāmāṇyaṃ jñāyata iti ।

[028,xvii]

nanu yāvat pratyakṣaṃ na bhavati sambandhasādhakaṃ na tāvadanumānaṃ । pratyakṣeṇa hi sambandha<029>grahaṇe'numānaṃ prāmāṇyaṃ sādhayati । pramāṇaṃ sat pratyakṣaṃ sambandhagrahaṇe samarthamitī taretarāśrayadoṣaḥ 〈na〉 ।

[029,ii]

atha nānumānena prāmāṇyaṃ sādhyate'pi tvarthakriyānubhavena । sa ca svasaṃvedanapratyakṣa prasiddhaḥ । tatra nārthakriyājñānaṃ pratyakṣaṃ sat pramāṇatāṃ pūrvasya gṛhṇāti । nāpi liṅgabhūtaṃ sadanumāpayati । pratyakṣeṇa prāmāṇyasya grahaṇābhāvād atītatvācca tadvyakteḥ । nahi vyaktiṃ vinā sāmānyaṃ mānatvaṃ pratyetuṃ śakyamabhāvāt sāmānyasya । tasmāt pramāṇatāyāṃ saṃdehamātraṃ sa cārthakriyāsambandhaḥ sandigdhaḥ । arthakriyānirbhāsāt tatra saṃdeho vyāvarttata eva ।

[029,iii]

tadapyasat yataḥ ।

[029,iv]

	saṃdehamātravyāvṛttyā na hi kaścit pravarttate ।
	pratyakṣāniścayād vāpi dṛśyate vṛttirarthināṃ ॥ 212 ॥ (PVA)
	sa evārthakriyābhāsaḥ pratyakṣamiti cenmataṃ ।
	pratyakṣādeva mānatvapratipattiritīṣyatām ॥ 213 ॥ (PVA)
	pratyakṣādanumānādvā saṃdeho 'pi nivarttate ।
	viruddhasyopalabdherna vinānyasya nivarttanaṃ ॥ 214 ॥ (PVA)
	yadi pratyakṣabhāvāt sā tadā nāma nivarttayet ।
	saṃdehaṃ tadabhāvostu tadaiva kathamanyadā ॥ 215 ॥ (PVA)
	tatsaṃdehanivṛtyā ca nāstyevātra prayojanaṃ ।
	pravarttanārthaṃ seṣyeta pravṛttiḥ sā ca sādhitā ॥ 216 ॥ (PVA)
	sarvaṃsya cārthasambandho na jñānasyākṣavīkṣitaḥ ।
	sāmānyena ca sambandhamanumānaṃ vyavasyati ॥ 217 ॥ (PVA)
	na cāparā pramāstīti kutaḥ saṃdehavicchidaḥ ।
	tata uktaṃ "prāmāṇyaṃ vyavahāreṇe" ti ॥ 218 ॥ (PVA)

[029,xi]

yadi tarhi vyavahāreṇa prāmāṇyaṃ pramāṇalakṣaṇaśāstraṃ tarhi kimarthaṃ । śāstraṃ hi nidṛ <?>〈 rdṛ〉 ṣṭamapi na vacanamātrāt tathā bhavati 〈।〉 api tu vyavahārāvisaṃvādena । sa cedasti vyarthakaṃ śāstramityāha ।

[029,xii]

	śāstraṃ mohanivarttanaṃ ।

[029,xiii]

yadi vyavahārataḥ pramāṇasvarūpamavagamyate । kasmāt parasparavirodhīni lakṣaṇaśāstrāṇi 〈।〉 tato vyavahāre 'pi vimatireva vyavahāriṇāṃ । tathāhi ।

[029,xiv]

	na sarvo vyavahāreṇa prāmāṇyamavagacchati ।
	pramāṇalakṣantena parasparavirodhavat ॥ 219 ॥ (PVA)
	pratyakṣādipramāṇena paraloko na gamyate ।
	āgamādaparaḥ prāhetyato na vyavahārataḥ ॥ 220 ॥ (PVA)

[029,xvi]

tasmād 〈।〉

[029,xvii]

	vyavahāraparāmarśācchāstraṃ mohanivarttanaṃ ।
	pūrvāparasyāsmaraṇaṃ śāstreṇānena vāryate ॥ 221 ॥ (PVA)

[029,xviii]

ata eva śāstreṇaiva sarvajñoktena moho nivarttate nānyenetyanena prakāreṇa sarvajñavacanameva pramāṇamiti paramārthataḥ sarvajñajñānameva pramāṇaṃ nāparamiti paramārthaḥ ।

[029,xix]

	anyasya na pramāṇatvaṃ prameyāvyāptisambhavāt ।
	avyāpitā na kāryādisambandhasya parigrahaḥ ॥ 222 ॥ (PVA)

[029,xx]

kāryakāraṇabhāvo hyatītānāgatavarttamānakāladeśavyāpisāhacaryarūpo na khalu sarvajñajñānasya viṣayaḥ । vartamānasannihitadeśamātragrahaṇāt pratyakṣasyānumānasya 〈tatra〉 cānavatārāt । sarvaṃjñatvaṃ kathaṃ jñāyate śāstrakārasya caitaduttaratra vakṣayāmaḥ ।

<030>

{1.1.2.3}

<(2) ajñātārthaprakāśakaṃ pramāṇaṃ>

[030,i]

	ajñātārthaprakāśo vā;

[030,ii]

athavedaṃ pramāṇalakṣaṇaṃ 〈।〉 prakāśyate'neneti prakāśaḥ । ajñātasyārthasya prakāśakaṃ jñānaṃ pramāṇaṃ । sāṃvṛtantu jñānamajñātasyārthasya 〈na〉prakāśakaḥ । nahi 〈tena〉 kaścidajñātorthaḥ prakāśyate । grahītānāmeva rūpādīnāmanena pṛthagvikalpanāt । pratītya parāmarśāt tu tadaikamiti vyavahriyate ।

[030,iii]

nanu yadyavisaṃvādanamantareṇājñātaprakāśanaṃ pramāṇaṃ 〈।〉 dvicandrādyākārasyapi pramāṇatāprasaṅagaḥ । na 〈।〉 arthagrahaṇādasau hi nārthaḥ । nanvarthatvamavisaṃvāde 〈na〉 ca jñāyate । tataścāvisaṃvādi jñānamiti tadeva lakṣaṇamiti kathaṃ lakṣaṇāntaraṃ । na 〈।〉 sāmarthyākṣiptasyālakṣaṇatvāt ।

[030,iv]

	uktasāmarthyato yasya pratītistanna lakṣaṇaṃ ।
	tathānyasyāpi vastutvaprabhṛte rlakṣaṇārthatā ॥ 223 ॥ (PVA)

[030,v]

lakṣaṇaṃ hi yadupāttaṃ sākṣāt tadeva । yena tu tallakṣaṇaṃ sādhyate । tadapi sambhavitvamātreṇa na lakṣaṇam 〈।〉 anyathā vastutvādikamapi bhavet ।

[030,vi]

athāpi syāt 〈।〉 na vastutvaṃ tatropayogi sākṣādanyathā vā । avisaṃvādastūpayogyarthatvajñāpane ।

[030,vii]

sattyametat । tathāpi ajñānārthagrahaṇena gṛhītagrāhi pratyayaḥ śakyaḥ pariharttuṃ nāvisaṃvādigrahaṇena । tatrāpyavisaṃvādagrahaṇāt । na cāvisaṃvādenārthatvagatiḥ 〈।〉 avisaṃvāde 'pi saṃvṛtisatāmarthatvasyāsiddheḥ । kathantarhyarthatvagatiḥ । parāmarśāditi mantavyaṃ ।

[030,viii]

athavārthaśabdenātra paramārtha ucyate । ajñātārthaprakāśa iti paramārthaprakāśa ityarthaḥ । paramārthaścādvaitarūpatā 〈।〉 tatprakāśanameva pramāṇaṃ । tathā ca pratyayādisvarūpasya svato gatiriti । uktañca 〈।〉 "prāmāṇyaṃ vyavahāreṇe" ti ।

[030,ix]

tatra pāramārthikapramāṇalakṣaṇametat 〈।〉 pūrvaṃ tu sāṃvyavahārikasya । yadyajñātārthaprakāśakaṃ pramāṇaṃ sāmānyārtho 'pyajñāta eva prathamabhāvinā svalakṣaṇajñānena taduttarālabhāvinā prakāśyate । tathā sambandhādirapīti tasyāpi prāmāṇyaṃ prasajyate । na ca gṛhītagrāhitvāt smṛtirevaiṣā । agṛhīte smaraṇābhāvāt ।

[030,x]

	na svalakṣaṇavijñānaṃ sāmānyaṃ gṛhṇadīṣyate ।
	grahaṇādagṛhītasya prāptā sāmānyavitpramā ॥ 224 ॥ (PVA)

[030,xi]

tadevāha ।

[030,xii]

	svarūpādhigateḥ paraṃ ॥ 5 ॥
	prāptaṃ sāmānyavijñānaṃ;

[030,xiii]

pramāṇamiti sambandhārthaḥ । svasaṃvedanena ca sāmānyaṃ jñānātmabhūtaṃ pratīyata ityatrā<031>vivāda eva । tato yadi parabhūtaṃ jñānāt sāmānyamarthābhūtaṃ 〈।〉 sarvathā tajjñānaṃ prāptaṃ । 〈na ।〉 atrocyate 〈।〉

[031,ii]

	avijñāte svalakṣaṇe ।
	yajjñānamityabhiprāyāt svalakṣaṇavicārataḥ ॥ 6 ॥

[031,iii]

satyapyagṛhītagrahaṇe sāmānyajñānasya na pramāṇatā । kiṅa kāraṇam 〈।〉 "avijñāte svalakṣaṇe" 〈।〉 yajjñānaṃ tadeva pramāṇamabhipretaṃ na sāmānye 'pi । ajñātasāmānyajñānaṃ na pramāṇam 〈।〉 api tvajñātasvalakṣaṇajñānaṃ । kuta etat 〈।〉 svalakṣaṇavicārataḥ । asti nāstīti vā vyavasthāpanārthaṃ pramāṇaṃ prekṣāvatāpekṣyate । sa cāstināstīti vā vicāraḥ svalakṣaṇasyaiva na sāmānyasya tatra puruṣāṇāmanādarāt । yatra ca vicāraṇā tatra taduttarakālaṃ tatsvabhāvaṃ vā prapadyate pramāṇamiti na sāmānye vṛttiḥ pramāṇasyeti na tatra pramāṇaṃ ।

[031,iv]

atha sāmānyānavabodhe kathaṃ tadevedamiti jñātvā pravartate 〈।〉 na 〈।〉 sāmānyānavabodhe 'pyatyantābhyāsāt pravarttanāt । atha tatrāpi sāmānyameva pravarttakaṃ 〈।〉 ajñātasya pravarttakatvājñānāt । jñāne 'pi tasya yadi svalakṣaṇaṃ na jñāyate na pravarttate । svalakṣaṇajñāne tu sāmānyāparicchede 'pyabhyāsāt । tatastatrāpravarttakatvāt dunmukhatvābhāvācca na sāmānye jñānaṃ pramāṇaṃ ।

[031,v]

bhavatu vā pravarttakatvaṃ । tathāpi tadunmukhatvābhāvānna tatra pramāṇaṃ । svasaṃvedanena tu grahaṇe svalakṣaṇameva taditi svalakṣaṇaviṣayameva pramāṇaṃ । yadā tu punaradvaitaṃ tadā na sāmānyaṃ 〈।〉 tatra ca svalakṣapratipatterūrdhvaṃ anyadveti vyapadeśaḥ ।

[031,vi]

avit । na vidyate vidasyeti avit । kva 〈।〉 jñāte svalakṣaṇe tajjñānamiti । na khalu pūrvottarabhāve pramāṇaṃ yena svalakṣaṇajñānāduttarakālametaditi vilakṣaṇatā vā pratīyate ।

[031,vii]

svalakṣaṇamevātra sarvatra jñāne pratīyate । na ca bheda iti ।

[031,viii]

kimarthantarhi pratyakṣānumānabhedo bāhyavijñānabhedaśca bhagavatā nirddiṣṭaḥ । saṃkleśavyavadāne cetyāha । "abhiprāyāt" avisaṃvādācca । vineyajñānābhiprāyāt tamapekṣya svasaṃvedanamevaikaṃ pratyakṣaṃ pramāṇaṃ nāparaṃ । prapañcavineyānurodhāt । yathā yathā vineyānāṃ tattvamārgānupraveśaḥ sambhavī tathā tathā bhagavato deśaneti na virodhaḥ । kuta etat "svalakṣaṇavicārataḥ" । vicāryamāṇaṃ hi sakalameva viśīryate । nādvaitādaparantattvamasti । tadeva krameṇa bhagavatā vicāryate । akrameṇa vicārayitumaśakyatvāt ।

{1.1.2.4}

<(3) bhagavataḥ pramāṇyam>

[031,ix]

atha bahirviparivartamānasya kathaṃ svasaṃvedanatā naitadasti ।

[031,x]

	bahirantariti jñānaṃ deśakālādyapekṣaṇāt ।
	svarūpavyatirekeṇa deśakālavasaṅgatau ॥ 225 ॥ (PVA)

[031,xi]

etacca paścād darśayiṣyate ।

<032>

[032,i]

bhagavatastarhi kathaṃ prāmāṇyaṃ 〈।〉 pratyakṣānumayorhi vyavahāramātreṇa prāmāṇyaṃ । na bhagavataḥ 〈।〉 taddhi paraṃ pramāṇaṃ ।

[032,ii]

atrocyate ।

[032,iii]

tadvat pramāṇaṃ bhagavān;

[032,iv]

tathāgato hi bhagavān । tadvāniti kṛtvā pratyakṣarūpa eva bhagavān pramāṇaṃ paścāt pratipādayiṣyate ।

[032,v]

kuta etat pratīyate । tadāha ।

[032,vi]

	abhūtavinivṛttaye ।
	bhūtoktiḥ sādhanāpekṣā tato yuktā pramāṇatā ॥ 7 ॥

[032,vii]

bhrāntinivṛttyarthaṃ । yatastasya bhagavato "bhūtokti"stataḥ sa eva sarvajño nāparastathā ca pramāṇaṃ । āha ca । "sādhanāpekṣā tato yuktā pramāṇatā" । bhagavata eva na vedasya । vedasya hi na kiñcidarthasambandhe pramāṇaṃ । asya tu bhūtoktireva pramāṇaṃ pramāṇaviṣaye । anyatra tu vakṣyāmaḥ ।

[032,viii]

athavā paramārthatastadvadadvaitāvabodhādeva pramāṇaṃ bhagavānapi na sarvārthaparijñānataḥ । sarvārthaparijñānantu lokavyavahāreṇa sāṃvṛtameva । tathā coktaṃ "advayaṃ yānamuttamaṃ" ।

< 3. īśvaraniṣedha-vārttikaṃ tṛtīyam>

<1 īśvarāderapramāṇyam>

{1.1.3.1.1}

<(1) nityānityayorapramāṇatā>

[032,ix]

nanu yadi pratyakṣānumānayorapramāṇatvāt sarvajña eva pramāṇaṃ tadā nitya eveśvarādiko jñātā pramāṇaṃ । vedo vā nityaḥ pramāṇaṃ 〈।〉 tataḥ kimanyānveṣaṇenetyāha ।

[032,x]

	nittyaṃ pramāṇannaivāsti prāmāṇyād vastusaṅgateḥ ।
	jñeyānittyatayā tasyā adhrauvyāt kramajanmanaḥ ॥ 8 ॥

[032,xi]

nittyādutpattiviśleṣādapekṣāyā ayogaḥ । na khalu sadā sthāyi nityaṃ pramāṇamasti pramāṇābhāvāt । kiñca 〈।〉 vastusato gatiḥ pramāṇaṃ na yasya kasya cit । na ca vastu sarvadā vidyate । yena gateḥ sarvadā bhāvaḥ । tato jñeyānityatayā tasyā api adhrauvyaṃ ।

[032,xii]

nanu jñeyānittyatayā jñānamanittyamiti kutaḥ । jñeyarūpe vyāpāro vā pramāṇatvaṃ jñeyarūpādutpattistatsvabhāvatā veti na pakṣāntarasambhavaḥ । atra vyāpṛtasyāvyāpṛtasya vā yadi na viśeṣaḥ kathaṃ vyāpāretaravivekaḥ ।

[032,xiii]

atha darppaṇasthānīyaṃ tad yo ya evārthaḥ sannihitaḥ sa eva pratibhātī 〈ti〉 cet । arthaṃ eva tarhi svasāmagrītastathā bhavati na jñāturvyāpāraḥ ।

<033>

[033,i]

atha niścalonmiṣitalocano 'pi samāpatatorthān krameṇa paśyati 〈।〉 na kadācidaparāparavilakṣaṇavyāpārarūpatā paropalakṣyate, tathā tasyāpi ।

[033,ii]

atrocyate ।

[033,iii]

	vyāpāraścakṣuṣastatrāpyanvayavyatirekataḥ ।
	nānvayavyatirekitvaṃ sthāṇornityasya vidyate ॥ 226 ॥ (PVA)

[033,iv]

tasmādartha evāyambhūto nāsya grahaṇe vyāpāraḥ kasyaciditi kathaṃ pramāṇaṃ ।

[033,v]

atha so'rtho bhavatu pramāṇaṃ sa tu tatsambandhīti tena jñāta ucyate । naitadupapannaṃ yataḥ ।

[033,vi]

	sambandhonvayapūrveṇa vyatirekeṇa sidhyati ।
	nittyasyāvyatirekasya kutaḥ sambandhasambhavaḥ ॥ 227 ॥ (PVA)

[033,vii]

na khalu nittyamavyatirekaṃ kvacidupayogīti śakyaṃ vijñātuṃ ।

[033,viii]

atha tena darśanādupayogaḥ । natu tadevedaṃ paricoditaṃ kathanteneti । tasmin sati tathābhūtamiti tenetyucyate ākāśādiṣvapi taditi kathaṃ sa eva draṣṭā । ākāśasya tadarthanirdeśābhāvāt sa eva draṣṭā nākāśādiḥ ।

[033,ix]

	nirdeśo vacanaṃ tasmādetadeva kuto mataṃ ।
	sarvathā 〈'〉 vyatireke ca kāraṇatvaṃ na budhyate ॥ 228 ॥ (PVA)
	atītānāgato yorthaḥ sa kathaṃ pratibhāsate ।
	atītatvena vijñānamityatītaṃ kathambhavet ॥ 229 ॥ (PVA)
	na ca darpaṇasaṃkrāntiratītādeḥ kathanna ca ।
	pratibhāsastathābhūto darppaṇe sati sambhavī ॥ 230 ॥ (PVA)
	pratibhāso na nityasya kāryāmityuditaṃ puraḥ ।
	ākāśāderapi prāptaṃ tadarthagrahaṇanna kiṃ ॥ 231 ॥ (PVA)
	sarvārthadarśane tasya vacaso'rthaḥ ka ucyate ।
	tadanantarabhāvitvaṃ niyataṃ cenna gamyate ॥ 232 ॥ (PVA)
	sarvārthadarśanāyātaḥ śabdaḥ sarvasya vācakaḥ ।
	vivakṣāniyamo nāma na nittyasyopapattimān ॥ 233 ॥ (PVA)
	vivakṣāstāḥ pṛthagbhūtā darśanāni tathā pṛthak ।
	kanaikatā bhavad draṣṭu: pramāṇaṃ sa ca vaḥ kathaṃ ॥ 234 ॥ (PVA)
	vivakṣitasya dṛśyasya sa eva grāhako yadi ।
	vivakṣitatadanyasya kathamekata udgrahaḥ ॥ 235 ॥ (PVA)
	pratyakṣānumayorevamekatā kena nocyate ।
	paramārthata ekatvaṃ tayorapi mataṃ yadi ॥ 236 ॥ (PVA)
	krameṇa yugapad vāpi na bhedosti tayorapi ।
	krameṇaivekarūpatvaṃ pramāṇena pratīyate ॥ 237 ॥ (PVA)
	tenānyena ca yad vastu jñātraikatve na mīyate ।
	tadekamiti kiṃ sattyamasattyatve vṛthā vacaḥ ॥ 238 ॥ (PVA)
	athāpi sa svayaṃ jñātrā sarvathātmāvagamyate ।
	kenaiṣa gamyatāmevamiti vāṅmātrameva saḥ ॥ 239 ॥ (PVA)
	na svasaṃvedanādanyaditi pūrvaṃ prasādhitaṃ ।
	tato na paramārthosāvīśvaro nāpi saṃvṛtiḥ ॥ 240 ॥ (PVA)

[033,xxii]

athāpi syād 〈।〉 yadyapi jñānaṃ jñeyānittyatayā va nittyaṃ yastu jñātā sa nittyaḥ । na cānyasyānittyatvenyasyāpi taditi yuktamucyate । kramajanmano jñānasya jñeyānityatvena 〈।〉

[033,xxiii]

nityādutpattiviśleṣāt;

[033,xxiv]

nittyādutpatterayogāt । nittyaṃ vyāpi cākāśakalpaṃ na kasyacit kāraṇamiti pratipāditaṃ । tenaiva ca svarūpeṇa yadi janayati sarvadā janayed viśeṣābhāvāt 〈।〉 viśeṣe cānittyatvaṃ ।

<034>

[034,i]

athāviśeṣe 'pi sahakāribhāvābhyāṃ kāryasya krama iti cet । 〈na ।〉 apekṣāyā upayogāt । yadi sahakāriṇāmevānvayavyatirekitvaṃ teṣāmeva kāraṇatvanna tu tasya । tasyāpi tadapekṣayā kāraṇatvamiti na yuktaṃ । apekṣamāṇasya taditarāvasthayorviśeṣābhāvāt । apekṣakatvaṃ na pratīyate svayamapareṇa veti vacanamātrād yadi parametat pratyeyaṃ । ata evāha ।

[034,ii]

apekṣāyā ayogataḥ ।

[034,iii]

nittyaṃ hi sadaikarūpamapekṣyamāṇenopakarttuṃ na śakyaṃ । na hi tatrānupakāriṇastenāpekṣyatāṃ । evantarhi anittyaṃ bhaviṣyati pramāṇaṃ na tu dānādisādhanāpekṣaṃ 〈।〉 vairāgyaiśva 〈rya〉 yogasya pūrvapūrvasajātikāraṇādutpatterna tat kadācidanyathābhūtaṃ sadanyathotpattimat ।

[034,iv]

atrocyate ।

[034,v]

	kathañcinnopakāryatvādanittyevyapramāṇatā ॥ 9 ॥

[034,vi]

anittye 'pīśvare nāsti pramāṇatā 〈।〉 na tat pramāṇaṃ । kuta etat । "kathañcinnopakāryatvāt" । yo hi kathañcit kenacidupakriyate upahanyate vā 〈।〉 tasya rāgādyanubhave rāgādipratipakṣāvabodhādisambhave taddeśanā 〈।〉 sattvasnehena karuṇayā ca deśanāsambhavāt pramāṇantad bhavati lokasya । na svarūpasattāmātrāt । na ca tasyeyaṃ vyutpattiḥ । na hyakhaṇḍitaḥ paṇḍito bhavati ।

[034,vii]

atha svabhāvāsiddhintasya sakalaparijñānaṃ । ayuktametat । rāgādīnāma〈na〉nubhave kathaṃ saṃsāraprapaṃcasvalakṣaṇāvabodhaḥ । anubhave saṃsāryevāsāviti kathaṃ pramāṇatā । na rāgādyavabodhādeva rāgādiprapaṃcapratipakṣadeśanā rāgādiyoga eva sarvajñatā avināśitā'tulaśaktiyogaśceti sa eva pramāṇaṃ ।

[034,viii]

tadapyayuktaṃ ।

[034,ix]

	rāgādipratipakṣasya deśānāvyarthatā bhavet ।
	rāgādiyoge 'pi yadi bhavedaiśvarthamacyutaṃ ॥ 241 ॥ (PVA)

[034,x]

atha vastuvṛttametanna rāgādiyogitāmaiśvaryasambhavastatastatpratipakṣadeśaneti ।

[034,xi]

	yadyevaṃ bhāvanābhāvād vairāgyāderasambhavaḥ ।
	ākasmikantasya kutastadaiśvaryādi sidhyatu ॥ 242 ॥ (PVA)

[034,xii]

na hi yadvairāgyādipratipakṣabhāvanāto bhavatīti jñāyate tadanyathāpi bhavatīti jñāyate ।

[034,xiii]

kiṃca ।

[034,xiv]

	varapradānaśaktiḥ sā vidyate tasya nedṛśī ।
	yenānuṣṭhānarahito dadātyaiśvaryamarthini ॥ 243 ॥ (PVA)
	atha nāstyeva sā śaktistasyānyāpi kathambhavet ।
	anugrahītuṃ śakteti prāptā tatrāpramāṇatā ॥ 244 ॥ (PVA)

[034,xvi]

ayamapyarthaḥ 〈।〉 anitye 'pyapramāṇatā na vidyate pramāṇamasminnityapramāṇantasya bhāvo'pramāṇatā । na tatra pramāṇamastīti yāvat ।

[034,xvii]

athārādhanakrameṇa rāgādyupaśamaprakāreṇānugrahakāryasau dharmmopadeśenānugrahasyānyathā karttumaśakyatvāt 〈।〉

[034,xviii]

tadasat yataḥ ।

[034,xix]

	taduktānuṣṭhitau lokānugrahaḥ kena gamyate ।
	taduktāgamamātrā 〈cce〉devamanyonyasaṃśrayaḥ ॥ 245 ॥ (PVA)
<035>
	āgamosau taduktatvādāgamācca taduktatā ।
	anyonyāśrayatastatra kathamekatarasthitiḥ ॥ 246 ॥ (PVA)

[035,ii]

kiṃca ।

[035,iii]

	īdṛśī 〈tasya〉 sā śaktiḥ kāraṇāt kuta āgatā ।
	svabhāva eṣa tasyeti kuta etat pratīyatāṃ ॥ 247 ॥ (PVA)

[035,v]

nanvīdṛśī tasya 〈śaktiḥ〉 sarvadarśanānugrāhakarūpā kutaḥ kāraṇādāgatā । atra vastusvabhāvairuttaraṃ vācyaṃ yata evaṃ bhavantīti cet । tathā hi ।

[035,vi]

	idamevaṃ na cetyetat kasya paryanuyojyatāṃ ।
	agnirdahati nākāśaṃ kotra paryanuyojyatāṃ ॥ 248 ॥ (PVA)

[035,vii]

tadetadasadatyantaṃ ।

[035,viii]

	svabhāvedhyakṣataḥ siddhe paraiḥ paryanuyujyate ।
	tatrottaramidaṃ vācyaṃ na dṛṣṭenupapannatā ॥ 249 ॥ (PVA)

[035,ix]

na tvadṛśye 〈।〉 tathā hi । atra vastu svabhāvairuttaraṃ vācyamiti ko'rthaḥ pratyakṣādipramāṇasiddhametat । kathametaditi na paryanuyogasya viṣayaḥ । yathā pratyakṣeṇopalabdho vahnirdāhyaṃ dahana na paryanuyojyate kathandahatīti । yadi bhūtatvena vyomāpi dahet । atha svabhāvāt pratiniyatāt tadeśvaro 'pi sakalaguṇahetuvikalo guṇavāniti samānaṃ । na samānaṃ 〈।〉 dṛṣṭatvādagneraparasya ca viparyayāditi nedamuttaraṃ । anyathā yatkikiṃcadātmābhimatavidhāva 〈nya〉 niruttarastatra kṛtaṃ <?>〈 taḥ taduttaraṃ vastusvabhā〉 vairiha vācyam 〈।〉 itthaṃ tathottaraṃ syād vijayī samastaḥ । tasmādanittyepi 〈।〉 apiśabdānnittye 'pyapramāṇateti sūktaṃ ।

{1.1.3.1.2}

<(2) īśvaradūṣaṇam>

[035,x]

nanvasti pramāṇaṃ ।

[035,xi]

	sthitvā pravṛttiṃ saṃsthānaviśeṣārthakriyādayaḥ ।
	kāryātmānaḥ kathaṃ kāryāt kāraṇasyāprasiddhatā ॥ 250 ॥ (PVA)

[035,xii]

anyathānyasyāpi karaṇasyānumānaṃ na syāta । tathā hi । yad vastu sthitvā sthitvā pravarttate'bhimatasādhanāya tad buddhimatkāraṇādhiṣṭhānād 〈।〉 yathā vāsyādi dvaidhīkaraṇādau 〈।〉 na khalu vāsyādayaḥ svayameva pravarttante । pravarttane vā sadā pravarttanaṃ bhavet । sthitvā ca pravarttanama 〈bhimataṃ〉 prekṣāvatā kenacit pravarttakena bhavitavyaṃ । yathāyatnaṃ 〈saṃ〉 sthānaviśeṣapārimāṇḍatyādiyogi taccetanāvadutpāditaṃ tad yathā ghaṭādikaṃ । tathā yadarthakriyākāri taccetanāvatpadārthapreritaṃ, tad yathā ghaṭādayaḥ । atrāha ।

[035,xiii]

	sthitvā pravṛttisaṃsthānaviśeṣārthakriyādiṣu ।
	iṣṭasiddhirasiddhirvā dṛṣṭānte saṃśayothavā ॥ 10 ॥

[035,xiv]

ya ete kāryahetutvenābhimatāḥ sthitvā pravṛttyādayo naite samyagghetavaḥ । yata eṣu satsvapīṣṭasyaiva siddhiḥ siddhasādhanaṃ । na ca siddhaḥ pakṣo bhavatīti । asiddhasya pakṣatvāt yatra hi vivādastatsādhanāya sādhanopanyāso yuktaḥ । karmmalakṣaṇacetanādhiṣṭhitaṃ ca sakalamiṣyate । yataḥ 〈।〉

<036>

[036,i]

karmmajaṃ lokavaicitryaṃ cetanā mānasaṃ ca tat ।

[036,ii]

nanu karmmajameveti na sādhyate 〈।〉 karmmavyatirikteśvaracetanādhiṣṭhitatvasya sādhanāt । tathā cāha । "tacceśvaracodanābhivyaktād dharmmādeva" । na ceśvaracodanādhiṣṭhita karmmapūrvakatvasādhane siddhasādhanaṃ ।

[036,iii]

naitadasti । karmmaṃ ceccetanārūpamasti tadā paracetanāsādhanaṃ vyarthaṃ । tat kilācetanaṃ tat pravarttitumaśaktaṃ । idantaditi nirūpya pravṛttidarśanāt । tataḥ svayaṃ vā nirūpya pravartitavyaṃ nirūpakapreraṇayā gatyantarābhāvāt । tatrācetanānāṃ svayaṃ nirūpaṇābhāvāt । paranirūpaṇamapi yadi na syādapravarttanameva prasaktaṃ । tasmāt prerakena cetanāvatānyena bhavitavyamityabhiprāyaḥ । tatra 〈।〉

[036,iv]

	cetanā karmmarūpaiva pravṛtteryadi kāraṇaṃ ।
	nirūpaṇe 'pi na paraṃ tannirūpaṇamiṣyate ॥ 251 ॥ (PVA)

[036,v]

tathā cāsiddho dṛṣṭāntaḥ ।

[036,vi]

	cetanāvatkṛtatve 'pi neśvareṇa ghaṭādayaḥ ।
	kṛtāḥ prayojanābhāvādanyatheśo 'pi seśvaraḥ ॥ 252 ॥ (PVA)

[036,vii]

svasyāmarthaṃkriyāyāmityanavasthā 〈pravarttate〉

[036,viii]

	atha pravarttate so 'pi kulālādiḥ pravarttitaḥ ।
	ajñānādīśvarastajjño na sonyena pravarttitaḥ ॥ 253 ॥ (PVA)
	ajño janturanīśoyamātmanaḥ sukhaduḥkhayoḥ ।
	īśvaraprerito gacchet svarggaṃ vā śvabhrameva vā ॥ 254 ॥ (PVA)

[036,x]

ajño hi cetanāvānapi nirūpaṇāsamarthaḥ । sa ghaṭādivadapareṇa nirūpaṇāsamarthatvādapareṇa preryate neśvarastasya nirūpaṇāsamarthatvāditi nānavasthā ।

[036,xi]

tadapyasat ।

[036,xii]

	karttṛtvasiddhau sarvajñatvasiddhiḥ punastataḥ ।
	karttṛtvamityavasthāyāmatrānyonyāśrayo mahān ॥ 255 ॥ (PVA)

[036,xiii]

yadi hi sarvasya karttāsāviti prasidhyati parameśvarastadāsya syāt sarvajñatā nānyathā । sarvajñatāyāñca prerakatvamanyathā tasyāpyaparaḥ preraka iti saivānavasthā ।

[036,xiv]

kiñca । yadyasau sarvajñaḥ kimajñaṃ janamasadvyavahāre pravarttayati । vivekavanto hi sadupadeśadāyino dṛṣṭāḥ । sa tu viparyayapravṛttamapi janaṃ janayati । tat kathaṃ pramāṇaṃ ।

[036,xv]

athopadeśamasau santameva karoti tena pramāṇam 〈।〉 adharmmakāriṇantu phalamasadanubhāvayati । tata ucitaphaladāyī vivekavāneva ।

[036,xvi]

tadapyasat । yasmāt ।

[036,xvii]

	adharmmakaraṇe 'pyeṣa varttayatyeva janminaḥ ।
	ayuktaṃ kārayitvāsau kathaṃ yukte pravarttayet ॥ 256 ॥ (PVA)

[036,xviii]

prathamantāvat pāpa eva pravarttayati 〈।〉 tatastadvyāvarttanāya dharmma iti keyaṃ prekṣāpūrvaṃ kāriteśvarasya । tadidamāyātaṃ prakṣālyaparityakṣyāmīti ।

<037>

[037,i]

atha pāpe pravarttayati tatkarmmādhiṣṭhita evāsau tathā sati prekṣākriyāhāniḥ । tadapi karmma kasmāt kārayatīti samānaḥ prasaṃgaḥ ।

[037,ii]

athādharmmamasau na kārayati । adharmmakāriṇantu tatphalamanubhāvayati । tadamyeśvaravat ।

[037,iii]

tadapyasāraṃ ।

[037,iv]

	aśaktyānyeśvarāḥ pāpapratiṣedhaṃ na kurvate ।
	sa tvatyantamaśaktebhyo vyāvṛttamatiriṣyate ॥ 257 ॥ (PVA)

[037,v]

athāśakta evāsau tathā sati 〈।〉

[037,vi]

	neśvareṇa kṛtaṃ sarvamiti vaktavyamuccakaiḥ ।
	pāpavat svārthakāritvāddharmmādirapi kintataḥ ॥ 258 ॥ (PVA)

[037,vii]

kiñca ।

[037,viii]

	adharmmasya phalaṃ bhuṃkte lokaḥ kiṃ neśvarād vinā ।
	vināpi yadi kastasya kāraṇatvaṃ prakalpayet ॥ 259 ॥ (PVA)
	atha tasmād vinā'dharmmaṃphalaṃ bhuṃkte na kaścana ।
	prekṣāvān kathametasmin pravartteta nirarthake ॥ 260 ॥ (PVA)
	kriḍārthā tasya vṛttiścet prekṣāpūrvakriyā kutaḥ ।
	ekasya kṣaṇikā tṛptiranyaḥ prāṇaurviyujyate ॥ 261 ॥ (PVA)

[037,xii]

kiñca ।

[037,xiii]

	śāstrāntarāṇi sarvāṇi yadīśvaravikalpataḥ ।
	sattyāsattyopadeśasya pramāṇaṃ dānataḥ kathaṃ ॥ 262 ॥ (PVA)

[037,xiv]

sakalaśāstralakṣaṇaparasparavirodhabādhitasattyāsattyopadānā<?>〈 deśā〉 dasau pramāṇamiti mahadadbhūtaṃ prāmāṇikatvañca ।

[037,xv]

atha na sakalaśāstrārthakriyā tadā śāstrāntaravadeva neśvareṇa sarvaṃ vyadhāyi ।

[037,xvi]

atha dharmādharmmapreritosau sakalameva karoti nānyathā padārthasambhavaḥ । tathā sati sarva evātmā prākṛtajanānāṃ dharmmādharmmādi preraṇādeva kariṣyatīti vyarthamīśvarakalpanaṃ ।

[037,xvii]

	sarvasya karttā nātmā cet sarvasyeti yadīṣyate ।
	tasya sarvasya karttṛtvaṃ kvopayogaṃ prayāsyati ॥ 263 ॥ (PVA)
	sarvairevātmabhiḥ sarvakaraṇe kiṃ prahīyate ।
	tathā bahubhirekasya bahūnāṃ caikataḥ kriyā ॥ 264 ॥ (PVA)
	athaika eva sarvasya kārakaḥ kaścidiṣyate ।
	sarvajñatānyathā na syāditi nānyasya karttṛtā ॥ 265 ॥ (PVA)
	pradhānabhūtaḥ karttāsauvaraprāptiḥ tatorthināṃ ।
	na hi sarvajñatāmātrādasa<?>〈śa〉 ktaḥ sevyate paraiḥ ॥ 266 ॥ (PVA)

[037,xxii]

tadapyasat ।

[037,xxiii]

	arthānarthakriyāśakto guḍagorasakārakaḥ ।
	sarvajño 'pi na sevyatvaṃ prayātyanupakārataḥ ॥ 267 ॥ (PVA)
	sarvajñatve prasiddhe ca śaktatve sarvakārakaḥ ।
	sarvakārakatāyāśca tasya sarvaṃjñatā punaḥ ॥ 268 ॥ (PVA)
	asarvajñasya karttṛtve darśane sarvavit kathaṃ ।
	tasmād dṛṣṭāntataḥ sidhyet tathā cet prekṣatākṣatiḥ ॥ 269 ॥ (PVA)
	na cājñatā kulālādeḥ svakāryyesti vṛtheśvaraḥ ।
	karmmaṃsāmarthyasiddhau ca nopayogaḥ kathaṃ kriyā ॥ 270 ॥ (PVA)
	jānāno 'pi kulālādiḥ preryamāṇo yadi kṣamaḥ ।
	īśvaro 'pi tathānyena preryaḥ syādaviśeṣataḥ ॥ 271 ॥ (PVA)
<038>
	atha sarvajñatāsiddhimātmanobhilaṣannasau ।
	sarvasya prerako jātastadetat kena gamyatāṃ ॥ 272 ॥ (PVA)

[038,ii]

kiñca ।

[038,iii]

	svayaṃ nirūpya yaḥ karttā tatrākāraka īśvaraḥ ।
	īśvarādeva sarvasya buddhirityapramāṇakaṃ ॥ 273 ॥ (PVA)
	hetutvamupadeśāderupadeṣṭustadanyataḥ ।
	upadeśa ityanāditvāt samāptaṃ sarvamīhitaṃ ॥ 274 ॥ (PVA)
	tasmāt sthitvā pravṛttānāmīśvarapreraṇaṃ kutaḥ ।
	pradhānapuruṣādīnānnātaḥ karttṛtvaniścayaḥ ॥ 275 ॥ (PVA)

[038,vi]

saṃsthānasaṅgatatvāditi cāyamapyahetuḥ । na hi saṃsthānaṃ sakalameva puruṣapūrvakaṃ dṛṣṭaṃ 〈।〉 bījādikāraṇaviśeṣamātreṇāpi tasya dṛṣṭeḥ । vṛkṣādisaṃsthānavat । tatra yathā 〈।〉

[038,vii]

	vṛkṣādīnāṃ hi saṃsthānamaciddhetusamanvayi ।
	tathā ghaṭādi tadvat syāt pradhānādyapravarttitaṃ ॥ 276 ॥ (PVA)
	yathā hi bījamutpannaṃ vṛkṣato vṛkṣakāraṇaṃ ।
	tathā ghaṭo 'pi mṛtpiṇḍād ghaṭāderapravarttitāt ॥ 277 ॥ (PVA)
	kulālādiḥ punastasya sākṣī satatamiṣyate ।
	śarīravarṇṇasaṃsthānamanyatastādṛgudbhavāt ॥ 278 ॥ (PVA)

[038,x]

na kulālādistasya saṃsthānāderjanakaḥ । na khalu bījavijātīyaṃ saṃsthānamutpādayituṃ vṛkṣasya suśikṣito 'pi cetanāvān samarthaḥ ।

[038,xi]

nanu〈na〉 mṛtpiṇḍasya saṃsthānaṃ kulāla utpādayannupalabhyate । na 〈।〉 mṛtpiṇḍasyāpi tādṛśatvāt । tādṛgvarṇṇasaṃsthāna 〈rūpa〉 eva mṛtpiṇḍaḥ । yathā vaṭabījaṃ vaṭavṛkṣavarṇṇasaṃsthānavat । tadapi kathamiti cet । atrocyate ।

[038,xii]

	varṇṇasaṃsthānarūpatvaṃ bīje yadi na śaktitaḥ ।
	kārye kutastadāyātaṃ bījahetorabhāvataḥ ॥ 279 ॥ (PVA)
	īśvarastasya karttā ced bījāt kinna tadanyataḥ ।
	iti pūrvaṃ pratikṣiptaṃ hetustasyeśvaraḥ kathaṃ ॥ 280 ॥ (PVA)

[038,xiv]

bījakāraṇaṃ hi vṛkṣastadānīṃ bījakālakārye nāsti । tato na tasya saṃsthākāraṇatvaṃ । nāpīśvarasya । vijātīyavṛkṣakāraṇavījādasaṃbhāvādīśvarasya tatkāraṇatve kimiti na vijātīyabījādapi tad vṛkṣasaṃsthānaṃ । tasmācchaktirūpeṇa vidyamānameva vṛkṣabīje vṛkṣasaṃsthānamāvirbhavati । yathāndhakāravyavasthito bāladārakaḥ pradīpāt । tathā mṛtpiṇḍādapi saṃsthānamāvirbhaṃvati kulālāt । kulālasyāpi ghaṭādividhāne saṃsthānaṃ śaktirūpeṇa saṃsthitaṃ saṃsthānādeva । tataḥ kulālādiḥ puruṣaḥ sākṣibhūta evopabhoktā । na tasya vyāpāraḥ kaścit । tadapubhogecchayā tathā tathā śaktirūpasya pradhānasya pravṛtteḥ । tathā cāha ।

[038,xv]

	puruṣopabhogasidhyarthaṃ pradhānasya pravarttanaṃ ।
	sāmājikārthasiddhyarthaṃ naṭaraṅgakriyā yathā ॥ 281 ॥ (PVA)

[038,xvi]

tataśca buddhimatkāraṇaviparyayasya prasiddhiḥ । atha pratipuruṣamātmanāṃ bhedādapareṇa rāgādirahitenātmanā sarveṣāmīśvareṇa bhavitavyaṃ । anyathā pratiniyatavarṇṇaṃsaṃsthānādayaḥ saṃsāripuruṣāṇāṃ kenopadarśitāḥ । yatropabhogecchyā pradhānasya pravṛttiḥ । uktamatra ।

[038,xvii]

yathā sāmājikānāmanādyupadeśadarśanād didṛkṣā vinivṛtyarthaṃ naṭasya nāṭakaprayogaḥ tathā saṃsāripuruṣāṇamapi ।

[038,xviii]

	kṣīrasya kathamajñātvā vatsavṛddhyai pravarttanaṃ ।
	tathedamapi kiṃ neṣṭaṃ pradhānasya pravarttanaṃ ॥ 282 ॥ (PVA)

<039>

[039,i]

tasmāt paryaṃvasāne sukhādyarthitarūpatādarśanāt sukhādirūpeṇa sakalasya kāraṇena bhavitavyaṃ । tāvatā parisamāptamiti neśvarasiddhiḥ । 〈a〉 yuktañcaiṃtat ।

[039,ii]

	aprekṣāpūrvakatvasya padārtheṣūpalabdhitaḥ ।
	acetanatvantaddhetoriti yuktividāṃ nayaḥ ॥ 283 ॥ (PVA)
	aprekṣāvatpadārthānāṃ kāraṇaṃ na na yuktimat ।
	chāgādīnāṃ purīṣādervarttulīkaraṇena kiṃ ॥ 284 ॥ (PVA)

{1.1.3.2}

<2—pradhānakāraṇatānirāsaḥ—>

[039,iv]

pradhānameva tarhi kāraṇaṃ bhaviṣyatīti sāṃkhyāḥ:

[039,v]

atredamucyate ।

[039,vi]

	anvayaścet sukhādīnāṃ vastutvāccetanatvataḥ ।
	puruṣāṇāṃ tatastattvaṃ kāraṇaṃ na kimiṣyate ॥ 285 ॥ (PVA)
	natu varṇṇādi saṃsthānaṃ pradhānasyāsti bhāvikaṃ ।
	varṇṇādi kāryakaraṇaṃ pradhānasya mataṃ kathaṃ ॥ 286 ॥ (PVA)
	athāpi śaktirūpeṇa sarvamatropagamyate ।
	sarvaśaktyātmakaṃ vastu pradhānamiti kathyate ॥ 287 ॥ (PVA)
	tasyādṛṣṭasya tādṛk ca kāraṇatvānumānavat ।
	kārya hi kāryāntarataḥ kāryatvādanyakāryavat ॥ 288 ॥ (PVA)

[039,x]

na khalu kāraṇamakāraṇamupalabhyate । tata upalabdharūpānusaraṇenaiva kāraṇakalpanā ।

[039,xi]

atha bhedānāmanvayādanvayinā kenacit tadrūpeṇa kāraṇena bhavitavyaṃ । kāraṇasya tu na kenacidanvaya iti kathamanvayasyāparaṃ kāraṇaṃ । ghaṭaśarāvādīnāṃ hi bhede mṛdrūpānvayādekamṛtpiṇḍapūrvaṃkatā । na tu mṛtpiṇḍasyāparamṛtpiṇḍapūrvakataikatvānmṛtpiṇḍasya । mṛtpiṇḍadaṇḍādīnāmapyaparamekaṃ yāvadekamevānte〈nvayi〉 ।

[039,xii]

tadapyasat । uktaṃ sattvādīnāṃ puruṣāṇāñcāparaṃ kāraṇaṃ prāptaṃ 〈।〉 bhavatu tarhyekameva kimapi kāraṇaṃ 〈।〉

[039,xiii]

tadapyasat ।

[039,xiv]

	triguṇādirūpatā tasya pradhānasya na sidhyati ।
	vastutvenānvayād vastu kāraṇaṃ kimapīkṣyatāṃ ॥ 289 ॥ (PVA)

[039,xv]

vastu vastvityanvayāt kāryāṇāṃ vasturūpatā kāraṇasya । na ca mṛdādirūpādaparā vasturūpatā । tatomṛdādirūpataiva kāraṇasya prāptā । tathā sati sarvātmakaṃ pradhānamiti prāptaṃ ।

[039,xvi]

naitadasti ।

[039,xvii]

	kāraṇānugataṃ kāryaṃ svarūpeṇa na sarvathā ।
	anyathābhūtavahnayāderdhūmādirdṛśyatenyathā ॥ 290 ॥ (PVA)

[039,xviii]

kāraṇaṃ hi tat tasya yadyadanvayavyatirekāvanuvarttate na tu tadrūpaṃ । tathā ca vahnerdhūmo meghādibhyo jalamiti । tatra nāsti sarūpateti na kāryakāraṇabhāvaḥ syāt ।

[039,xix]

atha tatrāpyasti sarūpaṃ kimapi kāraṇaṃ tathābhūtakāryatvādevānumīyatāṃ । anumīyatāṃ yadi sārūpyeṇa kāryakāraṇabhāvasya pratibandhosti । na cāsti vyāpterabhāvāt । yena vyabhicārastasyāpi pakṣīkaraṇamiti cet 〈।〉 evantarhi na kiñicadanaikāntikaṃ nāma syāt । yena yena vyabhicārastameva pakṣīkuryāditi । tasmādanavasthāprasaṅgādasadetat ।

<040>

{1.1.3.3}

<3. na karmakāraṇatā>

[040,i]

athāpyucyate 〈।〉

[040,ii]

	karmmaṇāṃ pariṇāmoyamiti siddhamidaṃ kutaḥ ।
	anvayavyatirekitvaṃ karmmaṇo 'pi na vidyate ॥ 291 ॥ (PVA)

[040,iii]

na khalu karmmāpi śubhāśubhādikamasya jagato vaicitryasya kāraṇamiti jñāyate । āstāntāvadetadityanyaducyate । yaduktaṃ rāgādimānapi sakalaśaktiyukto bhaviṣyati । tataḥ krīḍādyarthaṃ jagadvaicitryakaraṇaṃ ।

[040,iv]

tatrocyate ।

[040,v]

	ajñānāṃ rāgiṇāṃ krīḍārasaḥ śuddhātmanāṃ nahi ।
	kiciṃnmātraviśuddhyāpi nāryaḥ krīḍāsu varttate ॥ 292 ॥ (PVA)
	narakādibhayādanyo nāryaḥ krīḍāsu varttate ।
	tasya tvetad bhayaṃ nāsti kasmāt tābhyo nivarttate ॥ 293 ॥ (PVA)
	rāgādibhyo yadā duḥkhaṃ narakādiṣu varttate ।
	tasya tannāsti kenedaṃ bhavataḥ suhṛdocyate ॥ 294 ॥ (PVA)
	bhāvanātaḥ samudbhūtā vāsīcandanakalpanā ।
	narakādibhayaṃ duḥkhanna bādhata iti sthitiḥ ॥ 295 ॥ (PVA)
	evameva tadudbhūtamiti yuktamidanna ca ।
	svābhāvikatve tattasya jagat svābhāvikaṃ bhavet ॥ 296 ॥ (PVA)

[040,x]

tasyaivaikasya tadidaṃ vyaktamīśvara ceṣṭitaṃ ।

[040,xi]

kiṃca ।

[040,xii]

	īśvarādīśvaratvasya prāptistasyāpi sānyataḥ ।
	tadanyasyāpi sānyasmānna svābhāvika īśvaraḥ ॥ 297 ॥ (PVA)
	utkarṣosti guṇānāṃ cet śakrabrahmatvasambhave ।
	īśvaratvamapi prāptaṃ nāsti nittyeśvarasthitiḥ ॥ 298 ॥ (PVA)
	athaitadapi nāstyeva saṃsārī neśvarastataḥ ।
	atra yasya pratikṣepastasyānyatrāpi kā kṣamā ॥ 299 ॥ (PVA)

[040,xv]

yo hi grāmameva muṣṇāti sādhujanasamavāye tasyāraṇye trāṇāsambhavini kā kṣamā । tathā yastāratamyasambhavinyāmavasthāyāṃ tadanugamane prakarṣasambhavaṃ pratyācakṣīta । tasya niranugame vastuni na pratikṣepa iti ka evaṃ pratyeti । tasmāt ।

[040,xvi]

	saṃsthānasaṅgamād bhāvāḥ kṛtā kartreti sidhyati ।
	ahetuguṇayuktasya kuta eva tu siddhatā ॥ 300 ॥ (PVA)

{1.1.3.4}

<4. na paramāṇvādikāraṇatā>

[040,xvii]

guṇatāratamyadarśaṃnāda 〈bhi〉 yogaviśeṣāt sāmarthyasambhavaḥ prāgasamarthānāmapi pakṣāditi yuktametat । atyantavilakṣaṇasya tu svabhāvasiddhasāmarthyātmanonugamarahitasya sādhanāsambhava eva ।

[040,xviii]

kiṃca ।

[040,xix]

	saṃsthānaṃ hi nāmedaṃ vastuvṛttena siddhimat ।
	bhrāntimātrasya sadbhāvāt paramāṇava eva te ॥ 301 ॥ (PVA)

[040,xx]

na khalu paramāṇubhyo vyatiricyamānaśarīraṃ dravyāśritamasti । paramāṇava eva kevalāstato vaidharmyeṇa paramāṇava iti kathamucyate ।

<041>

[041,i]

atha lokapratītimātravyavasthāpitaṃ tadupādīyate । tadapyayuktaṃ । kalpanāracitamātrasyāsādhanatvāt । atha paramāṇava eva tena rūpeṇocyante 〈।〉 tathā sati paramāṇavo 'pi kāryā eva 〈।〉 tataḥ kāryaṃtvādevetyayameva heturupanyāsārhaḥ । atha tatrābhūta bhrāntijanakāḥ paramāṇava eva tathocyante । evantarhi 〈।〉

[041,ii]

	paramāṇavaḥ svarūpeṇāva<?>bhāsante yadi bhāvataḥ ।
	īśvarasya kathaṃ buddhiḥ saṃsthānakaraṇaṃ mama ॥ 302 ॥ (PVA)
	nirūpya karaṇantasya yadi nāstīti bhaṇyate ।
	sarvajñatā kathantasya nirūpya karaṇe sati ॥ 303 ॥ (PVA)
	paropagamanenātha saṃsthānasya nirūpaṇaṃ ।
	svayamapratipannasya paropagamanaṃ kutaḥ ॥ 304 ॥ (PVA)
	athāvayavisadbhāvādidamuttaramucyate ।
	nirūpayiṣyate paścādetadatyantadurghaṭaṃ ॥ 305 ॥ (PVA)

[041,vi]

athavā dṛṣṭānte saṃśayaḥ । tenaiveśvareṇa saṃśayo'naikāntikatā saṃsthānasyāsiddhatvāt । svarūpamevārthakriyākārihetutvenopādīyate । tacca tathā svarūpamīśvarasyāpīti tenaiv(a ) 〈।〉 naikāntaḥ । na hi sa īśvaraḥ sthitvā sthitvā pravarttate arthakriyākārī vānyena preryamāṇaḥ । athāsau svayameva śaktastataḥ pareṇa na preryate । kulālādayo 'pi yatra śaktāḥ pareṇa preryanta ityayuktameva । te'samarthā eveti cet । dṛṣṭasya samarthatvena kathamasāmarthyaṃ 〈।〉 tasyāpi tarhi dṛṣṭasyānumānena samarthatāsti । anumānenāparānumāne na kulālasya sāmarthyaṃ kevalasyeti cedīśvarasya apareśvarānumānamityanavasthā ।

[041,vii]

kiṃca ।

[041,viii]

	saṃsthānaṃ paramāṇūnāṃ nāstītyetat kuto mataṃ ।
	tattvādeveti cedetat kutastattvaṃ pratīyatāṃ ॥ 306 ॥ (PVA)

[041,ix]

nahi paramāṇūnāṃ paramāṇutvamevaṃvidhamavagataṃ yena saṃsthānābhāvaḥ ।

[041,x]

athaivamucyate । yat sthūlaṃ tadavayavopacayapūrvakaṃ yathānekavindusamāhārarūpo jalasaṃghātaḥ । dvyaṇukaparyantaṃ ca sthūlantatonekasaṃghātarūpamiti paramāṇusiddhiḥ ।

[041,xi]

tadapyasat ।

[041,xii]

	aṣṭāṇukāt paraṃ rūpamastīti kuto gatiḥ ।
	etadaṣṭāṇukaṃ rūpamanyathā veti kā pramā ॥ 307 ॥ (PVA)
	dṛṣṭatve paramāṇūnāṃ tatsaṃkhyā syād viniścitā ।
	atha sthūlaṃ tadatyantaṃ tena tad dvyaṇukaṃ na hi ॥ 308 ॥ (PVA)
	dvyaṇukādi yadā〈'〉 dṛṣṭaṃ kimapekṣyāsya pīnatā ।
	anumīyamānāpekṣā cedanavasthā prasajyate ॥ 309 ॥ (PVA)
	anumīyamānasāpekṣā sarvasya sthūlatā bhavet ।
	athāpi dṛśyaṃ yad rūpaṃ paryanteṇurasau mataḥ ॥ 310 ॥ (PVA)
	varttulatvādisaṃsthānaṃ tasya kiṃ nopalabhyate ।
	paramāṇurna siddhaścat kutovayavisambhavaḥ ॥ 311 ॥ (PVA)
	siddhiśced paramāṇūnāṃ kutovayavisambhavaḥ ।
	ekadeśena saṃsarggaḥ paramāṇurasau kathaṃ ॥ 312 ॥ (PVA)
	ekadeśena saṃsargge sarvasyaivopalabhyate ।
	tataḥ saṃsaggasadbhāvāt nāṇuḥ sthūlapadārthavat ॥ 313 ॥ (PVA)

[041,xix]

athāpi syāt 〈।〉 dvayoḥparamāṇvoḥ saṃyoga upajāyate padārthāntaraṃ na tu saṃsparśaḥ sarvātmanaikadeśena vā ।

[041,xx]

tadapyasat ।

[041,xxi]

	asaṃsargge 'pi saṃyogo yadi kutaḥ sa eva saḥ ।
	kathamekaghanākārāḥ paramāṇuṣu saṃvidaḥ ॥ 314 ॥ (PVA)
<042>
	athānyovayavī tatra tatraikākāratā dhiyāṃ ।
	nittyatvāt paramāṇūnāṃ sāntarāṇāṃ dṛśirbhavet ॥ 315 ॥ (PVA)
	yadi nāmāsmadādīnāmadṛśyāḥ paramāṇavaḥ ।
	īśvarasyākṣadṛśyatvanteṣāṃ naiva〈hi〉 sambhavi ॥ 316 ॥ (PVA)
	athadvayamasau paśyet samavāyaḥ kathambhavet ।
	bhrāntataiva janasya syāt tathā satyanyathekṣaṇāt ॥ 317 ॥ (PVA)

[042,iv]

avayavasaṃyogapūrvakañca sthūlamiti kuta etat । yadi nāma mṛtpiṇḍādāvupalabdhamaṅakurādau tu nopalabhyata eva । tathā hi ।

[042,v]

	vaṭasya bījamatyalpaṃ tatkāryaṃmatipīvaraṃ ।
	tatrāvayavasaṃyogaḥ prāgabhāve kathaṃ bhavet ॥ 318 ॥ (PVA)

[042,vi]

vidyamānānāmevāvayavānāṃ saṃyoga iti samayaḥ । na ca sthūlarūpakāṇḍādeḥ prāk tadavayavānāmupalambhastataḥ kathaṃ saṃyogaḥ । kutaścāvayavīti sakalamandhakāranarttanaṃ ।

[042,vii]

athākāśadeśavyāpitaḥ paramāṇavo dṛṣṭasahāyāḥ sañcīyante ।

[042,viii]

tadayuktaṃ ।

[042,ix]

	sañcīyante sthitāḥ santaḥ kimapūrvodayastataḥ ।
	kāraṇāditi sarveṣāmatra saṃdeha eva naḥ ॥ 319 ॥ (PVA)
	athādṛṣṭo 'pi dṛṣṭāntādastītyeva pratīyate ।
	pradīpadṛṣṭāntabalāt sāṃkhyadarśanamāgataṃ ॥ 320 ॥ (PVA)
	tata eveśvaraḥ karttetyetad dūrataraṃ gataṃ ।
	vyañjakaśca pradīpādiracetanatayā gataḥ ॥ 321 ॥ (PVA)
	acetanād vyaktiriti kathamīśvarasādhanaṃ ।
	cetanādhiṣṭhitaḥ so 'pītyatra prākkṛtamuttaraṃ ॥ 322 ॥ (PVA)
	tasmād yato yato yad yat tattadastu tatastataḥ ।
	kiñciccetanataḥkiñcidanyataśceti niścayaḥ ॥ 323 ॥ (PVA)
	pītamapyanyathā śuklaṃ vastutvādanyaśuklavat ।
	pratyakṣabādhato neti sotra neti kuto matiḥ ॥ 324 ॥ (PVA)
	mama nāstīti naivāsau tavādṛṣṭirnahi pramā ।
	tavādṛṣṭiḥ pramāṇañcedīśvaro neti gamyatāṃ ॥ 325 ॥ (PVA)

[042,xvi]

tavāpramā sā dṛṣṭiścedīśvaro neti gamyatāṃ ।

[042,xvii]

api ca 〈।〉 na kāryamityeva saṃsthānamityeva vastvityevābhimatakāraṇamanumāpayati । na khalu puruṣecchayā hetavaḥ sādhyasādhanāya pravarttante । anyatheśvaraviparyayo 'pi syāt tasyāpi siddhiprasaṅagāt । tataḥ na kiñcit kasyacinna sidhyeta । api tu yādṛśād yathā yadupalabhyate tādṛśamevānumāpayatītyāha ।

[042,xviii]

	siddhaṃ yādṛgadhiṣṭhātṛbhāvābhāvānuvṛttimat ।
	sanniveśādi tad yuktaṃ tasmād yadanumīyate ॥ 11 ॥

[042,xix]

yādṛgadhiṣṭhāturbhāvābhāvādanuvṛttikāri dṛṣṭaṃ । yādṛśo vādhiṣṭhāturbhāvābhāvānuvarttamānaṃ yadupalabdhaṃ tādṛśāttu tadevānumīyata iti yuktaṃ । sanniveśādi 〈।〉 sanniveśo vastutvaṃ sthitvā pravṛttirvā 〈।〉 yādṛśī yādṛśādupalabdhā tādṛśyāstādṛgadhiṣṭhātranumānamupapannaṃ nānyathetyāha ।

[042,xx]

	vastubhede prasiddhasya śabdasāmyādabhedinaḥ ।
	na yuktānumitiḥ pāṇḍudravyādivaddhutāśane ॥ 12 ॥

[042,xxi]

yadi hi saṃsthānabhedaṃ parityajya saṃsthānaśabdamātravācyaṃ karttṛviśeṣānugamaṃ nirasya heturupādīyate vastutvamātraṃ vā tadā yuktānumitiḥ । syātpāṇḍudravyādiva vahnau । tatra hi

<043>

[043,i]

pāṇḍuviśeṣovadhāraṇīyo yo dhūmagataḥ । dhūmādeva tadanumānaṃ tarhi kiṃ pāṇḍutayā ।

[043,ii]

atrocyate ।

[043,iii]

	viśiṣṭameva pāṇḍutvaṃ dhūma ityabhidhīyate ।
	vyatiriktanna dhūmatve pāṇḍutvasya viśeṣaṇaṃ ॥ 326 ॥ (PVA)

[043,iv]

dhūmagatapāṇḍutvāditi korthaḥ । agnyanvayavyatirekānu vidhānameva kathamavagantavyam 〈।〉 atrāpi dhūmatvamagnyavinābhāvīti kāryakāraṇabhāvasya grahaṇenānumā bhavet 〈।〉 tathā ca sutarāmīśo na siddhimadhigacchatīti lābhamicchato mūlasyāpi nāśaḥ । tasmād vastubhede dṛṣṭānte yo dṛṣṭo vastubhedaḥ saṃsthānaviśeṣe ghaṭādau puruṣādhiṣṭhānaviśeṣastasya śabdasāmyādabhedavato na yuktānumitiḥ । tatheśvarasyāpītyekānta eṣaḥ ।

[043,v]

athāpi syād 〈।〉 yadi pāṇḍutvād viśeṣarahitādanumānaṃ pravarttayemahi tataḥ pratyakṣabādhā syāt na sarvasya tu pāṇḍutāyāmagnisaṃsarggaḥ pratyakṣato viparyayasya darśanāt । īśvarānumāne tu bādheta tadanumānaṃ ।

[043,vi]

naitadasti ।

[043,vii]

	na na bādhyata ityevamanumānaṃ pravarttate ।
	sambandhadarśanāt tasya pravarttanamitīritaṃ ॥ 327 ॥ (PVA)
	anyathā kumbhakāreṇa mṛdvikārasya kasyacit ।
	ghaṭādeḥ karaṇāt sidhyed valmīkasyāpi tatkṛtiḥ ॥ 13 ॥

[043,ix]

na khalu valmīkasya kumbhakārakaraṇenumāne bādhakamasti । na na darśanameva bādhakaṃ 〈।〉 yadi kumbhakāraḥ karttā bhavedupalabhyeta । īśvare 'pi kimanupalambhaḥ 〈।〉 nanvevamadṛṣṭaṃ karmmāpi na kalpanīyaṃ । tatkimidānīṃ śuṣiramityeva jānupraveśaḥ । atha karmmāpi parikalpyāpara īśaḥ parikalpyate । tatastato'nyo 'pītyevamanavasthā । kiñca

[043,x]

	kumbhakāro 'pi tatkārye kimadṛṣṭo na kalpyate ।
	kaṣṭakalpanametat kimīśvare 'pi na sambhavi ॥ 328 ॥ (PVA)

[043,xi]

atha daṇḍamṛtpiṇḍacakrakaraprakramānugamo na valmīka upalabhyate । yadi tarhi mahatīyaṃ bhavataḥ sūkṣmekṣikā । tadā parvatādiṣvapyaniyatasaṃsthāneṣu 〈na〉 prekṣāvadvṛttirupalabhyate ityeṣāmapi kriyā na kimarddhajaratīyamālambate ।

[043,xii]

atha pṛthivīdhāraṇamātrakaraṇe parvatāderupayogaḥ । kintatra parvatādiṣu ghaṭitasaṃsthāneneti । ebaṃ taddhi ।

[043,xiii]

	upayogaṃ vinā bhūbhṛt saṃsthānaṃ kriyate'nyathā ।
	kiṃ vā na puruṣastatra hetustena virūpatā ॥ 329 ॥ (PVA)

[043,xiv]

kimupayogābhāvāt puruṣakarttṛtve 'pi saṃsthānamatiśobhanaṃ na jāyate puruṣo vā na kartteti saṃdeha eva ।

[043,xv]

nanveṣa doṣaḥ kāryasamaḥ । tathā hi । "prayatnakāryānekatvāt kāryasamaḥ ।" prayatnānāntarīyakatvāt kāryaḥ śabda iti 〈।〉 prayatnāntaraṃ vyaktirapi dṛṣṭā iti na kāryaḥ śabda iti । tathātrāpi saṃsthānamatyakāryamapi dṛṣṭamiti ।

<044>

[044,i]

tadapyasat ।

[044,ii]

	sādhyenānugamāt kārye sāmānyenāpi sādhane ।
	sambandhibhedād bhedoktidoṣaḥ kāryasamo mataḥ ॥ 14 ॥

[044,iii]

sādhyena hi kāryatvādinā sāmānyenāpi sādhane sādhanaviṣaye 〈ukto〉 yo doṣaḥ sa kāryasamo mataḥ । kāryasamajātirūpaḥ । kīdṛśo doṣaḥ 〈।〉 bhedoktidoṣaḥ । bhedasyoktirupakṣepaḥ । kāryatvannāma kimabhivyaktigatamupādīyate kiṃ votpattigatamiti । sambandhibhedād yo bhedoktidoṣaḥ sa kāryasamaḥ 〈।〉 tatrāpi yadyanaikāntikamudbhāvayati । prayatnādāvaraṇavigamādityevamapi na virodhīti । na jātyuttaraṃ । kintu sāmānyenāpi sādhanaṃ bhavati । yatobhivyaktirapi nittyasya viruddhaiva । tato jātyuttaramanyathā naikāntikodbhāvanaṃ sattyameva bhavet ।

[044,iv]

athātrottaraṃ । kāryānyatve prayatnāhetutvamanupalabdhikāraṇopapatteḥ । prayatnakāryānyatvopapatteḥ syādeta 〈t〉 sattvaṃśabde syāt । anupalabdhikāraṇasya vyavadhānāderupapatte〈ḥ〉 na ca śabdasya vyavadhānādikāraṇopapattiḥ 〈।〉 tena nāsya prayatnānantaramabhivyaktiḥ । yatra prayatnānantaramabhivyaktistatrānupalabdhikāraṇamupayujyate vyavadhānaṃ 〈।〉 vyavadhānāpohāccārthasyopalabdhirūpatadvilakṣaṇābhi vyaktirbhavati ।

[044,v]

atrocyate ।

[044,vi]

	śabdasyāpi na setye〈ta〉t kathaṃ kasmāt pratīyate ।
	yadyabhivyaktisambandho nittyasyāpyupapattibhāk ॥ 330 ॥ (PVA)

[044,viii]

athāpi syāt ।

[044,ix]

	śabdasyānupalabdhatve vyavadhānādikāraṇaṃ ।
	ghaṭādīnāmiva vyaktaṃ nekṣyate'taḥ prayatnajāḥ ॥ 331 ॥ (PVA)

[044,x]

tadapyasat ।

[044,xi]

	vyavadhānādayaḥ santi śabdasyetyapi kalpyatāṃ ।
	pratyabhijñāyamānatvācchabdasya na vināśitā ॥ 332 ॥ (PVA)

[044,xii]

ghaṭādayo 'pi prāgupalabdhā vyavadhānāvasthāyāṃ na vinaṣṭā iti vyavadhānāpagame pratyabhijñānādeva pratīyaṃte । śabdo 'pi pratyabhijñānāt tathaiva yuktaḥ । athānyenopalambhādevaṃ pratītirna pratyabhijñānāt svayaṃ sākṣāditi mahatī tattvadṛṣṭiḥ ।

[044,xiii]

kiṃca ।

[044,xiv]

	pareṇāpi pratītaṃ tat pratyabhijñānatonyataḥ ।
	na gamyate kathantasya parasmādapi nittyatā ॥ 333 ॥ (PVA)

[044,xv]

tasmādatra prāgukta eva parihāraḥ । "sāmānyenāpi sādhane sambandhī"tyādi ।

[044,xvi]

athavā ।

[044,xvii]

	"kāryatvānyatvaleśena yatsādhyāsiddhidarśanaṃ ।
	tat kāryasamametat tu tridhā vaktrabhisandhitaḥ ॥ 334 ॥ (PVA)"

<045>

[045,i]

iti ācāryapraṇītaṃ kāryasamalakṣaṇamāśrityedamuktaṃ । akṣapādalakṣaṇantvayuktamegheti pratipāditaṃ vikalpasamaṃ tu "sādharmye 'pi viśeṣoktirvikalpasamaṃ" । tadyathā pūrvavad ghaṭasādharmyeṇānityatve kṛte satyāha । satyetasmin sādharmye kāryatvacākṣuṣatvādinā ghaṭa evānityo nānyaḥ ।

[045,ii]

nanu 〈atrāpi〉 kāryatvasaṃsthānatvādisāmānyena sādhanaṃ bhavati । viśeṣasambandhidvāraparikalpane kāryasamapratha<?>〈 vacana〉 taiva ghaṭaparvatādisaṃsthānaparikalpanāt ।

[045,iii]

tadasattyaṃ ।

[045,iv]

	saṃsthānāderna sāmānyaṃ buddhipūrvakriyodbhavaḥ ।
	anyatrāpyasya dṛṣṭatvād vṛkṣādāviti varṇṇataṃ ॥ 335 ॥ (PVA)
	pratibaddhaviśeṣasya tyāgād yat sādhanaṃ kvacit ।
	tadatyantamasambaddhamanittye kākakārṣ ṇyavat ॥ 336 ॥ (PVA)

[045,vi]

atrāha paraḥ । yadi nāma buddhipūrvakriyānvayo na dṛṣṭaḥ 〈।〉 sa eva sādhanaṃ saṃsthānāvirmābhūt । śabdavācyatānvayastu saṃsthānaṃ saṃsthānamityādirbhaviṣyati । tatastadabhinnalakṣaṇatvādekakāryatvasiddhiḥ ।

[045,vii]

asadetad 〈।〉 yataḥ ।

[045,viii]

	kalpanāmātraracitādarthāsattivivarjitāt ।
	dharmmāt tatsambhavinyarthe yatra tatra samīhitāt ॥ 337 ॥ (PVA)
	jātyantare prasiddhasya śabdasāmānyadarśanāt ।
	na yuktaṃ sādhanaṃ gotvācchaśādīnāṃ viṣāṇavat ॥ 15 ॥

[045,x]

śaśādivilakṣaṇo hi jātyantare prasiddho viṣāṇasambandhaḥ 〈।〉 sa kiṃ gauriti vajanābhedamātrādanumīyate ।

[045,xi]

	arthābhede 'pi pāṇḍutvānnānumānamitīritaṃ ।
	kiṃ punaryatra nārtho 'pi śabdamātraṃ paraṃ samaṃ ॥ 338 ॥ (PVA)

[045,xii]

arthasya tāvat sambhavati samīhitasādhyapratibaddhatā । tasyāpi sūkṣmekṣikāvadbhirasādhakatocyate । kiṃ punaḥ śabdasamānatāyā yasyāḥ sādhyasambandhagandho 'pi vidūrīkṛtaḥ 〈।〉 yataḥ ।

[045,xiii]

	vivakṣāparatantratvānna śabdāḥ santi kutra vā ।
	tadbhāvādarthasiddhau tu sarvaṃ sarvasya sidhyati ॥ 16 ॥

[045,xiv]

kutra caite śabdā na santi vivakṣāyāḥ sarvatrāpratighātāt । tataścedarthaḥ sādhyaḥ sidhyati । na kaścidarthasiddhivaidhuryamāsādayet । tasmādasatparogataṃ ।

<046>

[046,i]

	etena kāpilādīnāmacetanyādi cintitaṃ ।
	anittyādeśca caitanyaṃ maraṇāt tvagapohataḥ ॥ 17 ॥

[046,ii]

kāpilādīnāmapyacaitanyamitarad vā yataḥ siddhisaudhaśekharībhavati । tadarthatvābhāvācchabdamātrasāmyaracitameva । tathā hi ।

[046,iii]

	anityatvaṃ na sāṃkhyasya prasiddhaṃ vastuvṛttitaḥ ।
	tasyāvyaktiḥ padārthānāṃ na niranvayanāśitā ॥ 339 ॥ (PVA)

[046,iv]

na khalu sata evānabhivyaktiranityatā bauddhasya prasiddhā । kā tarhi 〈।〉 niranvayanāśitā ।

[046,v]

nanu 〈na〉 tirobhāvo vinaṣṭānabhivyakyostulya eva । koyaṃ tirobhāvaḥ 〈।〉 adṛśyātmatā । nanu śaśaviṣāṇādīnāñca pradhānānāmanityaprāptiḥ । vidyamānasyāpyanittyateti cet । dṛśyātmanāyāṃ pradhānādīnāmapi syāt । dṛśyasyādṛśyātmatāprāptāvanityateti cet । keyaṃ dṛśyatā nāma । yadyarthasvarūpaṃ kathaṃ dṛśyasyādṛśyatā 〈।〉 tatparityāge vasturūpameva nāsti । atha vastunonyad dṛśyātmatvaṃ tathā tarhi tasyābhāvaḥ kathaṃ na niranvayavināśaḥ । na cānyasyābhāve'nyasya tirodhānaṃ । tasya vā sarvadā pradhānatulyatvānnānityatvaṃ । tasmācchabdaparikalpanāmātrameva sādhanātkenopādīyate । tathā maraṇatvāt tvagapohataḥ 〈।〉 sarvatvagapaharaṇe maraṇāditi maraṇaśabdapravṛttimātrakameva ।

[046,vi]

	vijñānādinirodho hi maraṇaṃ bauddhabodhataḥ ।
	asiddhaṃ yasya taruṣu vijñānaṃ tanmatistathā ॥ 340 ॥ (PVA)

[046,vii]

yasya bauddhasya taruṣu vijānasandehastadādinirodharūpamaraṇamasaṃdigdhamiti kaḥ pratyeti । vijñānasya nirodho vijñānābhāve nāsti tathāyuṣaḥ ।

[046,viii]

āyurjīvitamādhāra ūṣmavijñānayorhi yaḥ iti vacanāt । kathaṃ hi maraṇamamyupapannacaitanyamabhyupeyāt । tasmācchoṣamayaṃ maraṇamāha । tacca naikāntasādhanaṃ vijñānasya karddamādiṣvapi darśanāt । maraṇaśabdavṛttestadapi siddhameveti cet । uktamatra 〈।〉 "vivakṣāparatantratvādi"ti । athārthadarśanāyātātra vivakṣā tatoyamadoṣaḥ ।

[046,ix]

	maraṇasiddhau tacchabdaḥ pratibaddhaḥ prasidhyati ।
	pratibandhe ca śabdasya tato maraṇasiddhatā ॥ 341 ॥ (PVA)

[046,x]

śabdād vijñānādinirodhalakṣaṇamaraṇasiddhiḥ tathābhūtamaraṇadarśanāyātatve । tayā bhūtamaraṇadarśanāyātatvañca maraṇasiddhāvitītaretarāśrayadoṣaḥ

[046,xi]

atha nittyaḥ śabdārthasambandhaḥ । tathā sati vāgādīnāmapi viṣāṇitā । athānya eva vāgādiṣu gośabdaḥ sa na pratibaddha eva viṣāṇaviṣāṇitve maraṇaśabdo hi tarhi nāpara iti kimatra bhavataḥ pramāṇaṃ । tannānityatvādisādhanasya sādhanaṃ 〈।〉 tathā sthitvā pravṛttāderiti na sādhyasiddhiḥ ।

[046,xii]

yadi tarhi viśeṣaparikalpanena sādhanasyāsādhanatā 〈।〉 saṃsthānādera 〈nityādeśca । a〉 nyasyāpi kṛtakatvāderasādhanameva paravādyapekṣayā sarvamevāprasiddhaṃ vikalpanena ca । tathāhi ।

<047>

[047,i]

	ākāśaguṇaḥ śabdadharmmo'siddhaḥ paraṃprati ।
	sādhyadṛṣṭāntadharmmasya parasparamasiddhatā ॥ 342 ॥ (PVA)

[047,ii]

tadapyasat ।

[047,iii]

	āgamād vyomadharmmatvaṃ vācakaṃ naiva kasyacit ।
	viśeṣakalpanāyāntu hetureva vihīyate ॥ 343 ॥ (PVA)

[047,iv]

tasmād 〈।〉

[047,v]

	vastusvarūpe'siddheyaṃ nyāyaḥ siddhe viśeṣaṇaṃ ।
	abādhakamasiddhāvapyākāśāśrayavad dhvaneḥ ॥ 18 ॥

[047,vi]

āgamaprasiddho hi śabdasyākāśaguṇatve'siddho 'pi śabdaḥ svarūpeṇa dharmmitayā prasiddha eva 〈iti〉 dharmmāsiddheḥ । tathā viśeṣaparikalpanāyāmapi na heturasiddhadharmmisambandho naikāntikovā'sādhāraṇatayā । dharmmī hi pramāṇasiddha iti na viśeṣaṇāprasiddhāvasiddhaḥ । nāpi viśeṣaparikalpanā kvāpyupayoginīti । na hi tatrāvaśyaṃ viśeṣaparigrahaḥ । tathā hi ।

[047,vii]

	anityatākāryatayoḥ sāmānyamupayogavata ।
	viśeṣasya prasiddhistu na kenacidapīṣyate ॥ 344 ॥ (PVA)
	hetvanantarabhāvitvaṃ tadantaranāśitā ।
	na śabdaghaṭayorasti viśeṣaṇasamanvitā ॥ 345 ॥ (PVA)

[047,ix]

na khalu pūrvāparasvarūpaviviktāyāḥ kvāpyasti viśeṣaḥ । na caiva deśastaṃ viśeṣī karoti । tadekaparāmarśaviṣayatvāt । tadasat vikalpanaṃ । saṃsthānādi tu tatpratibaddhamasiddhameva । śeṣaḥ prāgevoktaḥ । saṃsthānaśabdamātrakantvasādhakameva । yataḥ ।

[047,x]

	asiddhāvapi śabdasya siddhe vastuni sidhyati ।
	aulūkyasya yathā bauddhenoktaṃ maurttyādi sādhanaṃ ॥ 19 ॥

[047,xi]

mūrttatvādanityāḥ paramāṇava iti vaiśeṣikaṃ prati bauddhena sādhanamuktaṃ । na cātra śabdaḥ parasparābhimate viṣaye prasiddhaḥ । asarvagatadravyaparimāṇasya mūrttiśabdavācyatvāt । sparśayogaśca mūrttiriti saugatāḥ । tadayameva śabdaḥ parasparābhimate viṣaye yadi nāma na siddhastathāpi tadabhimatasyārthasyobhayorapi siddhatvādasiddhāvapi śabdasya siddhe vastuni bauddhasyābhimate dvayorapi sidhyatyabhimataḥ sādhyorthaḥ ।

[047,xii]

nanu yathā vastuno〈'〉vyabhicāritve siddhatve vā sidhyati sādhyaṃ 〈।〉 tathā śabde 'pyevameva konayorviśeṣaḥ । na 〈।〉

[047,xiii]

	tasyaiva vyabhicārādau śabde 'pyavyabhicāriṇī ।
	doṣavat sādhanaṃ jñeyaṃ vastuno vastusiddhitaḥ ॥ 20 ॥

[047,xiv]

na hi yathā śabdāsiddhāvapi vastubalāt sādhyasiddhiḥ 〈।〉 tathā vastvasiddhāvapi śabdabalāt sādhyasiddhiḥ 〈।〉 api tu tasyaiva vastuno vyabhicāro'siddhau virodhe ca doṣavat sādhanaṃ jñeyamavyabhicāriṇyapi śabde । na tāvad vastuno vyabhicārādau śabdasyāvyabhicāritā sambhavati ।

[047,xv]

abhyupagamyāpi tūcyate । bhavatvavyābhicārī śabdastathāpi doṣavat sādhanaṃ । kuto vastuno vastu sidhyati na śabdāt ।

[047,xvi]

nanu yadi〈na〉 sādhyāvyabhicārī śabdastathā sati śabdāt sādhyasiddhiḥ । atha tataḥ <048> sādhyasiddhiḥ kathamavyabhicārī śabdaḥ । etadanena darśayati । vastupratipādanadvāreṇa śabdaḥ sādhyasiddhāvupayogī na tu sākṣāt 〈।〉 tataḥ śabdasyāvyabhicāravāñchāyāmapi nārthaparityāgāt sādhyasādhane sāmarthyaṃ 〈।〉 tasmādarthagataiva cintopayogavatī । vastuvyabhicāretaranirūpaṇantu paścād bhaviṣyati । tasmānnārtharūpo heturasti yata īśvarasiddhirato'nityatve 'pyapramāṇatetisiddhaṃ ।

[048,i]

tathā nittye 'pi ।

[048,ii]

na cākāśādīnāmīśvarasya ca nityatayā 〈kāraṇatvā〉 kāraṇatvavibhāgaḥ । tathā hi ।

[048,iii]

	yathā tat kāraṇaṃ vastu tathaiva tadakāraṇaṃ ।
	yadā tat kāraṇaṃ kena mataṃ neṣṭamakāraṇaṃ ॥ 22 ॥

[048,iv]

vyāpi tvaikatvādayo dharmmā yatheśvarasya tathākāśādīnāmapi 〈।〉 tataḥ samānatve 'pīśvaraḥ kāraṇamakāraṇamākāśādikamiti kuto vibhāgaḥ । atha tasya jñānena cikīrṣālakṣaṇena sambandhādevamucyate । tadapyasat । tatrāpi samānatvāt । kiṃca ।

[048,v]

	cikīrṣāmātrakeṇaiva na kāraṇamitīkṣyate ।
	kākatālīyametat kimathavā kāraṇantathā ॥ 346 ॥ (PVA)
	yadi karmmādini ... karaṇaṃ kāraṇambhavet ।
	anyathā kāraṇaṃ sarvaṃ sarvasya na kimiṣyate ॥ 347 ॥ (PVA)

[048,vii]

athavā yadā sargāt prāk tadakāraṇaṃ । tathā sarggāvasthāyāmaviśeṣābhāvādakāraṇameva 〈।〉 sakalarāgādi 〈nir〉 muktasyaudāsīnyameva yuktaṃ । lokakarmmādhipatyādaudāsīnyaṃ na labhata eveti cet । 〈na ।〉

[048,viii]

	anyakarmmaparatantratayā'sāvīśvaraḥ kathamīśvara eva ।
	tatkṛpākramato'tha viśeṣo nārakādiracanādakṛpaḥ kiṃ ॥ 348 ॥ (PVA)
	karmmaiva lokasya tatheti tatkṛd aśaktirasminniti nāryatāsya ।
	āryasya karttuṃ yadi sādhu <?>〈 dhva〉 śaktirasādhukṛtyaṃ kimasau vidhātā ॥ 349 ॥ (PVA)
	upekṣaiva sādhūnāṃ yuktā'sādhau kriyākrame ।
	na kṣatakṣāranikṣepaḥ sādhūnāṃ sādhu ceṣṭitaṃ ॥ 350 ॥ (PVA)

[048,xiii]

athaivambhūta evāyaṃ kramastamevāsau prakāśayati ceṣṭate ca tatkaraṇāya । evambhūta eva mama svabhāvaḥ । na nivārayituṃ mayā śakyaḥ । tatra lokairyathāyogaṃ viharttavyaṃ ।

[048,xiv]

	ātmanyapi vaśī nāsāviti sa sphuṭamīśvaraḥ ।
	svakarmmocitaceṣṭasya na lokasya kimīśatā ॥ 351 ॥ (PVA)
	īśvaratveritaḥ so 'pi yadyanyonyasaṃśrayaḥ ।
	ekasyāpi na sadbhāvastathā satyupapattimān ॥ 352 ॥ (PVA)
	īśvarasya yadi nāsti na śaktiḥ sādhu karmmavidhireva janaḥ syāt ।
	sa svatantracarito yadi lokaḥ karmmavāda iha śasta udagraḥ ॥ 353 ॥ (PVA)

[048,xix]

athāpi syād 〈।〉 īśvarasyāpi kadācid kāraṇatvambhaviṣyati yadyapi nāmāsmadādibhirattvadarśibhirna jñāyate । evantarhi ।

[048,xx]

	tattvadarśyeva tadvittyai jñāvavyastasyacāparaḥ ।
	jñātā syādanavasthānādanekeśvarasambhavaḥ ॥ 354 ॥ (PVA)

[048,xxi]

asmadādibhistu 〈।〉

<049>

[049,i]

	śastrauṣadhābhisambandhāccaitrasya vraṇarohaṇe ।
	asambaddhasya kiṃ sthāṇoḥ kāraṇatvaṃ na kalpyate ॥ 23 ॥

[049,ii]

atha sthāṇornāsti vyāpāra ityakāraṇatvamasambandhāt । sthāṇorapi kadācidasti vyāpāraḥ । sa tvasmābhirnopalakṣyate'tatvadarśanaiḥ ।

[049,iii]

anupalakṣaṇādeva tarhi nāsti sthāṇorvyāpāraḥ । evantarhi 〈।〉

[049,iv]

	svabhāvabhedena vinā vyāpāro 'pi na yujyate ।
	nittyasyāvyatirekitvāt sāmarthyañca duranvayaṃ ॥ 24 ॥

[049,v]

nityasya prabandhanityatavānyathā vā svabhāvabhedena vinā kāryasyeśvarasya vyāpāro 'pyupalakṣitaḥ kathaṃ yuktaḥ । īśvarasyāpītyapi śabdo bhinnakramaḥ । yathā kulālādikṛto viśeṣaḥ 〈।〉

[049,vi]

	tatheśvarakṛto 'pi syāt sāmarthyaparikalpanā ।
	nityasya cāvyatirekitvāt sāmarthyaṃ duranvayaṃ ॥ 355 ॥ (PVA)

[049,vii]

sadā sthānavyāpakatvena vyatirekābhāvataḥ ।

[049,viii]

	yeṣu satsu bhavatyeva yat tebhyo'nyasya kalpane ।
	taddhetutvena hetūnāṃ sarveṣāmanavasthitiḥ ॥ 25 ॥

[049,ix]

dṛṣṭakulālādiṣu karmmaṇi ca sati bhavatyeva samīhitaṃ । tathāpyanyasya tatra kalpana sarveṣāmekakāryāṇāṃ hetūnāmanavasthitiḥ paryavasānaṃ na syāt ।

[049,x]

na khalu niranugamakalpanāvatārānugatau tadaparo vyāghātaḥ । athavā anavasthitasya cirantanasya tasyaiva sthitirhetūnāmevamapi sa eva heturiti vyarthakamaparaṃ karmeti syāt ।

[049,xi]

yathā tarhi pṛthivī kāraṇamaṅakurādeḥ sadā sthāyinī tatheśvaro 'pīti । na ca pṛthivyādīnāmādirupalabhyate ।

[049,xii]

atra parihāraḥ ।

[049,xiii]

	svabhāvapariṇāmena heturaṃkurajanmani ।
	bhūmyādistasya saṃskāre tadviśeṣasya darśanāt ॥ 26 ॥

[049,xiv]

sīravyāpārādiviśeṣavikṛtisamanvayānugamo hi dṛśyate yavādiprasavānāmiti pṛthivyādikāraṇatvaparikalpanā ।

[049,xv]

punarapi codyaparihārau ।

[049,xvi]

	yathā viśeṣeṇa vinā viṣayendriyasaṃhatiḥ ।
	buddherhetustathedaṃ cenna tatrāpi viśeṣataḥ ॥ 27 ॥
	pṛthakpṛthagaśaktānāṃ santānātiśaye'sati ।
	saṃhatāvapyasāmarthyaṃ syāt siddhotiśayastataḥ ॥ 28 ॥

[049,xviii]

cakṣurādau hi kāraṇatvaṃ kāryarūpaviśeṣādavasīyate । kāryaṃ hi vijñānaṃ rūpagrahaṇapratiniyataṃ rūpākāraṃ bodharūpantadeṣāṃ parasparaparihāreṇopayogād bhedasya sambhavāt kāryasya vijñānasya kāraṇaṃ <050> cakṣurādayaḥ । yata ete pṛthak pṛthagaśaktā vijñānākārasamudāye na cakṣuṣo bodharūpatā । na rūpād rūpagrahaṇapratiniyamo na manaskāraditarat । ekaikasmādevamadarśanāt ।

[050,i]

atha syād 〈।〉 yathā cakṣuṣi unmiṣite parāparar(ūpa)〈opa〉ḍhaukane parāpararūpadarśanaṃ na ca tadā cakṣuṣo viśeṣaḥ । tathā rūpe sthita evāparāparacakṣurvijñānabhāva〈ḥ〉 tatheśvare 'pi sadā samānatayā vyavasthite parāparabhāvotpattiriti nākāraṇabhāvaḥ । uktamatra 〈।〉 ākāśādīnāmapi kāraṇabhāva ityatiprasaṅgaḥ ।

[050,ii]

	viśeṣāccakṣuṣo rūpaviśeṣādapi vidyate ।
	vijñānasya viśiṣṭatvaṃ rūpāderhetutā tataḥ ॥ 356 ॥ (PVA)
	rūpaviśeṣād viparisphuratākārādilakṣaṇāt ।
	saumanasyādiyogi vijñānamupajāyate ॥ 357 ॥ (PVA)

{1.1.3.5}

<5. hetusaṃhatau kāraṇatā>

[050,iv]

	tasmāt pṛthagaśakteṣu yeṣu sambhāvyate guṇaḥ ।
	saṃhatau hetutā teṣāṃ neśvarāderabhedataḥ ॥ 29 ॥

[050,v]

tathā cakṣuṣordhvanimīlanādiviśeṣādaspaṣṭatādiviśeṣaḥ । sa tatpratibaddhastasya kāryatāṃ kāraṇasyopakalpayati । naivamīśvarakāraṇatvakalpane heturiti 〈।〉 tataḥ 〈।〉 "pṛthakpṛthagaśaktānāṃ santānātiśaye'sati" santānātiśayābhāve 〈।〉 "saṃhatāvapyasāmarthya" sa eva svabhāvaḥ kāraṇa viparītaḥ kāraṇaṃ bhavet kathamiti kimatrottaraṃ । rūpādīnāntu kāraṇatvopakalpane nimittamuktamiti na doṣaḥ ।

< 4. bhagavatprāmāṇyavārttikaṃ caturtham>

{1.1.4.1}

<1. jñānavattvāt bhagavān pramāṇam>

[050,vi]

yadi tarhīśvarasya parijñānādiheturnāsti jñāpaka〈ḥ〉 kārako vā nāparatrāpi sa syāt । yataḥ ।

[050,vii]

	prāmāṇyaṃ ca parokṣārthajñānaṃ tatsādhanasya ca ।
	abhāvān, nāstyanuṣṭhānamiti kecit pracakṣate ॥ 30 ॥

[050,viii]

yastāvadasarvajña eva sarvajño bhavati 〈।〉 tasya parokṣārthaparijñāne ko hetuḥ । na khalvīdṛśaṃ kimapi kāraṇamupalakṣitaṃ yatonuṣṭhānāt sarvavedanaṃ bhavati । mantratantrādayastu prāyaśaḥ sakalasamayasambhavinaḥ । nāpi tanniścaye heturasti । ekadeśasaṃvādaḥ sakalavacanānāmeva । na ca parokṣāṇāṃ sākṣātkaraṇasambhavaḥ sakalārthānāmindriyajñānasya sannihitāviṣayasya darśanāt ।

[050,ix]

	indriyārthāviśeṣe 'pi yadi sarvavidudbhavaḥ ।
	sarvajña eva sarvaḥ syādindriyārthāviśaṣataḥ ॥ 358 ॥ (PVA)
	aśucyādirasaṃvādasaṅgamaścānivāritaḥ ।
	prāpyakārīndriyatve ca sarvavit kathamucyate ॥ 359 ॥ (PVA)
<051>
	manovijñānamapyasya nendriyānanusārataḥ ।
	svatantrantu manojñānaṃ naiva kenacidīkṣyate ॥ 360 ॥ (PVA)
	abhyāsāt spaṣṭatā tasya na sarvaviṣayā bhavet ।
	āgāmayāśritatve 'pyabhrāntatāpi prasajyate ॥ 361 ॥ (PVA)
	anumānaprasiddhe tu vastu sarvaṃ na labhyate ।
	tato na sarvaviṣayā bhāvanā sarvavit kathaṃ ॥ 362 ॥ (PVA)
	śāstrādyabhyāsataḥ śāstraprabhṛtyevāvagacchatu ।
	sākalyaveda〈na〉ntasya kuta evāgamiṣyati ॥ 363 ॥ (PVA)
	sarvaṃ vettīti vijñānaṃ tajjñeyāvedane kutaḥ ।
	tajjñeyavedane 'pi syāt sa eva khalu sarvavit ॥ 364 ॥ (PVA)
	rāgādirahito yaśca vikalparahitastathā ।
	deśanā tatkṛtetyetat tu yācitakamaṇḍanaṃ ॥ 365 ॥ (PVA)
	bhūtaṃ bhavadbhaviṣyaccānādyantaṃ kaḥ pṛthak kramāt ।
	pratyekaṃ śaknuyād boddhuṃ vastu kalpāntarairapi ॥ 366 ॥ (PVA)
	ekadeśaparijñānaṃ kasya nāma na vidyate ।
	na hyekaṃ nāsti sattyārthaṃ puruṣe bahukalpake ॥ 367 ॥ (PVA)
	yaścātiśayavān dṛṣṭaḥ sa tāvanmātrasaṃsthiteḥ ।
	kiṃcinmātrāntarajñaḥ syānnātīvātīndriyārthavit ॥ 368 ॥ (PVA)
	na caikadeśatattvajñaḥ sarvajña upapattimān ।
	kākatālīyametat syādaparabhramakārakaṃ ॥ 369 ॥ (PVA)
	yugapat sarvavijñāne 〈'〉 nādisaṃsāratā kathaṃ ।
	yasmin parisamāptijñaḥ sa evātrādirucyate ॥ 370 ॥ (PVA)

[051,xiv]

atrocyate । na paraḥpramāṇaṃ sarvaṃ vettītīṣyate । api tu vipralambhanakārī na bhavati astu samīhitasampādanasamarthaḥ 〈।〉 kiṅkāraṇaṃ ।

[051,xv]

	jñānavān mṛgyate kaścit taduktapratipattaye ।
	ajñopadeśakaraṇe vipralambhanaśaṃkibhiḥ ॥ 31 ॥

[051,xvi]

na khalvanyadanuṣṭhātumīhitamanyatra jñānamupadeṣṭuranviṣyate । tadviniścaye 'pi samīhitavipralambhanasambhavāt । atha tatrāpi tasya jñānamastyeveti niścayaḥ । na sarvatra jñānaṃ jñānāsambhavāt । tasmāt tadeva tena jñātavyantaccejjñātamiti jñāyate । ato'jñairajñopadeśakāraṇe vipralambhanaśaṅkibhistadviṣayajñānajñāne pramāṇamevāsau । anyatrāpi tasya jñānaṃ sambhāvanoyaṃ 〈।〉 yo hi pradhānapuruṣārthajñaḥ pramāṇapariśuddhasakalatattvajñaśca sa eva pramāṇaṃ । tāvataivāsāvupāsya〈ḥ〉 । pariśiṣṭantu sakalameva samānaṃ sarvopāsyānāṃ 〈।〉 tacca kasya sambhāvyate । yenopadiṣṭaṃ । ye tu pramāṇadṛṣṭaṃ pradhānapuruṣārthañca na vadavidanti । ayameva vidantina te pramāṇaṃ । tatrāpyaparijñānasambhavāt । kathamupadeśa iti cet । anādiparamparāto nāstikyopapadeśavat ।

{1.1.4.2}

<2. heyopādeyavedakatvāt bhagavān pramāṇam>

[051,xvii]

atha sarvāparijñāne sarvatra śaṅkotpatteraparijñānamaparasyāpīti sambhāvyate । tataśca sarvajñānamasambhāvayan kathamatrāpi sambhāvayet parijñānaṃ । upadeśastu pāraṃparyopadeśāditi ।

[051,xviii]

tadasat ।

[051,xix]

	apramāṇe sphuṭā vastunyupadeśaparamparā ।
	prāmāṇike tvasambhāvyā sopadeśaparamparā ॥ 371 ॥ (PVA)

[051,xx]

nityatvādau hi pramāṇāsambhavini nopadeśaparamparātonyā gatiḥ । pramāṇena ced vastu paricchinnaṃ katha tatrājñānāśaṅkā 〈।〉 bhavatu vā tathāpi tatra pravarttanamavaśyambhāvi pramāṇena niścayāt । atha pramāṇadṛṣṭe 'pyaniścayaḥ sākṣātkaraṇe ।

<052>

[052,i]

tadetadāyātaṃ ।

[052,ii]

	sūkṣmekṣikedṛśī jātā pramāṇād dṛṣṭadarśyapi ।
	śaṃkyate yena tīrthyeṣu kathā kaiva bhaviṣyati ॥ 372 ॥ (PVA)

[052,iii]

pramāṇadṛṣṭasya kathanamasti tathāgatasya bhagavataḥ । tatrāpi yasya śaṅkā tasya tīrtheṣu kā gaṇanā yeṣu parijñānānanugama eva । tasmāt prāmāṇikārthakathanāt pramāṇameva bhagavān ।

[052,iv]

	svarggāpavargga mārgasya pramāṇaṃ vedako naraḥ ।
	anyasyāpyaparijñāne saṃbhavedapi tasya tat ॥ 373 ॥ (PVA)
	tasmādanuṣṭheyagataṃ jñānamasya vicāryatāṃ ।
	kīṭasaṃkhyāparijñānaṃ tasya naḥ kvopayujyate ॥ 32 ॥

[052,vi]

yataḥ ।

[052,vii]

	dharmmajñatvaniṣedhastu kevalotra niṣidhyate ।
	sarvamanyanniṣedhaṃstu paraḥ kena〈ni〉 vāryaṃte ॥ 374 ॥ (PVA)

[052,viii]

nanu yadyekadeśaparijñānasaṃvādāttathāgataḥ sarvavedīti sambhāvyate । "āgnirhimasye" tyādi saṃvādādaparo 'pītyanavasthaiva syāt । na caivam 〈।〉 anuṣṭhānasya parasparavirodhenāsambhavāt ।

[052,ix]

tadapyasattyaṃ ।

[052,x]

	heyopādeyatattvasya hānyupāyasya vedakaḥ ।
	yaḥ pramāṇamasāviṣṭo na tu sarvasya vedakaḥ ॥ 33 ॥

[052,xi]

yasmānna sarvasyaiva deśasyāpuruṣārthalakṣaṇasya vedaka iti tāvatā 〈sarvaḥ〉 sarvavedyasau bhavati puruṣārthalavavedanaṃ hi na kasyacidasambhavi । tatra heyopādeyatatvaṃ duḥkhanirodhasatye । abhyupāyatattvaṃ tayoreva duḥkhanirodhasattyayoḥ kāraṇaṃ samudayamārgasattye । tataścaturāryasattyalakṣaṇasya heyopādeyatattvasya vedako yaḥ pramāṇasiddhasya vedayitā sa pramāṇamiti yāvat । svarggamārggasya ca pramāṇaparicchedasambhavinaḥ । anyat tu strīśūdravismāpanaṃ sugatavacasi nāsambhavi । tasmāt pradhānapuruṣārthavedaka eva pramāṇamanyasyāyogāt ।

[052,xii]

tasmād ।

[052,xiii]

	dūraṃ paśyatu vā mā vā tattvamiṣṭaṃ tu paśyatu ।
	pramāṇaṃ dūradarśī cedeta gṛdhrānupāsmahe ॥ 34 ॥

[052,xiv]

na hi dūradarśanamastītyeva sarvavedanaṃ sambhāvyate । yadi tvevaṃ bhaved gṛdhrādīnāmapi tadityeta gṛdhrān dūraśrutīṃśca varāhādīnupāsanayā svīkurmma iti sakalanyāyamārggaparityāga eva jātaḥ ।

<3. kāruṇikatvād bhagavān pramāṇam>

<(1) janmāntarasiddhiḥ—>

{1.1.4.3.1.0}

[052,xv]

atha kiṃ sakalārthajñānamasambhavi nirarthakaṃścaikāntena yena pradhānapuruṣārthajñānemavāsya mṛgyate ।

[052,xvi]

naitadasti 〈।〉

[052,xvii]

	sarvaṃ jānātu sarvasya vedako na niṣidhyate ।
	nāsmābhiḥ śakyate jñātumiti santoṣa iṣyate ॥ 375 ॥ (PVA)

<053>

[053,i]

na khalu sarvajñaḥ sarvajñaṃ jānātyupāyābhāvāt । tathā hi ।

[053,ii]

	jānāti sarvamityeṣā tajjñeyajñānato matiḥ ।
	tadekadeśavijñānaṃ tajjñasyaivopajāyate ॥ 376 ॥ (PVA)

[053,iii]

vṛkṣādayo 'pi strīśūdrajñānasādhāraṇāḥ pareṇa jñāyante na veti tajjñānādeva matiḥ । svayamavijñāte tu jñātamaneneti nopāyaḥ samasti । ye tu mahānto dūradarśanagatayasteṣāmekadeśaparijñānapūrvikā sakalajñatāsambhāvanā teṣāmapi tadapareṇa tattvasambhāvanā ॥

[053,iv]

nanūbhayalakṣaṇasyāpi pramāṇasya kutaḥ sādhanaṃ ko vā heturityāha ।

[053,v]

sādhanaṃ karuṇābhyāsāt sā buddherdehasaṃśrayāt

[053,vi]

tasya prāmāṇyasya sādhanaṃ kuto bhavati । "karuṇābhyāsāt" । "sā" ca karuṇā "burddherdehasaṃśrayāt" । buddheryo dehastadāśrayāt sā karuṇā〈'〉bhyāsaparikarā parāṃ prakarṣagatimāsādayati ।

[053,vii]

yadi nāma karuṇā tathāpi tataḥ prāmāṇyamiti kutosya sambhavaḥ । asti sambhavo yataḥ ।

[053,viii]

	duḥkhahetostathā duḥkhād viyogecchā parasya yā ।
	sā kṛpā tadvatastena tadupāyārjane matiḥ ॥ 377 ॥ (PVA)

[053,ix]

avaśyaṃ hi paraduḥkhaviyogecchāvatastadupāyaparyeṣaṇamiti paścāt pratipādayiṣyate ।

[053,x]

athavā sādhanaṃ karuṇā 〈।〉 karuṇāvān hi paropakāravirahito na bhavati । tataḥ parārthadeśanayā pramāṇaṃ 〈।〉 karuṇāvānupāye pravarttate । tadupāyaśca svaprāmāṇyasādhanaṃ 〈।〉

[053,xi]

saiva karuṇā sarvatrāṇecchālakṣaṇā kuto bhavatītyāha । "karuṇā'bhyāsāt" । karuṇā hi duḥkhābhyāsādudāsīnaśatrupakṣayorapi pravarttate । tataḥ sakalatrāṇamasarvajñatve na sambhavatīti tadupāyābhyāsaḥ samāsādyate ।

[053,xii]

nanu svabuddhirdehāśritā buddhimatāṃ karuṇāpi buddhireva । tataḥ sāpi śarīrāśritaiva 〈।〉 tataḥ śarīrasya bhasmībhāvādāvasiddhobhyāsaḥ । yadi hi janmāntarasambhavastadānekajanmābhyāsopacayāt samīhitasamāpattiḥ । tathā hi ।

[053,xiii]

	dehātmikā dehakāryā dehasya ca guṇo matiḥ ।
	matatrayamihāśritya nāstyabhyāsasya sambhavaḥ ॥ 378 ॥ (PVA)

[053,xiv]

tadāha । "buddherdehasaṃśrayād" 〈।〉

[053,xv]

	asiddhobhyāsa iti cennāśrayapratiṣedhataḥ ॥ 35 ॥

[053,xvi]

pūrvānvayabuddhirahitasya kevalasya dehasyāśrayaṇasya pratiṣedhāt । na khalu kāryatve guṇatve'nyathā vā bhavatyāśrayabhāvo dehasya kevalasya ।

[053,xvii]

〈na dehādyāśritā buddhiḥ〉

[053,xviii]

nanu dehāśritā buddhirupalabhyate dehakāryā mātāpitṛdehāśrayaṇadarśanāt । tathā hi । tadrūpācāracetaḥpāṭavādayo mātāpitranvayino janyaśarīramahābhūtāśrayā taccitrādaya iva 〈।〉 citrakararūpavijñānādyanvayinaḥ kuḍayāśritāścitrakarakāryarūpāḥ 〈।〉 tato na citraṃ kuḍayavirahitamavatiṣṭhate kuḍyāntaraṃ vā saṃkrāmatyāgataṃ vā kuḍyāntarāt । āmraphalādipākajarūpavad vā । kāryaṃ vā dhūmo na dhūmadhvajāntarādāgacchati 〈।〉 nāpi dhūmadhvajāntaraṃ prayāti । madaśaktistu <054> madyāśritā kaṣāyādirasasaṃparkādapūrvā prādurbhavati । vilīyamānā na madyāntaramavalambate । tathendriyacetanāviśeṣāḥ । tathā cāha । "pṛthivyāpastejovāyuriti tattvāni" । pṛthivyādīnyeva tattvāni tattvānyeva pṛthivyādīni । nākāśādīni na kṣaṇikatvādīni । tathā tattvānyeva na vijñānamātraṃ nāpi sakalameva śūnyaṃ । sarvatra pramāṇābhāvāt । tatsamudāye viṣayendriya〈śarīra〉 saṃjñā । mahābhūtānāmevāparimitaḥ pariṇativiśeṣa 〈saṃbhūta〉 samudāyaḥ śarādivyapadeśaviṣayaḥ 〈।〉 tebhyaḥ śarīrendriyaviṣayebhyaścaitanyaṃ । yathā kiṇvādibhyo madaśaktiḥ 〈।〉 tasmānmadaśaktivad vijñānaṃ । na paralokādāgacchat pratisandhimat । madaśaktivaditi copalakṣaṇaṃ citravad dhūmavaditi ca । na khalvete sañcāriṇo dṛṣṭāḥ ।

[054,i]

tadasat ।

[054,ii]

	rūpādivyatirekeṇa kuto bhūtopalambhanaṃ ।
	tāni pañca tataḥ saṃkhyāvadhāraṇamayuktimat ॥ 379 ॥ (PVA)

[054,iii]

rūpaśabdagandharasasparśāḥ pañcamahābhūtāni । tatsamudāye pṛthivyādisaṃjñā । pṛthivyādīnāmanyathopalambhanābhāvāt ।

[054,iv]

atha rasasya spṛśyataiveti catuḥparimāṇatā । tathāpi pṛthivyādīnīti na yuktaṃ rūpādīnyabhidheyaṃ syāt । kṣaṇikatvādayaḥ paścād bhaviṣyanti sādhyā iti na tatpratikṣepaḥ ।

[054,v]

kiñca ।

[054,vi]

	dṛśyaṃ dṛśyamiti hyevaṃ sarvamekaṃ prasajyate ।
	prakārabhede tu punaranantatvaṃ prasajyate ॥ 380 ॥ (PVA)
	tasmāt paṃcāśrayagrāhyaṃ pañcadhā vyapadiśyatāṃ ।
	tasyāvāntarabhedastu pañcatvānuparodhakṛt ॥ 381 ॥ (PVA)
	yaccoktaṃ sarvaśūnyatve pramāṇaṃ cenna śūnyatā ।
	śūnyatā cet pramā nāsti tadidaṃ vyāhataṃ dvayaṃ ॥ 382 ॥ (PVA)
	pratipādayiṣyate paścād yādṛśī sarvaśūnyatā ।
	tatra yādṛk pramāṇaṃ ca tvarātra kvopayoginī ॥ 383 ॥ (PVA)

{1.1.4.3.1.1}

<(ka) bhūtacaitanyamatanirāsaḥ>

[054,x]

nanu mātāpitṛśarīrādyanvaya vyatirekānuvidhāyīnīndriyādīni śarīramahābhūtasvabhāvatvāt tadāśritānyeva nānyathopalabhyante paralokādāgatatvena 〈।〉 tat kathaṃ paralokāstitvavādaḥ sādhīyān ।

[054,xi]

tadapyasattyaṃ । yataḥ 〈।〉

[054,xii]

	prāṇāpānendriyadhiyāṃ dehādeva na kevalāt ।
	svajātinirapekṣāṇāṃ janma janmaparigrahe ॥ 36 ॥

[054,xiii]

atiprasaṅgāt;

[054,xiv]

prāṇādayo hi svabhāvaviśeṣāccapalatādikṛtāt svajātinirapekṣā na yuktāḥ । capalatādayaścātmābhyāsānvayino na mātāpitrabhyāsānvayinaḥ । anyathā mātāpitṛsvabhāvo na syādasatsaṃparkkādinā । tasmāt svajātinirapekṣānmātāpitṛdehamātrādeva na bhāvaḥ । yadi tu mātāpitṛsvabhāve'bhilāṣādayaḥ prāgāsan । tadā mātāpitrādiśarīramapi kāraṇamiti yuktaṃ ।

<055>

[055,i]

athābhyupagamyate janmaparigrahaḥ paralokanirapekṣa eva 〈।〉 tadā janmaparigrahe'bhyupagamyamāne'tiprasaṅgaḥ । sarva eva kāryakāraṇabhāvo viśīryeta । sa cānumānaparicchedādavadhāryaḥ ।

[055,ii]

	abhyāsapūrvakāḥ sarve prāṇāpānādayo yadi ।
	svābhyāsarahitāśca syuḥ kathannāma nirāśrayāḥ ॥ 384 ॥ (PVA)

[055,iii]

eṣa hi kāryasya dharmmo yat kāraṇamapahāyānyathā na bhavanaṃ । anyathā sa tasya na janyaḥ । anvayavyatirekābhyāṃ janyajanakabhāvaḥ । tasmāt samānajātīyābhyāsambhavicakṣurādipūrvakā eva cakṣurādayaḥ ।

[055,iv]

nanu 〈।〉

[055,v]

	dhūmo dhūmāntarotpanno na dhūmādeva sarvathā ।
	śālkādapi śālūkaḥ kathambhavati gomayāt ॥ 385 ॥ (PVA)

[055,vi]

tathā 〈।〉

[055,vii]

	citraṃ citrakarājjātaṃ patatriṣvapi kintathā ।
	bhyāsād 〈hi〉 viśeṣo yaḥ sonyayāpi bhaviṣyati ॥ 386 ॥ (PVA)

[055,ix]

tadapyasat ।

[055,x]

	dhūmo dhūmād yathābhūtaḥ sonyato 'pi na jñāyate ।
	abhyāsāttu viśeṣo yaḥ sa janmādau tathā sthitiḥ ॥ 387 ॥ (PVA)

[055,xii]

ya eva viśeṣaḥ śrutābhyāsādijanmakaḥ sa eva tathābhūta iha janmābhyāsavyatireke 'pi dṛśyate 〈।〉 na ca tasyābhyāsasaṅgamo bādhyate । atītābhyasasyānyatrāpi tadānīmupalabdhumaśakyatvāt । grāmāntarādāgatābhyāsavat । tata eva nāpāralaukikābhyāsapūrvakatvamapi sādhayatīti kāraṇena saha kāryasya pratibandhāt । adṛṣṭakāraṇasyāpi tatkāryatvāt । deśāntarābhyāsapūrvakatvamapi sādhayatīti । kāraṇena saha kāryasya pratibandhāt । adṛṣṭakāraṇasyāpi tatkāryatvāt । deśāntarābhyāsapūrvakaparijñānavat । tadatra tautopākhyānamāyātaṃ ।

[055,xiii]

	kaścit tautaḥ kilānyena pṛṣṭaḥ kathaya sambhavaṃ ।
	māturdīrghaviṣāṇasya vṛṣabhasya kathaṃ sthitiḥ ॥ 388 ॥ (PVA)
	sa prāha kukṣerjāyante na māturmahiṣā amī ।
	haṭṭāgatānāmeṣāntu mūlyena krayamātrakaṃ ॥ 389 ॥ (PVA)

[055,xvi]

tathābhūtamevedaṃ lokāyatamataṃ ।

[055,xvii]

athavā 〈।〉 atiprasaṅgāditi yadi janmāntarādāgatimantareṇa tebhya eva mahābhūtebhyaścaitanyaṃ kāryamudbhavati 〈kinna sakalaprāṇimayambhavati । pariṇativiśeṣasadbhāvāditi〉 cet । sa eva pariṇativiśeṣaḥ kasmānneti samānaḥ paryanuyogaḥ ।

[055,xviii]

athānādiḥ pariṇatiḥ paramparāviśeṣo vānupalakṣyamāṇaḥ kaścidasti yataḥ kecit prāṇino nānye । tadapyayuktaṃ ।

[055,xix]

	yadi pariṇaterviśeṣassa dṛśyate neti kalpanā kaiṣā ।
	darśanayogyamadṛśyaṃ sadvyavahārasya no viṣayaḥ ॥ 390 ॥ (PVA)

[055,xxi]

yadi sa pariṇativiśeṣo bhavedupalabhyeta । atha kāryadarśanādeva kalpyate tathā sati <056> dṛṣṭa evābhyāsaḥ kalpanīyaḥ adṛṣṭakalpanāgauravāt । tataḥ sādhūktaṃ 〈।〉 samānajātīyabhāvapūrvakāḥ prāṇādayaḥ ।

[056,i]

bhavatu kāryāt kāraṇānāṃ siddhiḥ pūrvajanmabhāvināṃ parajanmināntu kathamanumānaṃ 〈।〉 tadāha ।

[056,ii]

	yad dṛṣṭaṃ pratisandhānaśaktimat ।
	kimāsīt tasya yannāsti paścād yena na sandhimat ॥ 37 ॥

[056,iii]

pūrghvaṃpūrvasya hi pratisandhānaṃ niścitaṃ anu'mānānumitānumādibhiḥ ।

[056,iv]

nanu cāpalādikamacāpalatvāt tadabhyāsato bhavati aspandamandatādilakṣaṇāt । sā tu mahābhūmamātrakādeva । tatastato 'pi bhāve dhūmamaddhūmāntarabhāve 'pi na sarvadā prabandha eva । tata ucchedo 'pi dhūmavadeveti nānantatāpi prāṇināṃ apūrvasattvaprādurbhāvaśca doṣāḥ । 〈tadapi nāsti ।〉

[056,v]

	mandapravṛttyabhyāsena mandatāpyasti janmināṃ ।
	tatastapūrvikā sāpātyanādibhavacakrakaṃ ॥ 391 ॥ (PVA)

[056,vi]

na khalu prāṇināṃ svabhāvata eva mandatādayaḥ prakārāḥ 〈।〉 api tu samānajātīyābhyāsāt । yathaiva capalādayastadabhyāsatastathā mandatā〈dya〉pi kausīdyābhyāsāditi siddhamanāditvaṃ saṃsārasya । svāpādyabhyāsato hi mantharatā cakṣurādīnāṃ tataścapalacakṣurādikaḥ suptapravuddhaścapalacakṣurādinā yujyate'nyonyeneti । tato janmādāvapi suptaprabodhavadevābhimukhī bhūtavāsanāprabodhasya cakṣurādiyogaḥ । kathamanyaśarīragataṃ cakṣuranyaśarīre pratisandhīyate । kathaṃ dravyāntaragatā śaktiranyatra sañcāriṇī ।

[056,vii]

	mantratantrādisāmarthyād guḍādau viṣaśaktayaḥ ।
	tathaiva karmmasāmarthyādanyadehekṣaśaktayaḥ ॥ 392 ॥ (PVA)
	yathā svapnāntikaḥ kāyastrāsalaṃghanadhāvanaiḥ ।
	jāgraddehavikārāya 〈tathā〉 janmāntareṣvapi ॥ 393 ॥ (PVA)
	athāsau sattyatāhīnaḥ sutarāmeva śobhanaṃ ।
	asattyo 'pi vikarāya yatra sattye tu kā kathā ॥ 394 ॥ (PVA)
	vyavahāramātrakamidaṃ sattyatāsattyateti ca ।
	svarūpasākṣātkaraṇe sattyatādīti durghaṭaṃ ॥ 395 ॥ (PVA)

[056,xi]

tasmād yat pratisandhānaśaktimat pūrvaṃpūrvamupalabdhaṃ tasya kimāsīdadhikaṃ yat paścānnāsti tadabhāvāt paścādasandhimat । kāraṇavaikalye hi kāryasyābhāvaḥ sakale tu kalāvati kāraṇe kāryamanutpattimaditi vyāhataṃ ।

[056,xii]

nanu ka ivātra vyāghātaḥ । nanvayameva yaḥ kāryakāraṇabhāvābhāvaḥ ।

[056,xiii]

	sarvāvasthāsamāne 'pi kāraṇe yadyakāryatā ।
	svataṃtraṃ kāryamevaṃ syānna kāryantattathā sati ॥ 396 ॥ (PVA)

[056,xiv]

kāraṇaparatantraṃ hi kāryaṃ tatsamarthaṃ kāraṇaṃ haṭhādeva janayati । tathāpyabhāve na kāryambhavet ।

[056,xv]

atha tadabhāve na bhavatīti kāryaṃ tadabhāve na bhavatīti kutaḥ । nanu tadbhāve'vaśyaṃ bhavatītyetadapi kutaḥ । ta〈thā〉 ttvena paricchedāt tadabhāve na bhavatītyetadapi paricchidyata eva । sarvadeti kuta iti samānamubhayatra । tasmād yathā dṛśyate tathābhyupagantavyaṃ । ubhayañca dṛśyate

<057>

[057,i]

tadbhāvevaśyaṃ bhavatyasākalyena bhavatyeveti tadubhayamaṅgīkarttavyaṃ । evamadṛṣṭo na kāryaṃkāraṇabhāva iti cet ।

[057,ii]

	vyāptyā na vyatirekasya nānvayasyāsti darśanaṃ ।
	kāryakāraṇabhāvasya kathamasyāsti darśanaṃ ॥ 397 ॥ (PVA)

[057,iii]

yadi vyāptyā na darśanamiti na kāryaṃkāraṇabhāvasiddhiḥ । evantarhi na kasyacidanvayavyatiriktasya darśanamityuktametat 〈।〉 "svarūpasya svato gatiri"ti ।

[057,iv]

na paraloko nehaloko na paralokabādhanaṃ na saṃdeho na mahābhūtapariṇatirityādi vijñāptimātrakameva । athāpi vyavahārādetat । evaṃ paraloko 'pīti ।

[057,v]

	yadyadvaitena toṣosti mukta evāsi sarvathā ।
	vartate vyavahāraścet paraloko 'pi cintyatāṃ ॥ 398 ॥ (PVA)

[057,vi]

satyupalpave varamevamupalpavaḥ praśamasya svargādyanukūlatvāt । rāgādyupalpavo hi sakalasamīhita sajjanatvādibhāvahānimeva vidhatte । tathā hi । cakṣurādirāgādibhedāḥ sakalā evānādivāsanābalāvalambino vijñaptimātrato na bhidyante । tataścakṣurādivikalasyāpi janmāntare punaravikalacakṣurāditā । tato janmaparamparāsvayameva prakāro nāditā ca saṃsārasya । yāvacca nopalpavapraśamastāvatī tasyānantatāpi 〈।〉 satyatāyāmapi cakṣurādīnāṃ bāhyarthaṃtvevā nādirasau svabhāva iti saṃsārānādyananta 〈ta〉 ॥

[057,vii]

〈na mahābhūtodbhavā buddhiḥ〉

[057,viii]

nanu mahābhūtaviśeṣaḥ kaṭhinatvādaya upalabhyanta eva । tatastadviśeṣānmahābhūtodbhavatve 'pi nātiprasaṅga iti । tataḥ kaṭhinatvādiviśeṣa eva bījātmakastata eva prāṇisambhava iti । uktamatra "kāryakāraṇabhāva eva na syādi" ti ।

[057,ix]

api ca ।

[057,x]

	na sa kaścit pṛthivyāderaṃśo yatra na jantavaḥ ।
	saṃsvedajādyā jāyante sarvabījātmakaṃ tataḥ ॥ 38 ॥

[057,xi]

na khalu kaṭhinatvādiviśeṣavibhāgena prāṇivibhāgotpattiḥ sarva 〈tra〉 prāṇidarśanāt । saṃsvedajādayo 'pi hi prāṇino na khalu vibhāgena na dṛśyante । tataḥ kaṭhinatvādikṛto na vibhāgaḥ । karmaiva cetanālakṣaṇaṃ yadi paramavaśiṣyate । athakāṣṭhā dyanvayinī prāṇijātirupalabhyata iti vadet । tadā samānajātīyaṃ sarvaṃ tadrūpaprāṇimayaṃ bhaved 〈।〉 yatparimnā vyavasthāpitāmambho bhavati । tat sakalaṃ tadrūpaprāṇimayaṃ bhavet 〈।〉 kuto varṇṇasaṃsthānavailakṣyaṇyaṃ prāṇināṃ ।

[057,xii]

	tathā hi raktaśirasaḥ pītakāyādayaḥ pare ।
	jalādipāṇino dṛṣṭāḥ sa ākāraḥ kuto bhavet ॥ 399 ॥ (PVA)
	tadrūpa bījāt kamalādibhedaḥ kiṃdṛṣṭa dṛṣṭo 〈'〉 niyataḥ kadācit ।
	na prāṇibhedo niyatosti bījāt santyatra karmāṇi niyāmakāni ॥ 400 ॥ (PVA)
<058>
	tatsvajātyanapekṣāṇāmakṣādīnāṃ samudbhave ।
	pariṇāmo yathaikasya syāt sarvasyāviśeṣataḥ ॥ 39 ॥

[058,ii]

api ca 〈।〉 manovijñānāśritānīndriyāṇi svakāryakārīṇi na tu manovijñānameva tadāśritaṃ । tato manovijñānādevendriyāṇāṃ sambhavo na bhūjalādibhya iti darśayati । "pratyekami"tyādi ।

[058,iii]

athavā manovijñānaṃ na tāvanna tatsamudāyarūpaśarīrādutpattimat । prāṇāpānādayastu mahābhūtapariṇatisvabhāvā eva mātāpitṛbījamātrakāt । manovijñānañca saṃsāri nendriyādayaḥ । yataḥ 〈।〉

[058,iv]

	chedasandhānavairāgyahānicyutyupapattayaḥ ।
	manovijñāna aivaṣṭā upekṣāyāṃ cyutodbhavau ॥ 401 ॥ (PVA)

[058,v]

〈ityuktam ।〉 tato manasaḥ saṃsāritvaṃ na bhūtāśritatvaṃ । yataḥ ।

[058,vi]

	pratyekamupaghāte 'pi nendriyāṇāṃ mano mateḥ ।
	upaghātosti bhaṅgesyāḥ teṣāṃ bhaṅgaśca dṛśyate ॥ 40 ॥

[058,vii]

manomaterhi bhaṅge bhayaśokaharṣakrodhādinā cakṣurādivikāradarśanāccakṣurādīni manovijñānāśritāni 〈।〉 tato janmādāvapi tadāśritānyeveti bhavāntaraprasiddhiḥ । na caivaṃ manovijñānaṃ śarīrāśritaṃ । manovijñānavikāryapaṃcendriyasamudāyakāryāśritatvāt ।

[058,viii]

nanu yadi nāma cakṣurādīni manovijñānavikāryāṇi । tata eva tūtpattiriti kutaḥ 〈।〉 na hyagnervikāramāsādayad ghaṭādi vastu vahnerevotpadyate ।

[058,ix]

atrocyate ।

[058,x]

	ghaṭādiranyathā dṛṣṭastato na tata eva saḥ ।
	nānyathā tu punardṛṣṭamindriyantadvikārataḥ ॥ 402 ॥ (PVA)

[058,xi]

prāsādādilakṣaṇalakṣitaṃ hi sakalamevendriyamupalabhyate । na tu ghaṭādikamagnikṛtavikārameva । tato na ghaṭādirdṛṣṭāntaḥ ।

[058,xii]

atha yadyapi nāmedānīṃ manovijñānamāśrayo dṛṣṭonyadāpi tathaiveti kutaḥ । tadetadasat ।

[058,xiii]

	vahneryadyapi dhūmo dṛśyate tata eva saḥ ।
	anyadāpīti nādhyakṣaṃ pramāṇamiha kasya cit ॥ 403 ॥ (PVA)

[058,xiv]

tasmād 〈।〉

[058,xv]

	yathā dhūmegnipūrvatvagatistatpratyabhijñayā ।
	tathā manovikāryatvagatirjanmādibhāvinī ॥ 404 ॥ (PVA)

[058,xvi]

janmādau cakṣurādīni cāpalādiyogimanonurūpavikāryatayā pratyabhijñāyamānāni tathaiva tānītyavagamo yuktaḥ । yathā sakṛdagnipūrvakaḥ kvāpi tatprasavo dṛṣṭaḥ pradeśāntare tatpūrvakatayaiva pratyabhijñāyamānosti ।

[058,xvii]

	putrādīndriyavaikalye 'pyasti mānasavikriyā ।
	tadāśritaṃ manaḥ prāptaṃ niyamo nobhayorapi ॥ 405 ॥ (PVA)

[058,xviii]

yadi sarvatra putrādicakṣurādivikāre na vikriyeti niyamābhāvāt putrādicakṣurādīnīti nāśrayaḥ । sa eva niyamābhāvo dṛṣṭa ubhayorapi । nātmacakṣurādivikāre 'pi vikāro manasaḥ

<059>

[059,i]

kasyaciditi na tānyapi nāśraya itīndriyāṇāṃ nāśrayatvaṃ । evantarhi manovijñānamindriyāṇāmāśraya indriyāṇi tu na manasa ityanāśritaṃ manaḥ prasaktaṃ । ṣaṇṇāmapi cakṣurādivijñānānāmāśrayeṇa kenacid bhavitavyaṃ ।

[059,ii]

	indriyaṃ manasojñānāt tasmāccasti manomatiḥ ।
	tatastatrā'pi syāccetyanādyananta bhavasthitiḥ ॥ 406 ॥ (PVA)

[059,iv]

yadi manomatirapīndriyavikārato na vikāryā evam ।

[059,v]

	netrādināśe'nekatra mano dainyādi dṛśyate ।
	tatrāśritaṃ kutastena nehāśobhanamūhyate ॥ 407 ॥ (PVA)

[059,vi]

naitadasti । nāvaśyamāśrayaḥ sarvasya kaściditi niyamosti ।

[059,vii]

atha nirbandhastadapyucyate ।

[059,viii]

	tasmāt sthityāśrayo buddherbuddhimeva samāśritaḥ ।
	kaścinnimittamakṣāṇāntasmādakṣāṇi buddhitaḥ ॥ 41 ॥

[059,ix]

tasmād buddheḥ sthityāśrayo yaḥ sa nimittamakṣāṇāṃ cetanālakṣaṇakarmmasañjñitaḥ । sa eva tarhi cakṣurādīndriyaṃ samāśrita iti tadāha । sa ca buddhimeva samāśrito nendriyāṇi । na hīndriyāṇi tasyāśrayaḥ । cetanā karma cetayitvā vākkarmmeti vacanāt । cetanā cedaṃ cedaṃ cetyevamātmikā । sā ca pūrvānusandhānarūpā buddhimevāśritya bhavati na kāyāśritā । sā ca kācidevendriyāṇāṃ svāśrayo na sarvā ārūpyadhātāvindriyāṇāmabhāvāt । śarīrasatṛṣṇena hi karmmaṇā śarīrendriyāṇāṃ jananaṃ । tatrābhiratiyogāt । tuṣṇāviṣaye hi labdhebhiratirutpadyata iti 〈।〉 tasmādakṣāṇi buddhito na tvakṣebhyo buddhirityupasaṃhāraḥ । tasmānmanasa eva kāraṇatvamiti manasā pūrvapūrvajanmākṣepaḥ ।

[059,x]

yadi tarhi manomaterahamityevamātmakalpanārūpāyā idānīntanaṃ janma paratra tarhi janmani kaḥ saṃpratyayahetuḥ kathaṃ vā kāyāśritaṃ mana uktamityāha ।

[059,xi]

	yādṛśyākṣepikā sāsāt paścādapyastu tādṛśo ।
	tajjñānairupakāryatvāduktaṃ kāyāśritaṃ manaḥ ॥ 42 ॥

[059,xii]

yādṛśyātmagrahastāsāṃ manobuddhiranādijanmaprabandhasyākṣepikā saṃsāriṇā māsīt 〈।〉 tādṛśī paścādapyākṣepikā bhavatu । nānyathā tayā bhāvyamiti । sa eva paścādapi janmaparigrahaḥ । yo hi yatkaraṇasvabhāvāviśiṣṭasvabhāvaḥ sa karotyeva tat 〈।〉 tad yathā dhūmajananasvabhāvā viśiṣṭa evāparaḥ sārndrendhanādisaṅgataḥ kṛśānuḥ । anyathā na kāryakāraṇabhāvo na vyavahāra ityanīhaṃ jagat syāt ।

<(kha) vijñānasiddhiḥ>

{1.1.4.3.1.2.0}

[059,xiii]

atha manaso 'pi kāyāśritatvaṃ pratipāditaṃ bhagavatā anyonyānuvidhāyitvaṃ kāyacitta <060> yorapi vadatā । atra parihāraḥ । kāyavijñānairupakriyamāṇatvāduktaṃ kāyāśritatvaṃ manaso bhagavatā । na tu sākṣāt kāyastasyāśrayaḥ cakṣurādivijñānānāmiva cakṣurādīni । tasmādahaṅakāralakṣaṇaṃ mano na cakṣurādīndriyāśritaṃ na dehāśritaṃ 〈।〉 samānajātīyamanaḥsamāśritatvamevāsya yuktaṃ । ārūpyadhātāvapi tasya bhāvāt tasya ca sambhavapratipādanāt ।

[060,i]

mā bhūd vākṣairvinā buddhistathāpi na paralokābhāvaḥ anyonyāśrayasya bhāvāt 〈।〉 tadāha ।

[060,ii]

	yadyapyakṣairvinā buddhirna tānyapi tayā vinā ।
	tathāpyanyonyahetutvaṃ tato 'pyanyonyahetuke ॥ 43 ॥

[060,iii]

yathaiva hi bhavatobhyupagamaḥ śarīramantareṇa na buddhirindriyātmakaṃ tathā darśanāditi । tathā tānyapīndriyāṇi na manobuddhiṃ vinā ityabhyupagamyatām 〈।〉 abhyupagamanibandhanasya tathā darśanasya samānatvāt । tathā satyanyonyahetukatvaṃ prasaktamubhayasantānasya parasparamupakārāt । anyonyahetukayośca sāmagrī sāmagryantarādutpattimatī । tato 'pi sāmagrītaḥ pūrvake pare ca kāyamanasī anyonyahetuke madhyāvasthāvaditi jñātavyaṃ ।

[060,iv]

yadi ca kāya evāśrayo manobuddhirnaṃ sā kāyasya । tataḥ kāyād buddhirbhaṃvantī kramavato'kramād vā bhavet prakārāntarābhāvāt ।

[060,v]

tatra na tāvadakramād yataḥ ।

[060,vi]

	nākramāt kramiṇo bhāvo nāpyapekṣā 〈'〉 viśeṣiṇaḥ ।
	kramādbhavantī dhīḥ kāyāt kramantasyāpi śaṃsati ॥ 44 ॥

[060,vii]

iyaṃ hi manobuddhiḥ kramavatī । anyathāhamiti svākārasya grahaṇetītavarttamānānāgatasakalasvasvabhāvagrahaṇamiti sakalajanmagrahaṇaprasaṅgaḥ ।

[060,viii]

athāvasthānāmagrahaṇe na pūrvāparavyāptipratītiḥ ।

[060,ix]

	avasthā 〈'〉 grahaṇe'vasthātṛpratītiḥ kathaṃ bhavet ।
	vyāpyāpratītāvanyasya vyāpakatvāpratītitaḥ ॥ 408 ॥ (PVA)

[060,xi]

yadi hi vyāpinyavasthā na pratīyate । vyāpyāpratīteḥ kathamasau vyāpakastathā pratipanno bhavati । na hi tena rūpeṇāpratīyamāno 'pi tathā bhavati । pratītireva hi tattvamanyattvaṃ vā vyavasthāpayati । vyāpakatvañcedasya na pratīyate । tadā tadanyena rūpeṇa pratīyata ityāpannaṃ 〈।〉 tataḥ kālāntarasthāyitāsya nāstīti 〈na〉 kālāntaratā pratītyantarasya 〈।〉 tataḥ kramavatī pratītiḥ । tato nākramāt kramiṇo bhāvaḥ ।

[060,xii]

nanu yadi nāmākramaṃ kāraṇaṃ tathā bhūtenaiva kāryeṇāpi bhavitavyamiti kutaḥ । na hi kāraṇādabhinnameva kāryaṃ । vilakṣaṇasyāpi darśanāt ।

[060,xiii]

atrocyate ।

[060,xiv]

	akramād yadi kāryaṃ syāt tadaiva sakalaṃ bhavet ।
	anyadā tu sa nāstyeva tadā parisamāptitaḥ ॥ 409 ॥ (PVA)

<061>

[061,i]

evaṃ hi tatkāryaṃkāri yadi kāryakāle gṛhyeta । na hyapratīyamānaṃ tadā tasya kāraṇaṃ । pratītiścet tadā ekatvād vināśāvadhi pratītiriti tadaiva vinaṣṭaḥ syāt । evaṃ hi tasyākamatā । tato vinaṣṭādaparaṃ kāryaṃnna bhavedeva । bhavad vā na tat kāryaṃ । atha krameṇa pratīyamānaṃ kramavataḥ kāraṇaṃ । tathā sati nākramaṃ । na hi nīlatayā pratīyamānamanīlaṃ । athavā 〈।〉

[061,ii]

	nocyate kāraṇāt kāryantadrūpa mupajāyate ।
	anvayavyatirekābhyāṃ kāryakāraṇateti tu ॥ 410 ॥ (PVA)

[061,iii]

kāraṇavilakṣaṇamapi kāryaṃ kāryameva । anvayavyatirekānuvidhānalakṣaṇatvāt kāryakāraṇalakṣaṇatāyāḥ । yatra tvanvayavyatirekau na bhavataḥ tanna kāryaṃ kāraṇañca । yacca tathābhūta eva kāraṇe na bhavati na tasya kāraṇānuvidhāyitā ।

[061,iv]

nanu natu tadbhāvenotpadyate ityeva tadbhāve tu bhavatyavaśyamiti kvopayogosya ।

[061,v]

	tadbhāve 'pi na bhāvaścedabhāve 〈'〉 bhāvitā kutaḥ ।
	tadabhāvaprayuktosya so'bhāva iti tatkutaḥ ॥ 411 ॥ (PVA)

[061,vii]

yadyasau samartho 'pi kāraṇe na bhavati 〈।〉 kāraṇameva tasya tanna syāt । kuto vaitadavagamyate tadabhāvaprayukto'syābhāva iti । yathaiva tadavastha eva kāraṇe 〈sati〉 svayameva na bhavati । tathā tadabhāve 'pi svayameva na bhaviṣyati svātantryāt 〈।〉 tasyāparatantratve kāraṇasya 〈sati〉 sāmarthye'vaśyameva bhavediti ।

[061,viii]

	abhāvo hi padārthānāṃ svayameva bhavedapi ।
	bhāvastu paratantratvāt kathaṃ hetorbhavenna saḥ ॥ 412 ॥ (PVA)

[061,ix]

abhāvo hi nirhetukatvāt svayameva bhavatīti yuktaṃ । bhāvastu hetuparatantratvāt samartha hetau na bhavatīti na yuktametat ।

[061,x]

nanu kāryābhāvaḥ svatantratvāt kāraṇe satyaṃpi ca <?>〈 na〉 bhavatīti yuktamevaitat । evaṃ tarhi tadabhāve'bhāva iti na kāraṇābhāvaprayukto'bhāva iti kathaṃ bhavet kāryamasya । tataḥ svayameva na bhavet । yaśca svayameva na bhavati nāsau niyamyate tena 〈।〉 tato yathā svayaṃ na bhavati tathā bhavadapi 〈।〉 tatā na kāya । yadā tu kāraṇe sati bhavedeva tadā svarasanirodhe 'pi aparāparakṣaṇātpattastadabhāva eva santānācchada iti kāraṇapratibaddhatva । tasmānnākramāt kramiṇā bhāvaḥ ।

[061,xi]

athākramādapi sahakāriṇaṃ kramiṇamapekṣamāṇāt kramavat kāryamiti । tadapi nāsti । nāstyapekṣā〈'〉 viśeṣiṇo'nādheyaviśeṣasya kvacid diśeṣalābhāya nāpekṣā । na tasya viśeṣostīti । viśeṣe vā 〈'〉 nityatāvyatiriktaviśeṣābhyupagame ca tadviśeṣāpekṣaṃ kāryantata eva bhavanna tato nityāt । tasyāsau viśeṣa iti cet । na 〈।〉 viśeṣa iti viśeṣakaratvaṃ

<062>

[062,i]

viśeṣapratyayakaratvaṃ vā । na viśeṣakaratvaṃ tasyāviśeṣāt । viśeṣād viśeṣa iti tadevānityatvaṃ vyatireke pūrvakaḥ prasaṅga iti

[062,ii]

atha viśeṣapratyayahetutvaṃ । tadapyayuktaṃ ।

[062,iii]

	naivābhāve 〈viśeṣasya〉 viśeṣapratyayodayaḥ ।
	tathā ced bhrāntireveyamiti vyarthaḥ pariśramaḥ ॥ 413 ॥ (PVA)
	aviśeṣapratītau hi sa nitya iti gamyate ।
	viśeṣe 〈'〉bhrāntatāyāñca nityatāyāṃ pramā kutaḥ ॥ 414 ॥ (PVA)
	aviśeṣapratītiścedapekṣyatve kathaṃ bhavet ।
	audāsīnyaṃ yatastasya viśeṣo 'pi na vidyate ॥ 415 ॥ (PVA)
	viśeṣasambhave tasya tatrāpekṣeti yuktimat ।
	etadarthamapekṣeti vyavahārosti laukikaḥ ॥ 416 ॥ (PVA)

[062,viii]

tasmānnāstyapekṣā 〈'〉 viśeṣiṇa iti yuktaṃ ।

[062,ix]

	kāyāt kramād bhavantī dhīḥ kramaṃ kāyasya bodhayet ।
	anyathā yatkṛtastasyāḥ kramo heturasau sphuṭaḥ ॥ 417 ॥ (PVA)
	pūrvapūrvānubhavataḥ sā manodhīḥ pravarttate ।
	so 'pi pūrvata eveti so pītya syānavasthitiḥ ॥ 418 ॥ (PVA)

[062,xiii]

atha pūrvapūrvabuddhisāpekṣaḥ kāyaḥ krameṇa buddhiṃ janayati । tathā sati kāyasya viśeṣeṇa bhavitavyaṃ । tataḥ kāyasya buddhisahitasya pūrvaḥ pūrvastathābhūta eva kāyo heturiti prāptaḥ ।

[062,xiv]

tathā sati 〈।〉

[062,xv]

	pratikṣaṇamapūrvasya pūrvaḥ pūrvaḥ kṣaṇo bhavet ।
	tasya heturato heturdṛṣṭa evāstu sarvadā ॥ 45 ॥

[062,xvi]

ya eva khalu buddhisahakārī dehaḥ parasya pūrvaḥ pūrva upalabdho hetuḥ sa eva sarvadā madhyāvasthāvajjanmamaraṇayorapi heturiti siddhaṃ । anyathā vyāpterapratipatterhetureva kaścit kasyacinna bhavedupāyāntarābhāvāt ।

[062,xvii]

	tasmāt sakṛt tato dṛṣṭastata evānyadāpi saḥ ।
	kāryaṃkāraṇabhāvoyamevameva prasidhyati ॥ 419 ॥ (PVA)

[062,xviii]

na ca kāryakāraṇabhāvo nābhyupagamyate vyavahāribhiriti pratipāditametat purastāditi viramyate ।

[062,xix]

nanu yathā madhyāvasthāyāṃ savijñānakakāyapūrvakatvena kāyasyopalabdheḥ pūrvaṃko 'pi janmādikāyo vijñānasahitakāyapūrvaka iti janmāntaravijñānādeva vijñānamaihikādapi bhāvijanmavijñānamiti paralokaprasiddhiḥ । tathā hetvantarād viparyayo 'pīti parapakṣaprasiddhiḥ । tathā hi ।

<063>

[063,i]

	yad yanmaraṇavijñānaṃ na tajjanmāntarānugaṃ ।
	taccittatvād yathā vītadoṣasya mṛtivedanaṃ ॥ 420 ॥ (PVA)

[063,ii]

yanmaraṇavijñānaṃ taccittāntaraṃ na pratisandhatte yathā vītarāgamaraṇacittaṃ । maraṇacittaṃ ca jamāntarapratisandhānakāritayeṣṭaṃ pṛthagjanacittamiti na pratisandhirasti ।

[063,iii]

athāyaṃ hetureva na bhavati viparyayeṇa pratibandhāt । viparyayo 'pi tarhi na heturanena pratibandhāditi samānaṃ । na samānaṃ । yato yo yena viruddhaḥ sa tadabhāvaṃ sādhayet । yo yena sambaddhaḥ sa tadbhāvaṃ 〈।〉 na ca maraṇacittasya pratisandhānavirodhaḥ ।

[063,iv]

yataḥ ।

[063,v]

	cittāntarasya sandhāne ko virodhontyacetasaḥ ।
	tadvadapyarhataścittamasandhānaṃ kuto mataṃ ॥ 46 ॥

[063,vi]

antyacetaso hi cittāntarapratisandhāne'sattvena sādhye ko virodhaḥ tena saha tadviṣaye 〈na〉 vā yena tasyābhāvaḥ sādhyate । ko virodhaḥ 〈।〉 na kaścit 〈।〉 na sahānavasthānalakṣaṇaḥ parasparaparihāralakṣaṇo vā । maraṇacittatvāgame pratisandhānaviparyayasyādṛṣṭeḥ । ata eva tatparihāreṇāvasthānasyādṛṣṭiḥ । adṛśyatvājjanmāntarapratisandhānasya । tato maraṇacittatvaṃ na pratisandhānaviruddhamubhayarūpasyāpi virodhasyādṛṣṭeḥ । tataḥ pratisandhānābhāvaṃ na sādhayati । kāryatvantu pratisandhānābhāvaviruddhaṃ 〈।〉 tatastadabhāvasādhanāya samarthamiti viparyayāt pratisandhānaprasiddhiḥ 〈।〉 na ca parasparaviruddhārthāvyabhicāriṇāvaikatra sta iti pratipādayiṣyate ।

[063,vii]

nanvatra parasparaparihārasthitilakṣaṇo virodhostyeva kathaṃ virodhābhāvaḥ । yataḥ ।

[063,viii]

	arhanmaraṇacittasya pratisāndhirna vidyate ।
	pradīpasyeva nirvāṇaṃ vimokṣastasya cetasaḥ ॥ 421 ॥ (PVA)

[063,ix]

pradīpasyeva hi nirvāṇamarhatsammatapuruṣamaraṇacittasya 〈।〉 tatastatparihāreṇa vyavasthitaṃ maraṇacittamiti pratītervirodhaprasiddhiriti virodhābhāvo na prasiddhaḥ ।

[063,x]

tadapyasambaddhaṃ । tadapi nāmārhataścittaṃ kutaḥ pramāṇādasandhānaṃ mataṃ bhavatāṃ 〈।〉 nātra bhavatāṃ pramāṇamasti tadvādhanāyaiva bhavatāmudyamāt । yadyarhannahyabhyupagamyate । tatastasya kleśavisaṃyogakṛtamasandhānaṃ nānyathā । sa ca kleśavisaṃyogaḥ pṛthagjanānāṃ nāstīti kuto〈'〉 pratisandhānamaraṇacittatve 'pi । na hi maraṇacittatvaṃ pratisandhānavirodhi kleśavisaṃyogasya pratisandhānena virodhābhyupagamāt । sa ca nābhyupagataḥ ।

[063,xi]

nanu ca siddhāntādeva gamyate virodhaḥ । na 〈।〉 siddhāntasyārhanmaraṇacitta eva virodhapratipādanāya vṛtteḥ ।

[063,xii]

	siddhānto hi na sarvasya virodhasya vidhāyakaḥ ।
	mṛte cittasya sandhānaṃ kva cittenopapāditaṃ ॥ 422 ॥ (PVA)
<064>
	atha pramāṇataḥ siddhiḥ pratisandherna vidyate ।
	tena tatrāpramāṇatvād virodhasyāsti sambhavaḥ ॥ 423 ॥ (PVA)

[064,ii]

tadrapyasat । yadi siddhāntaḥ pramāṇabādhitastadā'pramāṇameva । kutastataḥ samīhitasiddhiḥ ।

[064,iii]

	asiddhārthaḥ pramāṇena kiṃ siddhāntonugamyate ।
	hetorvekalyatastaccet kintadevātra noditam ॥ 47 ॥

[064,iv]

yadi na pramāṇameva siddhāntastadā tato na virodhasiddhiḥ pratisandhānena maraṇacittasya 〈।〉 kimasāvanugamyatenuvartyate 〈vā〉 । na khalu 〈a〉 pramāṇamanuvarttyamānamapi pramāṇaṃ bhavati । pramāṇaṃ cet sarvatra pramāṇamiti viparyyayāsiddhiḥ । kvacit pramāṇaṃ kvacidapramāṇamiti cet । na 〈।〉 icchāyā ubhayorapi vādiprativādinoḥ samānatvāt । athāheturvaikalyāditi heturvirodhasya sādhako na siddhāntaḥ । hetorvaikalyatastadasandhānaṃ yadi । tadeva 〈hetu〉 vaikalyaṃ kasmānnoditaṃ noktaṃ hetutvena 〈।〉 kiṃ maraṇacittatvādanaikāntiko heturuyanyastaḥ । "athavā hetorvaikalyatastaccet ।" hetoḥ śarīrādilakṣaṇasya maraṇāvasthāyāṃ vaikalyaṃ yadi hetutve tu kimatrādhikamuktaṃ । ayamapi hetvābhāsa eva 〈।〉 pūrvako'naikāntikaḥ । ayaṃ punarasiddhaḥ । yatastadevātra hetuvaikalyaṃ na rvidyate । athavā kiṃ tadevātra noditaṃ । no iti pratibodhe । "amānonāḥ pratiṣedhavācakā" iti । kiṃ noditaṃ na ditaṃ 〈।〉 ditaṃ khaṇḍitaṃ khaṇḍitamevetyarthaḥ । vaikalyamevāsiddhamavikalasya pūrvakasya manaso hetutvāt । yathā caitat tathā pratipāditaṃ ।

[064,v]

athāpi syāt 〈।〉 nāyamasiddho heturhetulyavaikalyalakṣaṇaḥ । tathā hi 〈।〉 sendriyaḥ kāyo'nindriyo vā keśanakhāgrādilakṣaṇo manovijñānasyāśrayaḥ । tathā hi kāyādevotpadyate hṛdayalakṣaṇāt anyato vā ।

[064,vi]

tadayuktaṃ । kāyasya dvayī gatiḥ sendriyo'nindriyo vā pratyekaṃ heturanyathā vā । na tāvatsendriyaḥ ।

[064,vii]

	taddhīvad grahaṇaprāpte manojñānaṃ na sendriyāt ।
	jñānotpādanasāmarthyabhedānna sakalādapi ॥ 48 ॥
	acetanatvānnānyasmāddhetvabhedāt sahasthitiḥ ।
	akṣavad rūparasavadarthadvāreṇa vikriyā ॥ 49 ॥

[064,ix]

na tāvat pratyekaṃ sendriyaḥ kāya āśrayaḥ । sahendriyaśaktibhirvarttata iti sendriyaḥ । indriyarūpa eva śaktiśaktimatorabhedāt 〈।〉 tataśca pratyekamindriyebhya eva, manovijñānamutpadyata iti pakṣaḥ 〈।〉 tadāha । "manojñānaṃ na sendriyānnendriyebhyaḥ pratyekaṃ bhavati" 〈।〉 taddhīvadindriyabuddhivat prativiṣayaṃ grahaṇasya prāpteḥ । cakṣurindriyānusāri hi mano niyamenāparendriyānusāri manaḥ svabhāvamanyathā taddhetoratatsvabhāvatve sa kutaḥ svabhāvastasyetyahetukaḥ syāt ।

<065>

[065,i]

nanvekamapi kāraṇaṃ tadatatsvabhāvakāryajananasvabhāvamupalabhyate । yathā vanhirdhūmajananasvabhāvaḥ । sāmagrībhedaśca vidyate rūpasāmagrīsamavadhāne cakṣuśca cakṣurvijñānaṃ janayati । rūpavirahe manovijñānamiti । evaṃ śrotrādiṣu vācyaṃ ।

[065,ii]

tadasat ।

[065,iii]

	akṣavyāpāramāśritya bhavadakṣajamiṣyate ।
	tadvayāpārī na tatreti kathamakṣabhavaṃ bhavet ॥ 424 ॥ (PVA)

[065,iv]

taddhīvad grahaṇaprāpteriti । asyāyamarthaḥ । akṣabuddhirhi tadvayāpāramanusarantī prāhikā'thasyeti tathā vyapadiśyate । yadi manobuddherapi tattvaṃ । sāpi taddhīvad grāhiṇī syāt tadvayāpārānusaraṇena । anyathā kathaṃ tathā vyapadiśyate । tadvyāpārānusāraṇañca nopalabhyate tajjatvena ca pratipattiriti vyāhataṃ । indriyāccāsannihite 'pyarthe puro vyavasthitārthanirūpaṇākāracakṣurvijñānavijñānaṃ timiropahatakeśakalāpālocanākāravat । manovijñānantu nimīlitalocanasyāpyupajāyate kathaṃ tatrendriyavyāpāraḥ । yadvikāre ca na vikāraḥ kathantadindriyajaṃ । tatra taddhīvadgrahaṇaprāpteriti tadvikāreṇa vikārivijñānaprāpterityarthaḥ । grahaṇaṃ vijñānameva । atha tadvikāreṇa na vikāraḥ tadā na tajjatā । samudāyādapi notpadyata ityayameva parihāraḥ ।

[065,v]

parihārāntaramāha । jñānotpādanasāmarthyabhedāt । jñānotpādanaṃ prati bhinnameva sāmarthyaṃ pṛthagbhūtamanyānapekṣyameva dṛśyate । na 〈।〉 parasparāpekṣyam 〈।〉 anyathā samudāyasyakābhāve 'pyabhāvādaṅkura iva kṣityādivaikalye na syāt । bhavati ca cakṣurādivikalānāmapi manovijñānantanna samudāyapratibaddhaṃ manaḥ । apiśabdena pūrvako hetuḥ samuccitaḥ ।

[065,vi]

acetanatvādanyasmādapi notpadyate'nindriyāt । nanvacetanatvāditi ko'rthaḥ । yadīndriyavijñānavirahāditi 〈।〉 tadiṣyata eva 〈।〉 kathamayaṃ heturyadi nāmendriyajñānaṃ tato na bhavati । manovijñānantu kasmānna bhavati । atha manovijñānābhāvādacetanatvaṃ tadeva vicāryamāṇamiti pratijñārthaikadeśo hetuḥ ।

[065,vii]

atrocyate ।

[065,viii]

	cetayanto na dṛśyante yadā keśanakhādayaḥ ।
	tadā tebhyo manojñānaṃ bhavatīti kathaṃ sthitiḥ ॥ 425 ॥ (PVA)

[065,ix]

yathā hi cetanataḥ sparśādaya upalabhyante tadvijñānairna tathā manovijñānena keśanakhādayaḥ । tatparibaddhatve tadabhāve manovijñānaṃ na yasyāt tadupaghāte copahataṃ bhavet । yadi na kāya āśrayastadā sahasthitiḥ kathaṃ । tadāha । "hetoḥ karmmasaṃjñitasya sahasthitiniyamakāriṇo'bhedāt sāmarthyasya tathā vyavasthitatvāt" । "akṣavadrūparasavat" । yakṣākṣāṇāṃ rūparasayośca parasparamanāśritve 'pi kañcit kālaṃ sahasthitiniyamaḥ । na hi sahasthitāvāśrayāśrayibhāva eva kāraṇaṃ ।

[065,x]

nanu "tadvikāravikāritvādāśrayāścakṣurādaya" ścakṣurvijñānādīnāṃ । tathā śarīravikārāt viśleṣādi nāma na stimitādilakṣaṇo vikāra ityāśrayāśrayibhāvaḥ ।

[065,xi]

tadapyasad 〈।〉 arthasya grāhyasya dvāreṇa vikriyā । pīḍāmasahamānasya tadbhāvanayā tanmanasikāreṇa vikriyā । ālambamānā hi śastraprahārādayo manasā manasaḥ pīḍākāriṇo <066> nāśrayabhūtāḥ । ālambanañca bāhyamapi vikārakāri । na ca tasyāśrayabhāvaḥ । tadabhāve 'pyāropamātrāt pīḍotpatteḥ ।

[066,i]

	tasmādāropitākāramantarvāhyañca vedyate ।
	manasā tadvikāreṇa vikriyā mānasasya sā ॥ 426 ॥ (PVA)

[066,ii]

na cāśrayālambanayorekatā । tatastadāśrayo na kāya iti । na kliṣṭaṃ manaḥ kāyāśritaṃ tataḥ । yaśca tasyāśrayaḥ sa paścādāvedayiṣyate । pūrvāparasamāropamātramālambanaṃ paraṃ manaso nānyadastīti nirālambanāśrayaḥ ।

[066,iii]

api ca ।

[066,iv]

	nopakāraka ityeva hetustasya nivarttakaḥ ।
	viśiṣṭameva hetutvaṃ kāryasya vinivarttakaṃ ॥ 427 ॥ (PVA)

[066,v]

ko'sau viśiṣṭo heturyasya nivarttakatvaṃ । tadāha ।

[066,vi]

	sattopakāriṇī yasya nityantadanubandhataḥ ।
	sa hetuḥ saptamī tasmādutpādāditi cocyate ॥ 50 ॥

[066,vii]

sa hi heturnirvarttako yasya sattopakāriṇī 〈।〉 "nittyaṃ tadanubandhataḥ ।" tadanubandheneti । anubandhonuvarttanaṃ । sadānuvarttanādupakāriṇī yasya sattā । yasya tu kadācidupakārasāmarthyantadabhāve 'pi kadācidupakāro'nyato 'pi bhavati viśeṣalakṣaṇaḥ 〈।〉 sa nityamanuvarttako na bhavatīti na tannivṛtyāpi tannivṛttiḥ । dehasya ca sattā na sarvadopakāriṇī pūrvacittamātravikāre 'pi kadācid vikāradṛṣṭeḥ । tato dehābhāve 'pi kadāciccittavikāravihitavikāratvāt tadupastambhādāsta eva cittasantatiriti saṃbhāvyate । na ca dehaḥ sadopakāritayā kāraṇamiti prasiddhaḥ । tathā hi ।

[066,viii]

	svayaṃ pareṇa vā deho heturggamyeta kenacit ।
	utpannenānyathā vāpi vedaneneti kalpanāḥ ॥ 428 ॥ (PVA)

[066,ix]

na tāvadanutpannaṃ vedanaṃ jānātyahamato bhaviṣyāmi bhavāmi 〈a〉 bhūvaṃ veti । utpannasya tu vedanasyāhamiti । svarūpamālambamānasyānyad vā tadadhigatireva । kutaḥ punaranyasyāvagatiridamamuta utpannamiti । na khalvanyadālambamānamanyadavagacchati । cakṣurādivijñānānāmapi tarhi saiva kalpaneti kutaścakṣurādikāraṇatvamatiḥ । na । teṣāmanvayavyatirekagatisambhavāt । tathā hi ।

[066,x]

	cakṣurunmīlayanneva naraḥ pratyavagacchati ।
	rūpadarśanamutpannaṃ gamyate tadanantaraṃ ॥ 429 ॥ (PVA)
	janmādi dehobhimukho hetutvena na gamyate ।
	jñānasya prāgabhāve hi jñātṛtvasya vivodhakaḥ ॥ 430 ॥ (PVA)
	pareṇāsya pratītiścet prāgabhāvagatiḥ kutaḥ ।
	adṛśyānupalambho hi nābhāvasya prasādhakaḥ ॥ 431 ॥ (PVA)
	suptasyāpi prabodhosti prāgjñānānupalambhane ।
	na tatra svapnavijñānaprāgabhāvagatiḥ satī ॥ 432 ॥ (PVA)

[066,xiv]

athāsya syāt svasaṃvirttiryadi prāg vidyate matiḥ 〈।〉

[066,xv]

prasuptāvasthāyāṃ nāstyeva smṛterabhāvāt ।

[066,xvi]

prabuddhasya yato dṛṣṭā svapnasaṃvedane smṛtiḥ ।

[066,xvii]

tadasat ।

[066,xviii]

	abhāvaḥ pratipatteḥ kiṃ kiṃvā sadapi vismṛtaṃ ।
	jāgratā hi kṛtaṃ svapne smaryate naiva kenacit ॥ 433 ॥ (PVA)

[066,xix]

na khalu svapnasaṃvedanaṃ jāgradvijñānāntaramiti kenacit pratīyate । tathāpi tat tata eva ।

<067>

[067,i]

atha prabodhe sati tasya pratītiḥ । tasyāpi prabodhe na pratīyate iti kuta etat । tasmādapratītireva dehasya sadopakāritvena tatosya nivarttane vijñānaṃ nivarttata iti na gatiḥ ।

{1.1.4.3.1.2.1}

<(i) bhūtātmavādanirāsaḥ>

[067,ii]

atha gomayādutpadyate śālūkaḥ । na ca tasya sattopakāriṇī nityaṃ tadanubandhena । tathāpi gomayābhāve prathamabhāva eva śālūkasya ।

[067,iii]

tadapi yatkiñcit । yataḥ 〈।〉

[067,iv]

	gomayāt prathamotpattiryādṛśī tādṛśī punaḥ ।
	tadabhāve na dṛṣṭaiva jñānasya tu viparyayaḥ ॥ 434 ॥ (PVA)

[067,v]

yādṛśo hi gomayādutpadyamāno dṛṣṭaḥ śālūkaḥ sa kiṃ tādṛśa evānyadāpyupalabhyate । manovijñānantu tathā bhūtamevādau paścācceti na tenaikāntikatā ।

{1.1.4.3.1.2.2}

<(ii) asmin satīdamityasya vyākhyā—>

[067,vi]

nanu "asmin satīdaṃ bhavatyasyotpādādidamutpadyate" ityetadeva hetulakṣaṇaṃ bhagavatoktaṃ । na tu sadānuvarttakamaparaṃ vicāritaṃ । bhagavāneva ca paramārthataḥ kāryakāraṇabhāve pāramārthikaṃ pramāṇaṃ vyāpyanvayavyatirekagrahaṇāditi pratipāditaṃ । na ca sambhavyupakāravānartho nocyate bhagavatā । tat kathametat ।

[067,vii]

naiṣa doṣaḥ । tasmādevāsmābhiruktāt sadopakāritvena saptamī 〈।〉 tasmādeva pañcamī utpādāditi cocyate । asmin satīdaṃ bhavati iti sadānuvarttanamāha । satīti nimittasaptamī 〈।〉 anyathā tadabhāve 'pi bhavane na tannimittakosya bhāvaḥ । pañcamyapādāne'pādānatā ca janikarttuḥ prabhava iti । prabhavaśca nimittameva ।

[067,viii]

athavānyathā vyākhyāyatesmābhiḥ । yadi vijñānapūrvakaṃ vijñānantathāpi janmādivijñānāt pūrvakajanmavijñānamiti pratīyatāṃ । tasya tatkāryatvāt । bhāvijanmavijñānantu kutonumīyate । atha samarthakāraṇadarśanāt kāryānumānaṃ । tat tarhi hetvantaraṃ prasaktaṃ kāraṇalakṣaṇaṃ । atha kārye sandehāt yogyatānumā naṃ na bhāviparalokāniścaye vyarthatā yogyatānumānasya । bhāviparalokānumāne hi dharmmādiṣu pravarttanaprayāsaḥ saphalaḥ ।

[067,ix]

atrocyate । kāraṇameva bhāvijanmavijñānaṃ kāryamapi tat । yataḥ 〈।〉

[067,x]

sattopakāriṇī yasya nityantadanubandhataḥ 〈।〉

[067,xi]

sa hetuḥ । yasya hi sattopakāriṇī nittyaṃ tadanubandhataḥ । vyāpitvena vyāpakaṃ vyatireke sati kāraṇaṃ । arthāntare gamye kāryameva heturyadarthāntarasya gamakaṃ tad vyāpakasyaiva । anyathā vyabhicāritvā〈da〉gamakatā syāt । yacca yamantareṇa na bhavati tat tasya kāraṇaṃ । kāraṇaṃ kathaṃ kāryamiti cet । na 〈।〉 tasya kāryatvāt । tathā hi ।

[067,xii]

	vikārāścetanādīnāmudayādeḥ prasādhakāḥ ।
	tadvikāratayekṣyante tacca kāryatvamucyate ॥ 435 ॥ (PVA)

<068>

[068,i]

ayaṃ vikāra eva na syāt । yadyabhyudayena na bhavitavyaṃ tatkṛtoyaṃ vikāra iti sakalalokavyavahāraḥ । etāvataivānyatrāpi kāryatvaṃ bhāvi kathaṃ kāraṇaṃ । tadavyabhicārādeva ।

[068,ii]

nanu ya upakārī sa kāraṇaṃ kathaṃ ca bhāvyavidyamānamupakāri । atītaṃ tarhi kāraṇanna prāpnoti ।

[068,iii]

tadapyasat 〈।〉 nopakārīti na । tadutpattikāle vidyamānatvāt । koyamutpattikālaḥ । yadi kāryāt prāk kathamavidyamānasyopakārakaḥ । ata eva kāraṇamavidyamānakaraṇāt । avidyamānasyaṃ karaṇamiti korthaḥ । tadanantarabhāvinī tasya sattā । tadetadānantaryamubhayāpekṣayāpi samānaṃ । yathaiva bhūtāpekṣayā tathā bhāvyapekṣayāpi । na cānantaryameva tattve nibaṃdhanaṃ । vyavahitasyāpi kāraṇatvāt ।

[068,iv]

tathāhi ।

[068,v]

	gāḍhasuptasya vijñānaṃ prabodhe pūrvavedanāt ।
	jāyate vyavadhānena kāleneti viniścitaṃ ॥ 436 ॥ (PVA)

[068,vi]

na khalu tatra śarīraṃ kāraṇaṃ pūrvasaṃskārānuvarttane na tasya dṛṣṭeḥ । tādṛśa eva hi śarīrenyathā cānyathā pūrvavijñānānurūpyeṇotpatteḥ ।

[068,vii]

	tasmādanvayavyatirekānuvidhāyitvaṃ nibandhanaṃ ।
	kāryakāraṇabhāvasya tadbhāvinyapi vidyate ॥ 437 ॥ (PVA)

[068,viii]

yadeva yadanvayavyatirekānuvidhāyi tadeva tasya kāraṇamaparastu viśeṣo vyarthaḥ ।

[068,ix]

athāpi syāta । "asmin satīdaṃ bhavati asyotpādādidamutpadyata" iti kāryakāraṇabhāvalakṣaṇaṃ । na cātrānvayavyatirekamātramanena kathyate । yataḥ ।

[068,x]

	saptamyā pūrvabhāvasya paṃcamyā ca nidarśanaṃ ।
	parabhāvaḥ prathamayā tato 'pi ca nidarśyate ॥ 438 ॥ (PVA)

[068,xi]

nahi tadanvayavyatirekānuvidhānamātramatropadarśitaṃ । pūrvāparabhāvopadarśanasya parisphuṭatvāt ।

[068,xii]

tadapyasattyaṃ । saptamī tasmādādutpādāditi cocyate । na khalu saptamyā pūrvabhāvasyopadarśanaṃ pañcamyā vā । nimittatvamātratvasyopadarśanāt । etannimittakoyamityarthaḥ । yadabhāve ca na bhavati yaḥ sa eva bhavaṃstannimittakoyamityarthaḥ ।

[068,xiii]

nanu satīti kathaṃ bhāvī vyapadiśyate । tasyāvidyamānatvādevaṃ vyapadeśānupapatteḥ । tathā notpādonutpannasya ।

[068,xiv]

nanvatītasyāpi kathaṃ sattā yenāsau satīti vyapadiśyate । vinaṣṭasya ca kathamutpādaḥ । āsīditi cet । anyasyāpi bhaviṣyati । kaḥ prāgabhāvapradhvaṃsābhāvayorviśaṣaḥ । athavā asmin satīdaṃ bhavatīti yasya ca bhāvena bhāvalakṣaṇamityanena saptamī । tataḥ satītyanena nimittabhāvamātraṃ lakṣyate । na tu tadā sattvaṃ tadabhāvena ca bhāvalakṣaṇaṃ 〈।〉 bhāvena ca bhāvo bhāvināpi lakṣyata eva mṛtyuprayuktamariṣṭamiti । loke vyavahāraḥ । yadi mṛtyurnā bhaviṣyanna bhavedevaṃ bhūtamariṣṭamiti । na cotpādāditi kālavibhāgaḥ । na khalu vibhaktayaḥ kālaviśeṣavidhāyinyaḥ kārakatvamātrapratipādane sāmarthyāt । kārakatvamevāsataḥ kathamiti cet । kathamaṃkuro jāyate । ghaṭaṃ karotīti kartṛkarmmabhāvaḥ । buddhisthatayā kārakatve nātra tasya kākairbhakṣaṇaṃ ।

<069>

{1.1.4.3.1.2.3}

<(iii) kāraṇavyākhyā—>

[069,i]

atha yasyopalambhapūrvikā yasyopalabdhistat kāraṇaṃ ।

[069,ii]

tadapyasat ।

[069,iii]

	yasyopalabdhiḥ prathamaṃ tat tasya yadi kāraṇaṃ ।
	na khalāntargataṃ bījaṃ hetuḥ syādaṃkurodaye ॥ 439 ॥ (PVA)

[069,iv]

atha tajjātīyasya prathamamupalabdhiriti tathocyate । kathamanupalabdhasya kāraṇatvaṃ 〈।〉 na hyanyasyopalabdhāvanyasyopalabhyamānatā । upacaramātrantu syāt । tasmādupalabdhyā sattopalakṣyate । tathā ca sa evārthaḥ । asmin satīti nimittabhāvaḥ sattāyāḥ । sa cāvyabhicāraviṣayatvameva । yasya tu prāgupalabdhiriti tu sarvasya tu pūrvabhāvinaḥ kāraṇatvaprasaṅgaḥ । avyabhicāraviṣayatve tadeva kāraṇatvaṃ ।

[069,v]

athāvyabhicāraviṣayatve sati pūrvābhāvastadapi yat kiñcit ।

[069,vi]

	tadbhāvabhāvitāmātrād yadi kāraṇakāryatā ।
	ko virodhastadā pūrvaparabhāvaḥ kimarthakaḥ ॥ 440 ॥ (PVA)

[069,vii]

pūrvaparabhāvasya hi kvopayogo na cānupayogavadapekṣyate ।

[069,viii]

athāpi syāt ।

[069,ix]

	pūrvatve kāraṇasyeṣṭe upādānaṃ tadarthināṃ ।
	paratve〈cā〉numānaṃ yat sāmarthyāt tad bhaviṣyati ॥ 441 ॥ (PVA)

[069,x]

pūrvaṃ hi kāraṇaṃ kāryārthino 'pyādātuṃ śakyaṃ । tataḥ kāraṇasya pūrvabhāva iṣyate । tadyathā bhāviparalokasādhanāya tatprāgbhāvivarttamāneha lokopādānaṃ 〈।〉

[069,xi]

tadapi na yuktaṃ kāraṇatvamapi tasyāstyeva na hi prāgbhāvinaḥ kāraṇatvaṃ na vidyate । kāryatvamapi tu tasya bhāvyavyabhicārāpekṣayā bhavatīti bhaṇyate । yacca kāraṇatve satyupādānaṃ tat kāryatve bhaviṣyati । ko hi viśeṣa upādāne'vyabhicāramātreṇopādānamiyatā kinna paryāptaṃ ।

[069,xii]

yaccoktaṃ 〈।〉 samarthakāraṇādevānumānaṃ kintatra kāryatvena ।

[069,xiii]

tadasat ।

[069,xiv]

	ko hi hastagataṃ dravyaṃ pādagāmi kariṣyati ।
	paraśucchedyatāṃ ko vā nakhacchedye sahiṣyate ॥ 442 ॥ (PVA)

[069,xv]

ko hi hastagataṃ pādagataṃ kuryyāt । nakhacchedye vā kuṭhāracchedyatāṃ pratīkṣeta ।

[069,xvi]

	kāryatvenaiva mukhyena gamakatve kramād ṛjoḥ ।
	yatnasādhyakāraṇatve gamakatvamanarthakaṃ ॥ 443 ॥ (PVA)

[069,xvii]

tasmādanāgatasyāpi kāraṇatvamavyabhicārāditi yuktametat ।

[069,xviii]

uktantāvadarthadvāreṇa vikriyā dehānna cakṣurādivadāśrayatvadvārikā । abhyupagamyedānīmucyate 〈।〉

[069,xix]

	astūpakārako vāpi kadāciccitasantateḥ ।
	vahnyādivad ghaṭādīnāṃ vinivṛttirna tāvatā ॥ 51 ॥

[069,xx]

kadācidāśrayatvenopakārakatve 'pi dehasya tāvatā na dehanivṛttau vinivṛttiścittasantateḥ । nopakāraka ityeva nivarttako bhavatyupakāryasya na vahnyāderāsāditopakārakaviśeṣasya ghaṭāderva- <070> hnyādainivṛttau niyamena nivṛttiḥ suvarṇṇādervā dravatā lakṣaṇaviśeṣāsādane 'pi citrabhānorna tannivṛttau nivṛttiḥ ।

[070,i]

yadi nāma sa eva viśeṣo dravatādilakṣaṇo nivarttaṃte suvarṇṇaṃ tu tadavasthameva । yasya cittaṃ kāraṇaṃ cetasastasya dehasya tadavasthasya bhāve 'pi tadvaiguṇyānnivṛttiḥ

[070,ii]

kevaladehakāraṇatve bādhakamuktaṃ । aparamapyucyate ।

[070,iii]

	anivṛttiprasaṅgaśca dehe tiṣṭhati cetasaḥ ।
	tadbhāvabhāvād vaśyatvāt prāṇāpānau tato na tat ॥ 52 ॥

[070,iv]

dehābhāve bhasmāvasthāyāṃ bhavatu nivṛttiḥ kāraṇābhāvāt । dehetu tathā bhūta eva tiṣṭhati na nivṛttiyogaḥ । anyathāpi ca 〈।〉 sarvāvasthānuyāyitvācca ।

[070,v]

atha prāṇāpānakāryatāpi tasya tatastadvaikalyāt nivṛttiriti 〈।〉

[070,vi]

tadapyayuktaṃ । prāṇāpānau cittādeva na tataścittamiti na parihāraḥ । kuta etaditi cet 〈।〉 tadatra bhāvabhāvāt । citte sati tayorbhāva iti na viparyayaḥ । vaśyatvācca prāṇāpānābhyāṃ na tat । yadi cittakāraṇaṃ prāṇapānau tadā tadvaśau na syātāmupalabhyate ca cittavaśyatā tayoḥ । yadi cānyata utpanno tadā tata eva tadutpattiriti cittamakiñcitkarameva syāt । na khalvanyādhīnamanyena vaśayituṃ śakyaṃ । tayoḥ svakāraṇādhīnayościttaṃ paricchedakameva kevalaṃ bhavet । atha cittasahakāri tayoḥ kāraṇaṃ tau janayet । cittamapi tarhi tayoḥ kāraṇamiti na tābhyāmutpadyate । athānyato 'pi mūlata utpannau prāṇāpānau cittena niyamyete yathā svāminā bhṛtyaḥ । tadasat ।

[070,vii]

	bhṛtyasyānyata utpattirdṛśyate na punastayoḥ ।
	na cittamantareṇāsti tayorutpattiranyataḥ ॥ 444 ॥ (PVA)

[070,viii]

na hi prāṇāpānau cittamantareṇa dṛśyete bhṛtyavad 〈।〉 ato nānyataḥ kāraṇāditi cittameva kāraṇamiti na tābhyāntat ।

[070,ix]

athāpi syāt । svāpāvasthāyāṃ prāṇāpānayorbhāvāt na cittakāraṇatvamanayoḥ 〈।〉 na hi tatra tathābhāva eva hi । ananyahetutāmeva darśayati ।

[070,x]

	preraṇākarṣaṇe vāyoḥ prayatnena vinā kutaḥ ।
	nirhrāsātiśayāpattirnirhrāsātiśayāt tayoḥ ॥ 53 ॥

[070,xi]

yadi prāṇāpānakāryaṃ caitanyaṃ tadā preraṇākarṣaṇe vāyoḥ prayatnena vinā syātāṃ । na caivaṃ preraṇākarṣaṇarūpatvāt tayoḥ । atha preraṇākarṣaṇameva tayościttādhīnaṃ na svarūpaṃ na svarūpamanyataḥ kāraṇāditi tataścittaṃ tataḥ preraṇākarṣaṇe ।

[070,xii]

tadapyasat ।

[070,xiii]

	mṛtasyāpi sa vāyuśceccetanā kiṃ nivarttate ।
	sa cedakāraṇantasyāḥ kāyaḥ kāraṇamāgataḥ ॥ 445 ॥ (PVA)

[070,xiv]

yadi sthiro vāyurna kāraṇaṃ cetanāyāḥ । anivṛttireva prasaktā cetasaḥ । athāpi kāraṇaṃ tathāpi mṛtasyāpi sthiratā vāyorastīti । prāṇāpānau ca kāryarūpāviti na tadabhāvānnivṛ〈tti〉 ścetasa iti anivṛttiprasaṅgaḥ । prāṇāpānanirhrāsātiśayābhyāñca cetaso nirhrā<071>sātiśayau prāpnutaḥ । tatkāryatvādavaśyaṃ kāraṇe parihīyamāṇe'tibarddhamāne vā kāryasya hānirupacayaśca bhavatyanyathā kāraṇantaditi na syāt ।

[071,ii]

	tulyaḥ prasaṅgo 'pi tayorna tulyaṃ cittakāraṇe ।
	sthityāvedhakamanyacca yataḥ kāraṇamiṣyate ॥ 54 ॥

[071,iii]

bhavetāṃ vā prāṇāpānau cetasaḥ kāraṇantathāpi dehe tiṣṭhati cetaso'nivṛttiprasaṅgaḥ । tayorapi prāṇapānayoranivṛtteḥ । tayorapi dehakāryatvādanivṛttireva । tadanivṛtteścetaso 'pyanivṛttiriti ।

[071,iv]

syādetat 〈।〉 cetaḥ kāraṇe 'pi cetasyayameva prasaṅgaḥ ।

[071,v]

	anivṛttiprasaṅagaśca citte tiṣṭhati cetasaḥ ।
	cetaso na ca pūrvasya tatpūrveṣṭau nivarttanaṃ ॥ 446 ॥ (PVA)

[071,vi]

atrocyate 〈।〉 "na tulyaṃ cittakāraṇe । sthityāvedhakamanyacca yataḥ kāraṇamiṣyate ।" anyadapi taddehasatṛṣṇakarmmasaṃjñitaṃ kāraṇamiṣyate ।

[071,vii]

nahi pūrvacittasattāmātrakādeva cittamutpadyate । tadaparasyāpi saṃskārabījasaṃjñitasyāvidyādirūpasya kāraṇatvāt tasya pūrvacittaprabodhane tatra cittotpattiranyatra vā citratvād vāsanābhedānāṃ prabodhakānāñca । tadyathā । na siddhasambandhamātrādeva nānāprakārasvapnadarśanaṃ । samāne 'pi hi siddhasamāgame kadācideva kiṃcit svapnadarśanaṃ bhavati vāsanāprabodhacitratvāta । vosanāprabodhacitratvāddhi nivṛttirta tu dehamātrakāraṇatve 'pyevamave dṛṣṭatvāditi kuta etat ।

[071,viii]

	cittasya vāsanādṛṣṭeranyathonupapattitaḥ ।
	svapnavijñānavat sarvaṃ vāsanābodhakāraṇaṃ ॥ 447 ॥ (PVA)

[071,ix]

yadi dehasiddhamātrameva kāraṇaṃ sarveṣāṃ sarvadā samānaṃ svapnadarśanaṃ prasaktaṃ । kasyacittu kiṃcidupalabhyata iti vāsanāsaṅgamakṛtameva taditi yuktaṃ । vāsanānāmanekākāratvāt । tataḥ sakalameva cittaṃ tatra dehe'nyatra ca vāsanāprabodhavihitavyatikaraṃ nānyathā saṃbhāvanīyaṃ ।

{1.1.4.3.1.2.4}

<(iva)vāsanābalādutpattiḥ>

[071,x]

atha vāsanābalādutpattimāsādayadasatyameva svapnavat । tadapyasattyaṃ ।

[071,xi]

	vāsanāvalabhāve 'pi prapaścaḥ suratādikaḥ ।
	nāsatyaḥ svārthaniṣpatteḥ satyārthakriyākṛtāṃ ॥ 448 ॥ (PVA)

[071,xii]

vāsanābalamavalamvyamānā hi suratādivyavahārāḥ samīhitārthakriyākaraṇapravaṇapravarttanāḥ kimasatyatāvyatikaravyastātmānaḥ ।

[071,xiii]

atha vāsanānvayino 'pi suratādivyavahārāḥ satyastryādisamanvayina iti nāsattyāḥ janmādivyavahārā api tatheti samānaṃ । teṣāmapi tatra sattyaśarīrāntarotsaṅgopādānateti nāsattyatā 〈।〉 tathā hi 〈।〉 śukaśoṇitopajanitaṃ śarīrāntaramupādāya janma pravarttate vāsanābalabhāve 'pi । kathaṃ śarīrāntarasaṃcaraṇamupalabhyatāmantareṇa । vṛddhādiśarīrāvasthāsaṃcaraṇavat ।

[071,xiv]

	ekopādānabhāvena tadekatvavyavasthiteḥ ।
	śarīrāntarasañcāro na bhavatyeva tādṛśaḥ ॥ 449 ॥ (PVA)

[071,xv]

ekaśukraśoṇitopādānameva śarīraṃ taditi na śarīrāntarasaṃcāraḥ । paśvādiśarīrantu śukraśoṇitāntarādutpannaṃ śarīrāntaraṃ । tathābhūte ca na saṃcāro dṛṣṭastat kathaṃ sambhāvyate ।

[071,xvi]

	na śarīrāntaratvasya tathāpi vyatirekitā ।
	vilakṣaṇatvaṃ tattvasya nivarttakamitiṣyate ॥ 450 ॥ (PVA)

<072>

[072,i]

bālādibhāvena hi kumārādiśarīraṃ na tadekamiti śakyaṃ vaktuṃ । tatra saṃcāro dṛṣṭa eva । tatsahacāritayotpattireva tatra saṃcāraḥ । vāsanāvalācca tathotpattirityavirodhaḥ ।

[072,ii]

atha vilakṣaṇaśarīrāntarasaṃcāro na dṛṣṭaḥ । tadapi svapnāntikaśarīrasaṃcāradarśanādanaikāntikaṃ । tasyālīkatvādasaṃcāra evāsāviti cet 〈।〉 na 〈।〉 dṛśyamānasyālīkatvāyogāt । yathaiva hi tasyāsattyatvaṃ tathā tatra sañcāro 'pi । kimidamasattyatvaṃ nāma 〈।〉 bādhyamānatvaṃ jāgratpratyayeneti cet । yadā sa pratyayastadā sa na bādhyate । anyadātu vādhyata ityayuktaṃ । tadaiva jāgratānopalabhyata iti cet । tenāpi jāgratpratyayopalabdho nopalabhya iti samāno bādhyabādhakabhāvaḥ । atha prabodhe nopalabhyate । prabodhāprabodhayoḥ kathaṃ vivekaḥ । prabuddhohamiti pratyayotpatteḥ prabuddhohamiti pratyayaḥ svapne 'pi bhavatīti kathantato vivekaḥ । tasmāt samāne upalambhe nābhāvo'sattyatā vā yuktā ।

[072,iii]

atha vāsanādaurvalyādacirasthāyitā'sādhāraṇopalambho daurbalyalakṣapo'sattyatvaṃ ।

[072,iv]

yatra tarhi vāsānādāḍhryaṃ tatra viparyaṃya iti sattyatā saṃcārasya । sādhāraṇopalambhe ca ।

[072,v]

	tathā hi vāsanādārḍhyānna paro'sattyatodayaḥ ।
	vāsanādārḍhyamātreṇa satyatā jāgrato vidāṃ ॥ 451 ॥ (PVA)

[072,vi]

yatra vāsanādāḍharyaṃ sa jāgratpratyayaḥ । satyaśca sādhāraṇopalambhaśca । svarūpeṇa tu tadastyeva tataḥ siddhaḥ sañcāraḥ । dārḍhyābhāvāttu jhaṭiti vighaṭanaṃ । yatra ca devatādeśo dvayorapi svapnadarśinoḥ pratibhāsate tatra kathamasattyatā ।

[072,vii]

atha tadā satyataiva tathā sati na svapnārthasya sakalasyāsatyatā । tathā sati 〈।〉

[072,viii]

	sañcārasya prasiddhatvād viśeṣaparikalpanāt ।
	vikalpasamamevaṃ hi jātyuttaramidaṃ sphuṭaṃ ॥ 452 ॥ (PVA)

[072,ix]

athavā janmādau cittasaṃskāraphalasya pāṭavasyopalambhānmaraṇāntaraṃ saṃcāra iti pratītaṃ ।

[072,x]

	śarīrāgraharūpasya cetasaḥ sambhavo yadā ।
	janmādau dehināṃ dṛṣṭaḥ kinna dehāntarāgatiḥ ॥ 453 ॥ (PVA)

[072,xi]

ayantāvajjanmādāvanyadā ca śarīrāgrahādirūpañcetasaḥ svabhāvastāratamyayogī sakalajanmināṃ pūrvābhyāsatāratamyaphalatayopalabhyamāno na pūrvakaśarīrāgrahābhyāsasaṃskṛtacittamantareṇa bhavatīti 〈।〉 tatsāmarthyādeva śarīrāntarādiha śarīre saṃcaraṇamiti pratīyatāṃ । nānyathānumāvṛttiḥ ।

[072,xii]

atha pratyakṣaṃ saṃcāre nāsti tatkathamanumāt pratītiḥ । ayamapyadoṣo yataḥ 〈।〉

[072,xiii]

	anumeyesti nādhyakṣamiti kaivātra duṣṭatā ।
	adhyakṣasyānumānasya viṣayo viṣayo na hi ॥ 454 ॥ (PVA)

[072,xiv]

parasparaviṣayaparihāreṇa hi pravarttanamadhyakṣānumānayoriṣyata eva । kathaṃ sa eva doṣaḥ ।

[072,xv]

atha tajjātīye vṛttimantareṇādhyakṣasya kathamanumānaṃ । sa cāpi na doṣaḥ ।

[072,xvi]

	āgraharatāvadabhyāsāt pravṛtta upalabhyate ।
	śarīrenyatra vādhyakṣāt tata evānumā na kiṃ ॥ 455 ॥ (PVA)

[072,xvii]

tadetaducyate 〈।〉 kathantajjātīye pratyakṣamantareṇānumānamadhyakṣapūrvakatvādanumānasya । tatrāyaṃ parihāraḥ । yadi nāma na dṛṣṭodhyakṣataḥ saṃcāraḥ saṃcārānurūpantu phalamupalabhyata eva । grāmāntasaṃcāravat । tadyathā grāmantarād deśāntarād vāgataḥ pūrvābhirativiṣayasajātīya evopakaraṇādau ramamāṇa upalabdhaḥ । yadi nāmāparastathābhūto grāmāntarādāgacchannopalabdhastathāpi tathābhūtadeśādāgatirasyopalabhyata evānumānāt । evamupakaraṇādiviśeṣābhirasādeva

<073>

[073,i]

lokādāgatirapyanumīyatāṃ grāmāntarādāgatau pratyakṣavṛttimātreṇānumānavṛtteḥ । na hi dhūmādanumīyamānegnau viśeṣayogini pratyakṣavṛttiḥ । agnimātrapravṛttiriti cet । ihāpi deśādisaṃcāre vṛttiriti samānametat ।

[073,ii]

athāpi syād 〈।〉 deśāntarādisaṃcārastenaiva śarīreṇa dṛṣṭaḥ śarīramatyajataḥ । yathā ca svapnaśarīrasaṃcāro'sattyastathehāpi janmādau śarīrāparityāgāsattyate syātāmityasamaṃjasaṃ । tathā hi ।

[073,iii]

	śarīrāntarasañcāratyāgau satyasamāgamau ।
	syātāṃ yadi tataḥ sattyaṃ paralokaprasādhanaṃ ॥ 456 ॥ (PVA)
	yathā cātyantavicchedaḥ svapne svapnopalambhane ।
	tathaiva maraṇāta pūrvaṃ paścāt yadi kiṃ kṛtā ॥ 457 ॥ (PVA)

[073,vi]

yathaiva khalu deśāntarasaṃcāraḥ śarīramantareṇa tathā janmāntarasaṃcāro 'pi yadi bhaved viparītasādhanamāyātaṃ । tathā svapnasaṃcāro sattyaśarīrānvayī dṛṣṭa iti paralokasaṃcāro 'pi tathā bhavedasattya eva paraḥ pūrvaśca loka itīṣṭameva nāstikānāṃ ।

[073,vii]

kiṃca 〈।〉 yathā svāpāvasthāyāmasvapnadarśino viccheda eva vijñānasyāvyaktavijñānatā vā 〈।〉 tathā yadi paraloko 'pi kiṃ tādṛśeneti na vinaṣṭā dṛṣṭirnāstikānāṃ kiṃ kṛtaṃ paralokavādināṃ syāt । atraitaducyate ।

[073,viii]

	tenaiva hi śarīreṇa sañcārodhyakṣabādhitaḥ ।
	parityāgaḥ śarīrasya pūrvakasyānyadarśanaṃ ॥ 458 ॥ (PVA)
	svapnasaṃvedenaṃ sarvaṃ sattyavijñānajanmanaḥ ।
	svapnācca sattyavijñānamiti kaiva virodhitā ॥ 459 ॥ (PVA)
	prabodhasaṅgataḥ sarvo viccheda upalabhyate ।
	maraṇādapi vicchedaḥ sattyatābodhasaṅgataḥ ॥ 460 ॥ (PVA)

[073,xi]

uktametad 〈।〉 vijñānaṃ śarīresmin pūrvaśarīrasaṅagatavijñānābhyāsaphalatvenopalabhyamānaṃ niyamena śarīraparityāgamantareṇa na bhavatīti kathaṃ śarīraparityāgaḥ । dṛṣṭa eva pūrvaśarīraparityāgaḥ । etaccharīropalambha eva pūrvaśarīraparityāgopalambha iti pūrvaśarīrasyāprasiddhau kathaṃ pūrvaśarīraparityāgaprasiddhiriti cet ।

[073,xii]

	na śarīrādyabhiratiḥ śarīraratipūrvikā ।
	yadā prasiddhā tatpūrvaśarīraṃ siddhameva naḥ ॥ 461 ॥ (PVA)

[073,xiii]

viśiṣṭapūrvābhiratisādhanādeva pūrvaśarīraprasiddhiḥ । na ca tadevedānīṃ śarīramupalabhyate । na cātītamanupalabhyamānaṃ tadāpi na bhavati । tataḥ pūrvaśarīrāparityāga ityadhyakṣabādhitametat ।

[073,xiv]

yadapi coktaṃ । yathā svapnādihāgamanamasattyāt tathā paralokādapyasattyādeva । tathā cāto gamanaṃ svapnaśarīre'sattye tathā paraloke 'pītyasattyatā paralokasya ।

[073,xv]

etadapyasattyaṃ । svapnāsattyatā hi sattyatānvayinī । sattyapratyayasya ca nimittamiti sa tathābhūto'ntarābhava iti vakṣyāmaḥ । athavā 〈।〉

[073,xvi]

	sakalaḥ pratyayaḥ svapnānna viśeṣatayā sthitaḥ ।
	yadi paścād vadiṣyāmaḥ prastāvosya sa eva hi ॥ 462 ॥ (PVA)

[073,xviii]

nahi svapnapratyayasyāparasya ca kaścid viśeṣa iti vakṣyate । tataḥ svapnaśarīravadeva paralokaśarīre 'pi sañcāra iti siddhamatonyata āgatasya yadi nāma vāsanābalaviśeṣataḥ saprati- <074> ghetaratvādiviśeṣaḥ । santānahānistu na dṛṣṭaiva tatonuparatasantānataiva prāṇināmiti siddhaḥ paralokaḥ 〈।〉 maraṇādayastu sthityāvedhakasya vāsanālakṣaṇasya citratvānnānivṛttiprasaṅgaśicatte tiṣṭhati cetasastādṛśasya cittasyaivābhāvāt

[074,i]

cārvākasyāpi tarhi parihārostyeva tādṛśasya dehasyābhāvāt । ata āha ।

[074,ii]

	na doṣairviguṇo deho heturvartyādivad yadi ।
	mṛte samīkṛte doṣe punarujjīvanaṃ bhavet ॥ 55 ॥

[074,iii]

doṣairhi vātapittādibhirviguṇo dehastādṛśo ta bhavatyeva yādṛśādutpattimaccittaṃ । tatastādṛśasya dehasyābhāvādanivṛttiprasaṅagaḥ ।

[074,iv]

naitadasti । yadyevaṃ syāt । mṛtasya sataḥ samībhavanti doṣāstata ārogyalābhād dehasya punarujjīvanaṃ bhavet । "teṣāṃ samatvamārogyaṃ kṣayavṛddhī viparyaya" iti vacanāt ।

[074,v]

atha samīkaraṇaṃ doṣāṇāṃ kuto jñāyate । jvarādivikāradarśanāt 〈।〉 avikārakāriṇo hi doṣā na maraṇamādadhati । sarvadā maraṇaprasaṅgāt । anyathā na dehaḥ kāraṇaṃ bhavet tasya cetasastadvikārabhāvābhāvānanuvidhānāt । evaṃ hi dehakāraṇatā vijñāyate yadi punarujjīvanaṃ bhavet ।

[074,vi]

	cittakāraṇatāyāṃ hi cetaso na nivarttanaṃ ।
	cetaso viguṇatve hi gṛhe 'pyapunarāgatiḥ ॥ 463 ॥ (PVA)
	dehakāraṇatāyāntu vaiguṇye vinivarttate ।
	dehastādṛśa evāsāvahetuścetasaḥ kathaṃ ॥ 464 ॥ (PVA)

[074,viii]

dehasya hi kāraṇatve deha eva tathābhūto bhavati kāraṇamanyadā neti na yuktaṃ tādṛśa eva vaiguṇye mriyate kaścidaparo neti kathamayaṃ vibhāgaḥ 〈।〉 cittakāraṇatve punaścittavaiguṇyāvaiguṇye maraṇetaratvakāraṇamiti vibhāgo nānupapannaḥ ।

[074,ix]

	doṣasyopaśame 'pyasti maraṇaṃ kasyacit punaḥ ।
	jīvanaṃ doṣaduṣṭatve 'pyetanna syād vyavasthitaṃ ॥ 465 ॥ (PVA)

[074,x]

na khalvasamañcasavṛtti kāryambhavati । tena na dehakāryaṃ vijñānaṃ dehakāryatve punarujjīvanaprasaṅgāt ।

[074,xi]

nanu vaiguṇyakāriṇi nivṛtte 'pi na tatkṛtasya vaiguṇyasyāvaśyaṃ nivṛttiḥ । na khalvagninivṛttāvapi kāṣṭhegnikṛto vikāraḥ kvacinnivṛtto dṛṣṭaḥ । ataḥ 〈।〉

[074,xii]

	nivṛtte 'pyanale kāṣṭhavikārāvinivṛttivat ।
	tasyānivṛttiriti cet na cikitsāprayogataḥ ॥ 56 ॥

[074,xiii]

yathā dahananivṛttāvapi na kāṣṭhavikāranivṛttistathā doṣakṛto 'pi maraṇavikāro na nivarttiṣyate । tato na punarujjīvanaprasaṅgaḥ । tadāha । cikitsāpravartanāt । nivartyavikāratve hi doṣāṇāṃ tannivartanāya cikitsā sāphalyamāsādayet ।

[074,xiv]

nanu doṣakṛto vikāraḥ । svalpo 'pi nivartyate eva maraṇavikārāt prāk maraṇavikārantu na nivarttiṣyate । tato doṣānivartyānivartyavikārā iti nāyaṃ doṣaḥ ।

[074,xv]

nedamuttaraṃ yataḥ ।

[074,xvi]

	apunarbhāvataḥ kiñcidvikārajananaṃ kvacit ।
	kiñcidviparyayādagniryathā kāṣṭhasuvarṇṇayoḥ ॥ 57 ॥
<075>
	ādyasyānyo 'pyasaṃhāryaḥ pratyāneyastu yatkṛtaḥ ।
	vikāraḥ syātpunarbhāvastasya hemni kharatvavat ॥ 58 ॥

[075,ii]

asyāyamarthaḥ । kvacitkiñcidapunarbhāvavikārārambhakameva yathā vahniḥ kāṣṭhe । kiñcidviparyayādeva yathā sa eva suvarṇṇo na punarekamekatraiva tathā cāvikārakāri । atrānyasya vikārakāriṇo vikāryasya vāyorvikāraḥ । sonyo 'pyasaṃhāryaḥ । śyāmatāmātramapi kāṣṭhe'gnikṛtamasaṃhāryamabhidravatāpi tu suvarṇṇegninivṛttau punaranyathā bhavati । tatolpavikārasya doṣakṛtasya nivṛrtyatvānmahato 'pi maraṇalakṣaṇasya nivṛttiriti prāptaṃ । tataḥ punarujjīvanaprasaṅgaḥ । tathā hi nidrākṛto 'pi cetanāviratilakṣaṇo vikāro nidrābhāve nivartate । atha tatra nāstyeva nivṛttirityucyate । tatpratyucyate ।

[075,iii]

	asamvedanarūpaṃ hi na samvedanamiṣyate ।
	tathāpi yadi tadbhāvo mṛtasyāpyastu vedanaṃ ॥ 466 ॥ (PVA)
	nahi samvedanābhāve viśeṣo mṛtasuptayoḥ ।
	āśvāsādi punaḥ sarvaṃ yathā tadapi cintitaṃ ॥ 467 ॥ (PVA)

[075,v]

samvedanābhāva eva suptamṛtayornāparo viśeṣaḥ । tataḥ suptasya prabodha iva mṛtasyāpi prahārauṣadhaprayogādinojjīvanaṃ prasaktaṃ ।

[075,vi]

atha prasuptasya samvedanābhāva eva nāsti mṛtasya tu sa iti viśeṣaḥ । na 〈।〉 asamvedanasyobhayatra samānatvād 〈।〉 athāsamvedane 'pi śaktirūpeṇa tadāsta ityucyate । keyaṃ śaktiriti nirdiśyatāṃ । yadi samvedanameva śaktistathā samvedanamevāsti kathamasamvedanaṃ । taccāsti tacca nāstīti viruddhaṃ । atha samvedanādanyā śaktiḥ sā tarhi śarīrameva tataḥ śarīre tiṣṭhati caitanyajanake śaktisadbhāvādanivṛttireva tasya । atha janakasya śarīrasya vināśaḥ parasya cājanakasyotpattiriti na caitanyaṃ । kimidamajanakatvaṃ । 〈।〉 samvedanarahitvamiti cet । suptasyāpi tadastīti । suptasyāpi samvedanaṃ na bhavet prabodhāvasthāyāṃ । atha tatrāśvāsādayaḥ santi tato nājanakatvaṃ dehasya 〈।〉 tadaiva tarhi suptāvasthāyāmutpattirityasupta eva bhavet ।

[075,vii]

atha nidrāpariṇatisahāyādāśvāsādeścaitanyamutpadyate । keyaṃ nidrā nāma 〈।〉 samvedanābhāva iti cet । mṛtasyāpi sostīti punaḥ samvedanaṃ syāttatpariṇāme । athāśvāsābhāvātsahakārivaikalyātkevalāddehādanutpattiriti vadet । mūrcchādivikāre 'pi nāśvāsādaya iti na saṃvedanaṃ bhavet । tasmādāśvāsāderna samvedanakāraṇatvaṃ na cāśvāsādīnāṃ kāraṇatvamiti niveditaṃ prāk । kiñca ।

[075,viii]

	nidrāvyapagame pūrvajñānasaṃskārato dhiyaḥ ।
	tathā vidhāḥ saṃbhavanti tato deho na kāraṇaṃ ॥ 468 ॥ (PVA)

[075,ix]

samāne hi śarīrasambhave pūrvasaṃskārānurūpā eva buddhayo dṛśyante । tato na dehaḥ kāraṇamāśvāsādayo vā ।

[075,x]

atha saṃskārasahāyāddehādutpattirityucyate tadasat

[075,xi]

	saṃskāraḥ sahakārī syāttadā'sanniti durghaṭaṃ ॥ 469 ॥ (PVA)

[075,xii]

na hyavidyamāno vidyamānasya sahakārī । na ca prabodhāvasthāyāṃ dehasyeva cetaso 'pi pūrvakasya vidyamānatā । na cāvidyamānaḥ sahakārī sahakaraṇābhāvāt । nahi <076> vidyamānetarayoḥ sahabhāvaḥ । tasmātpūrvakameva cetastatra kāraṇaṃ na dehaḥ । kathantarhi prahārādayaḥ prabodhakāḥ 〈।〉 nedamuttaraṃ 〈।〉

[076,i]

	nāvaśyaṃ jātabodhatvaṃ prahārādeva jāyatte ।
	prahāramantareṇāpi prabodha upalabhyate ॥ 470 ॥ (PVA)

[076,ii]

nahi prahārādereva bodhaḥ svayamapi prabodhāt । nanu prabodhānantaraṃ dṛṣṭapadārthasambandhena vikalpa utpadyate । tato darśanapūrvavijñānayoḥ kathaṃ sahakāritvaṃ । naitadapi sādhu । yataḥ 〈।〉

[076,iii]

	nātrāpi niyamo dṛṣṭaḥ pratyāsattiprabodhane ।
	tātparyeṇa yadākṣipya prasuptastatra bodhataḥ ॥ 471 ॥ (PVA)

[076,iv]

yadeva tātparyeṇākṣipya prasuptastadanurūpa eva vāsanāprabodhosya bhavati । na tu prabodhe sati yadupalabhyate tatsambandhena pratyāsanna eva prabodho dṛśyate । yaśca yathābhyāsavāṃstasya tathābhūta eva prabodho nānyatra । prabodhaścāntarasparśavijñānādikameva । yathā ca yasyābhyāsastadanurūpameva kārya sukhasaṃvedanaṃ । tathāhi ।

[076,v]

	bhayadhairyādisaṃskārā dravaśastragrahādayaḥ ।
	prabodharūpā jāyante prāṇināṃ sukhasamvidaḥ ॥ 472 ॥ (PVA)

[076,vi]

bhayabhāvanābhavananiveśināṃ palāyanasukhādisamvedanarūpa eva prabodhonyathā tu duḥkhāsikā । raudrātmanāntu paropadravābhiratīnāṃ parāpakaraṇakāriṇāṃ 〈śa〉 strādi grahaṇarūpasukhādi samvedanarūpaḥ । tato na deha āśvā〈sā〉dayo vā vijñānakāraṇaṃ । pūrvakameva vijñānaṃ kāraṇantacca yadi dehādutpannaṃ tadā anivṛttiprasaṅgāttu sa eva doṣaḥ । tathā pūrvavijñānānvayitā na syādeva । atha doṣaviguṇatvādakāraṇaṃ । vaiguṇyābhāve punaḥ kāraṇambhavet । apunarbhāvivikārārambhakatve svalpo 'pi tatkṛto vikāro na nivṛrtyaḥ syāddaurbalyādikaḥ । mandavijñānapravarttanalakṣaṇaśca mūrcchādivicchedalakṣaṇo vā । apunarbhāvivikārārambhakasya svalpo 'pyanivartyaḥ । "pratyāneyastu yatkṛteḥ 〈।〉 vikāraḥ sa punarbhāvastasya hemni kharatvavat" । hemno hi kharatvaṃ gatamapi vikārahetvapagame punaḥ pratyāgacchati । tathā mahānapi vijñānavicchedavikāro maraṇalakṣaṇo nivartyaṃta iti punarujjīveta ।

[076,vii]

nanu cikitsāprayogāt pratyāneyatvavikāramasādhyavyādhimāvāccāpratyāneyavikāratvaṃ cetyubhayathābhāvādadoṣaḥ 〈।〉 parihāramāha ।

[076,viii]

	durlabhatvātsamādhāturasādhyaṃ kiñcidīritaṃ ।
	āyuḥkṣayādvā doṣe tu kevale nāstyasādhyatā ॥ 56 ॥

[076,ix]

susādhyatā hi doṣakṛtavikāranivartanaṃ samarthasyauṣadhasya vaidyasya cā'bhāvādasādhyaṃ kathitaṃ kiñcinna tu mahābhūtodbhavacaitanyavādimatestīti durlabhatvādeva samādhāturapunarujjīvanaṃ ।

[076,x]

	durlabhatvaṃ samādhāturvikārasyānivarttane ।
	punarujjīvanāheturnivṛttau vyarthatā punaḥ ॥ 473 ॥ (PVA)

[076,xi]

tasmādvikāravinivṛttau bhavedeva punarujjīvanaprasaṅgaḥ ।

[076,xii]

nanu parasyāpyasādhyatvamastyeva । atrottaraṃ । mama tvasādhyaṃ yuktaṃ tadāha । āyuḥ kṣayādasādhyatā byādhestathāhi । tathābhūtenaiva vyādhinā kaścinimrayate'paro neti dṛśyate ।

<077>

[077,i]

upalakṣaṇamāyuḥ । karmmakṣayādvā । karmmajo hi vyādhiḥ śvitrādirasādhyo bhavati । karmmaṇastādṛśasya bhāvāt । tasmāt karmmādhipatyameva parihāraheturityāha । kevale tu doṣavikārakāriṇi nāsti vyādherasādhyatā । tasmāt 〈।〉

[077,ii]

	mṛte viṣādisaṃhārāt taddaṃśacchedato 'pi vā ।
	vikārahetorvigame sa nocchravasiti kiṃ punaḥ ॥ 60 ॥

[077,iii]

mṛtasya hi yadā viṣādisaṃhāro mantrādinā । svayameva ca daṃśadeśopasaṃhārāttadaṅgacchedataḥ । vikārahetośca vigamo jvarāderyaṃdā bhavati tadojjīvanaprasaṅga iti sthitametat ।

[077,iv]

api ca । nānupādānakāraṇanivṛttau nivṛttiḥ । na ca deha upādānakāraṇaṃ 〈।〉 yadi ca syāt tadavikāreṇa na vikriyeta । yataḥ 〈।〉

[077,v]

	upādānāvikāreṇa nopādeyasya vikiyā ।
	karttuṃ śakyā vikāreṇa mṛdaḥ kuṇḍādino yathā ॥ 61 ॥

[077,vi]

upādānasya hi dehasyāvikāreṇopādeyasya vijñānasya vikriyā na śakyā syāt । mṛdo vikāramantareṇa na kuṇḍādervikāra upalabdhaḥ । eṣa evopādānasya dharmo yastadvikāreṇaiva vikāraḥ । bahuṣvapi kāraṇeṣu kiñcideva kasyacidupādānaṃ na kāraṇamātrakaṃ । dehasya ca kāraṇatve 'pi na tadvikāreṇaiva vikārastadavikāre 'pi bhayaśokādinā cittasya pūrvakasya vikāramātreṇa vikārastadvikāre cāvaśyaṃ vikārāt ।

[077,vii]

nanūdakavikāre 'pi bhavati vikāro'ṅkurasya na ca tadupādānaṃ । na santānakāraṇasyopādānakāraṇatvāt । vījañca santānakāraṇaṃ nodakamudakasyāvasthāviśeṣakāraṇatvāt । nodakātsantānasambhavaḥ । udakasya yavādisādhāraṇatvāt । na codakanivṛttau śāli santānanivṛttiḥ । udakābhāve 'pi śālisantānasyāvyāvṛtteḥ । aṅkurādyavasthā tu tasyodakāttasyāśca tannivṛttau nivṛttirato'syā upādānakāraṇameva udakaṃ udakādeśca śālibījavikāradvāreṇaivottarottarāṅkurādivikāraḥ । tasmād dehāvikāre 'pi vikriyamāṇatvādvijñānasya nopādānakāraṇamasya dehaḥ । tadevāha ।

[077,viii]

	avikṛtya hi yadvastu yaḥ padārtho vikāryate ।
	upādānaṃ na tattasya yuktaṃ gogavayādivat ॥ 62 ॥

[077,ix]

avikṛtya ca dehamvikriyate vijñānamiti na deha upādānamasya tato na dehanivṛttāvasya nivṛttiḥ । gogavayādivadeva tadvikāreṇa vikārāt । bhavatu gorgavayaḥ kathañcidavasthāviśeṣasya kāraṇantannivṛttau ca sa evāvasthāviśeṣo mā bhūtpunaḥ santānasya nivṛttiḥ । bhavatu gogavayoranupādānopādeyabhāvenānivartyanivartakatvaṃ kāyacetasoḥ kimāyātaṃ । na hyanyasya guṇadoṣeṇānyaguṇadoṣo'nupādānatve sahāvasthānaṃ ca na syānniyamena śālyādisantānodakavat । atrocyate ।

<078>

[078,i]

	cetaḥ śarīrayoreghaṃ tadbhetoḥ kāryajanmanaḥ ।
	sahakārātsahasthānamagnitāmradravatvavat ॥ 63 ॥

[078,ii]

na hyanyatātra prasiddhā yataścetaḥśarīrayorapyevamanupādānopāde 'pyabhāvo gogavayayoriva kathañcidupakāritvamātraṃ । nāvaśyaṃ śarīravikāreṇaiva vikāraścetasaḥ । tatonupādānakāraṇatvātkāryasya na nivṛttāvapi cetaso nivṛttiḥ ।

[078,iii]

	avasthākāraṇaṃ vastu naivopādānakāraṇaṃ ।
	avasthākṛnnivṛttau hi saivāvasthā nivartatāṃ ॥ 474 ॥ (PVA)
	santānakāraṇaṃ yattu tadupādānakāraṇaṃ ।
	tannivṛttau bhavedasya santānasya nivartanaṃ ॥ 475 ॥ (PVA)
	agnernivṛttau tāmrasya dravataiva nivartate ।
	cetasaḥ saha kāyena tāvatkālamavasthitiḥ ॥ 476 ॥ (PVA)
	anyonyasahakāritvādagnitāmradravatvavat ।
	tayorhetvorna kāryantu cittantiṣṭhati hemavat ॥ 477 ॥ (PVA)

[078,vii]

yathaivāgnisahakāriṇaḥ suvarṇṇaṃsya dravatopādānatvantatognitāmradratvayoḥ sahāvasthānaṃ tathā cittamapi śarīraniyataṃ śarīrasahakāricittādupajāyate । śarīrahetorapi kalalādeḥ śarīraṃ cittasahakāriṇa eva bhavati । tataḥ sahasthānaṃ karyajanmanaḥ । etaduktaṃ bhavati ।

[078,viii]

	anyonyasahakāritvādekasāmagrayasambhave ।
	sahakāryadvayasyāpi sthānaṃ nānupapattimat ॥ 478 ॥ (PVA)

[078,ix]

śarīrahetoḥ kalalādisaṃjñitasya cittasahakāritvāccittasyāpi dehasahakāritvena sahasthānaṃ kāryajanmanaḥ kāyacetolakṣaṇasya vahnitāmradravatvavat । nivṛtte tu śarīre śarīrāntaraviśiṣṭamaśarīramvā cittamiti na tasya nivṛttiḥ । suvarṇṇasantānavat ।

[078,x]

athāpi syāt । yathodakādervrīhisantānasya viśeṣaḥ sa nodakanivṛttau nivarttate । agnyāderupahatopādānasya santānasyaiva nivṛttiḥ । tathā cetasa upādānasya kenacidupahatasya na santānakāraṇatvamiti na santānasya nivṛttiḥ syāditi । yathā ca śālūkasya vijātīyād gomayādutpattistathā śarīrādeva prathamamutpattiḥ । atrocyate ॥

[078,xi]

	brīhyādīnāmupādānamagnyāderupaghātavat ।
	upādānantu vijñānaṃ kenacinnopahanyate ॥ 479 ॥ (PVA)
	śarīrātprathamotpattirna vijñānasya dṛśyate ।
	upādānopaghātena vinā na ca nivartanaṃ ॥ 480 ॥ (PVA)

[078,xiii]

nāgnyāderiva brīhisantānopādānasyopaghato vijñānopādānasya । vijñānameva vijñāsyopādānaṃ । na ca tasya dāhādayaḥ sambhavanti ॥ middhāderupaghāta iti cet । na 〈।〉 middhādestāvatkālikopaghātahetutvāt ॥

[078,xiv]

	pūrvaṃsaṃskārasāpekṣaṃ jñānaṃ vyavahitādapi ।
	vijñānājjāyate tasya na vicchedosti middhataḥ ॥ 481 ॥ (PVA)

[078,xv]

na khalu middhamupādānaṃ vijñānasyopahantuṃ samarthaṃ 〈।〉

[078,xvi]

	vicchinnādapi vijñānādutpādasyopalabdhitaḥ ।
	vicchede maraṇe middhe na viśeṣavyavasthitiḥ ॥ 482 ॥ (PVA)

[078,xvii]

atha kadācidviccheda eva bhavettadasat ॥

[078,xviii]

	upalabdho na vicchedaḥ prabodhena vinā kutaḥ ।
	svayaṃ pareṇa vā tasya kutaḥ kalpanamīdṛśaṃ ॥ 483 ॥ (PVA)

<079>

[079,i]

na tāvatsvayamupalabhyate vicchedo jñānasyānasya hi vicchedo jñānenopalabhyate । jñānasya tu vicchedo na kenacit । jñānābhāveneti ceta । jñanābhāvo'siddhaḥ kathamabhāvaṃ sādhayet । siddhaścetsaiva siddhirjñānamiti kathaṃ jñānasya vicchedaḥ ॥

[079,ii]

	sarvadāpi hi vicchedo'jñāyamānaḥ sadā bhavet ।
	abhāvaḥ paralokasya sa eveti duruttaraṃ ॥ 484 ॥ (PVA)

[079,iii]

tadapyasat ।

[079,iv]

	pūrvasaṃskārasāpekṣaprabodhasyopalabdhitaḥ ।
	savijñānasya vicchedaḥ kevalo nopalabhyate ॥ 485 ॥ (PVA)

[079,v]

janmādau prabodhe ca vijñānaṃ pūrvaṃsaṃskārānugatamevopalabdhamiti na pūrvāparayoḥ koṭyorvicchedopalabdhiḥ । pareṇa tu parasya vijñānavicchedo nopalabhyata eva । upalabdhilakṣaṇaprāptyabhāvāt । na ca vītarāgatayā śaithilyasambhave vicchedaḥ ।

[079,vi]

	svārthe nispṛhatā nāma virāgasyeti saṃmataṃ ।
	parārthaniḥspahastvasti nirdoṣo 'pi na saṅagataḥ ॥ 486 ॥ (PVA)

[079,vii]

na khalu parārthanispṛhatayā nirdoṣatā labhyate । sa eva hi tasya doṣo yadakṛpatvaṃ nāma । athavā vītarāgatāyāṃ viccheda iṣyate eva kaiściditi na doṣaḥ । tasmānna dānopaghātena vijñānasya nivṛttiḥ । śarīrasyānupādānāt । cittasyopahantumaśakyatvāt ।

[079,viii]

syādetad 〈।〉 yadi nāmopādānanivṛttyā na nivṛttirvijñānasyāśrayanivṛtyā nivṛttiranivāritaiva । dehasya cāśrayatvaṃ pratīyate tataḥ kuḍyādinivṛttāviva cittasya nivṛttiriti na paralokasiddhiḥ ।

[079,ix]

	tadapyasanna sañcāraścitrāderupalabhyate ।
	tata ādhāranāśe syānnāśaścitrādivastunaḥ ॥ 487 ॥ (PVA)

[079,x]

citrādayohi paṭādiṣu nādhārāntarādāgatā iti pratīyante । vijñānantu janmādau prabodhāvasthāyāṃ ca janmāntaraśarīrasahacārisaṃskārānugataṃ svapnāntikaśarīrasañcārā nugatañceti na citravat pratiniyatādhāraṃ । pratiniyatādhāratve hi tadādhāravināśe vināśaḥ । api cāśrayatvamapi nāstyeva dehasyānyasya vā kvaciditi kathaṃ tadvināśe vināśaḥ 〈।〉

[079,xi]

citrādayastu kuḍyādyavyatiriktā eva । tataḥ svavināśenaiva vinaśyanti nādhāravināśāt ।

[079,xii]

mā bhūdavyatireke āśrayāśrayibhāvo vyatireke kāyacetasorbhaviṣyatīti cet । naitadasti ।

[079,xiii]

	anāśrayātsadasatornāśraya〈ḥ〉 sthitikāraṇaṃ ।
	sataścedāśrayo nāsyāḥ sthāturavyatirekataḥ ॥ 64 ॥
	vyatireke 'pi taddhettustena bhāvasya kiṃ kṛtaṃ ॥

[079,xv]

asatastāvadāśrayo nāsti 〈।〉 nahi kharaviṣāṇasya kaścidāśrayaḥ kevalamasatkāraṇādutpattimīhate । tato'sataḥ kāraṇameva sambhavati nāśrayaḥ । tato 'pi nāśrayaḥ sataḥ sarvanirāśaṃsattvāt । sato 'pi sthitikāraṇādāśraya ityapi na saṅagataṃ । sthiteḥ sthāturavyatirekāt । sthitikaraṇe sa eva kṛtaḥ syāt । na ca sata utpādanaṃ । utpannasya punarutpādāyogāt । <080> athotpannasyāpi kiñcidanutpannamasti tatkaraṇādāśrayaḥ । sarvātmanotpāde kāraṇamucyate । kasyaciddharmmasyotpāde ādhārādiḥ । na ca sthitiravyatiriktā svarūpātpatato 'pi sthityabhāve svarūpasadbhāvāt । yadi tu punaravyatiriktā sthitiḥ syāt । sthiteravyatiriktaḥ sa syāt । sarvadā sthitirbhavet । svarūpe sati nivartamānaviruddhadharmmādhyāsād vyatiriktā bhavediti yuktaṃ ।

[080,i]

tadasat । vyatireke sati taddheturevāsau sthitiheturevāsau nādhāraḥ । bhāvasyādhāra iti cen na bhāve'kiñcitkaratvāt । bhāvasya sthitikaraṇādādhāra iti cet । kimasau sthitirutpannā satī sthāpyasya bhavatyathānyathā । utpatteḥ prāgna bhāvasyābhāvādeva । tata utpannānyasmād vyatiriktā kathaṃ bhāvasya tādātmyatadutpattisambandhābhāvāt tatsamavetotpadyata iti cet । tatsamaveteti korthaḥ । tatra sthiteriti sthiterapyaparāsthitirityanavasthā । vyatiriktā satī vyatiriktatvena kasmānna pratīyate । samavāyasambandhāditi cet । bhavatu samavāyastathāpi yasya yadrūpantenaiva tatpratīyatāṃ । kathamanyathā pratītiḥ । saṃsarggāccet । koyaṃ saṃsarggo nāma । yadi sarvātmanā saṃsarggo na vyatirekaḥ । athaikadeśena saṃsarggaḥ saṃyogasamavāyayoḥ ko viśeṣaḥ । yutāyutasiddhitvamiti cet । vṛkṣādyavayavānāmapi samavāyaprasaṅgaḥ । iha buddhinibandhanatve satīti cet । na 〈।〉 saṃyoga eva prasaṅgāt । mastake śṛṅgamiti pratīteḥ । atha svasamavāyyavayavasamavetatvamayutasiddhirviparyayādyutasiddhiḥ । tathāpi bhedapratītyā na samavāyaḥ । na ca niravayavasya vastuno'vayavena saṃsarggaḥ । avayavena saṃsargge bhedapratītiprasaṅgaḥ । anvitānanvitattvena bheda iti na sāmprataṃ । pratyakṣeṇānvayasyāpratīteḥ । pratkṣābhāve ca nānumānamiti nānvayapratītiḥ । tasmātsahakārikāraṇaviśeṣādviśiṣṭaṃ eva padārtha utpadyate । na sthitirnāmeti sthitaṃ । tathā ca kāryakāraṇabhāvaviśeṣa evāśrayāśrayibhāvaḥ । na copādānakāraṇaṃ deha iti tannivṛttau na nivṛttiḥ । yadi cāśrayo dehaḥ sthitikaraṇāttadāśrayasya sthitirasti na tasya vināśa iti 〈।〉

[080,ii]

	avināśaprasaṅgaḥ sa nāśahetormmato yadi ।
	tulyaḥ prasaṅgastatrāpi kiṃ punaḥ sthitihetunā ॥ 65 ॥

[080,iii]

nahi sthāpake sati vināśasambhavaḥ ।

[080,iv]

〈ahetukovināśaḥ —〉 athāpi syānna sthāpake sati nāśo yadi nāśaheturna syānnāśahetubhāvādvināśa iti na vināśaprasaṅga ityāha । nāśahetoḥ sa nāśa iti cet । na 〈।〉 tulyastatrāpi prasaṅgaḥ । tatrāpi nāśe tulya eva prasaṅgo na nāśo nāmānya eva kaścidbhāvāt ।

[080,v]

	vyatireke ca taddhetustena bhāvasya kiṃ kṛtaṃ ॥ 488 ॥ (PVA)

[080,vi]

nahi vyatiriktanāśakaraṇe sa naṣṭo nāma । tataśca na nāśahetuḥ kiñcitkaroti । tato'nāśāt svayamevāsta iti kiṃ sthitihetunā । nākiñcitkaraḥ sthitihetuḥ । athavā yadi nāśahetornāśaḥ । yāvannāsti nāśahetustāvatsvayamevāsta iti kiṃ sthitihetunā ।

[080,vii]

	anāśakāgamātsthānaṃ tataścedvastudharmatā ।
	nāśasya ; satyabādho sāviti kiṃ sthitihetunā ॥ 66 ॥

[080,viii]

sthāpakamantareṇa nāśo nāśakamantareṇāpi syāt । sthāpake tu nāśake sati naśyati । na nāśahetumvinā । tataḥ sthitikaraṇān nāśakātprāk sthāpaka iti na vyarthatā । nanveva<081>mahetuko viṃnāśaḥ prasakta iti svahetoreva tathābhūto bhāva iti vastudharmmatā nāśasya । sati vidyamāne padārthe'bādho'sau । na kenacidvastusvabhāvonyathā karttavya iti kiṃ sthitihetunā ।

[081,ii]

atha sthitihetumantareṇa vinaśyati । sthitihetau ca sati vināśapratibandhaḥ । nanu so 'pi vināśapratibandhonya eva vināśāt । tataśca na vināśasya kiñciditi vinaśyedeva kathaṃ sthitiḥ । atha pratikṣaṇaṃ vinaśvaraḥ sthāpakādanyathā bhavati । tasyāpi vināśo'hetuka iti sa eva pratikṣaṇavināśaḥ । sa cānyathā sthāpakādutpanna iti kāraṇamevāsāviti na sthāpakaḥ । athavā yadi sthāpakātsthānamānāśakāgamādanāśaḥ । evaṃ satyanāśa utpanna iti । abādhosāviti kiṃ puna〈ḥ〉sthitihetunā । atha sthāpakasattākāla evānāśastathā sati pratikṣaṇamaparāparo nāśaḥ sthāpakāt । sthāpakasya ca kiṃkṛtaṃ sthānaṃ । svahetukṛtaṃ cet sthāpyasyāpi tathā bhaviṣyatīti kiṃ sthāpakena । atha kasyacitsthāpakātsthānaṃ kasyacitsvayameveti vibhāgaḥ । evantarhi vijñānasyāpi svayameva sthitiriti kinneṣyate ।

[081,iii]

athāpi syād 〈।〉 dṛśyate jalādhāro bhūpradeśaḥ । na ca dṛṣṭaṃ vikalpanaṃ tenāpi bādhyate । tenānāśrayātsadasatoriti vyarthā vācoyuktirdṛṣṭabādhanāt । atrāpyāha ।

[081,iv]

	yathā jalāderādhāra iti cettulyamatra ca ॥ 67 ॥
	pratikṣaṇavināśe hi bhāvānāṃ bhāvasantateḥ ।
	tathotpatteḥ sahetutvādāśrayo'yuktamanyathā ॥ 68 ॥
	syādādhāro jalādīnāṅgamanapratibandhataḥ ।
	agatīnāṃ kimādhārairguṇasāmānyakarmmaṇāṃ ॥ 69 ॥

[081,vii]

jalāderapyādhārābhāvo bhūtalādīnāṃ sadasattvapakṣayoryukta evetyadṛṣṭo dṛṣṭāntaḥ । nanu dṛṣṭatvādādhārabhāvasya kathamadṛṣṭaḥ । adṛṣṭa eva dṛṣṭābhimāno bhavataḥ 〈।〉 kriyāṃ prati ya ādhāro dhāraṇātkarttṛkarmmaṇoriti nyāyaḥ । dhāraṇādādhāraḥ । dhāraṇañca patataḥ । yaśca patati na tasya dhāraṇaṃ । yasya ca dhāraṇaṃ na tasya patanopalambhaḥ । patanāpatanayoḥ parasparavirodhāt । pūrvaṃ patanaṃ paścādapatanamiti cet । na tarhi yasya patanaṃ tasya dhāraṇaṃ pratyakṣeṇaikatvāpratipatteḥ । naikovasthātā patanetaravyāpyupalabdhaḥ । avyāpī ca kathamavasthātā'dyāpyavatiṣṭhata iti hi grahaṇe'vasthātā tathā gṛhīto bhavati । krameṇa vyāpī gṛhyata iti cet । kaḥ kramārtha iti cintyaṃ । bhāvābhāvayoreva kramavyapadeśaḥ । sa ca bhinnakālayorbhāvābhāvau ca grāhyasya grāhakasya vā grāhyasya bhāvābhāvasaṅgamenaikatvaṃ । grāhakasya kramavattve grāhyasyāpi taditi na grāhyāvasthāturekatā । tataḥ kiñcid gṛhītātīṃtaṃ kiñcid gṛhyate kiñcidanāgatagrahaṇamiti vikalpagocara eva kramaḥ । kutaḥ pratyakṣatā kramasya । yenopalambhāducyata ādhārādheyabhāva iti । tataśca nāśrayātsadasatorityayamevārthaḥ । na dṛśyata evādhārādheyabhāva iti tataḥ kalpanaiveyamādhārādheyabhāvasyeti kathantarhi taddarśanamantareṇādhārādheyakalpanāpi । na bhavitavyameva । tarhi viparītakalpanayetyāyātaṃ । kiñci 〈।〉 pratikṣaṇavināśināṃ bhāvānāmaparāparadeśotpādavatāmupādānadeśotpattirādhārasamāgamakṛtā । atastathotpatteḥ sa bhūtalā dirāśrayo hetutvāt । hetoreva viśiṣṭāvasthāyā ādhāra ucyate pūrvāparayorekatvamāropya ।

<082>

[082,i]

ekatvārope hi sati notpādaṃ pratipadyate । pūrvasya kāraṇañcāropayatītyanādivāsanāsāmarthye mithyāvikalpo'ta eva pūrvapūrvavāsanāpravṛttattvādanādisantānatayā paralokasya pratiṣṭhitiritīṣṭamāpatitaṃ । tathā hi ।

[082,ii]

	mānasī kalpanā sarvā pūrvahetusamudbhavā ।
	nirālambanabhāvena marīcyāntoyakalpavat ॥ 489 ॥ (PVA)

[082,iii]

pūrvāparayorekatvakalpanā nālambanabhāvānvayinī । ekatvasyābhāvāt । anekasmādeva vastuno bhaviṣyati । tatkāryatvasyādṛṣṭeḥ । tadasat । nahi marīcyāntoyakalpanā tāvanmātranibandhanā pūrvajaladarśanasaṃskārādutpatteḥ । na ca pūrvamapyekatvamupalabdhamato janmāntare 'pi saikatvakalpanā janmāntaraikatvagrahaṇapūrvikā sāpi tathetyanādikalpanā parasparetyanādiprāṇisaṃntānasiddhiḥ । evamātmādigrahayoginī buddhiranādisantānā tathā bhavantī parato 'pi na vicchidyata ityanādyanantaḥ saṃsāraḥ । api ca ।

[082,iv]

syādādhāro jalādīnāṃ gamanapratibandhataḥ । agatīnāṃ kimādhārairgguṇasāmānyakarmmaṇāṃ ॥

[082,v]

jalādīnāṃ hi gamanavibandhaheturādhāturādhāra iti yuktamagatīnāntu niṣkriyāṇāṃ guṇasāmānyakarmmaṇāṃ kimādhāraiḥ । caitanyañca sāmānyaṃ guṇaḥ karmma vānyathā । sarvathā niṣkriyamiti nādhāreṇāsya prayojanamato nādheyasya cetaso nādhāravināśena vināśaḥ । sahasthānamātrakameva tasya । yathā ca sahasthānaṃ tathā prāk pratipāditaṃ ।

[082,vi]

nanu yathā guṇaḥ samaveto gatimattvābhāve 'pi tathā cetaso 'pi samavetatvaṃ । na ca guṇasya samavetasya samavāyikāraṇamantareṇa sthānaṃ 〈।〉 tadvināśe vināśa eveti cet । na 〈।〉 gamanādipratibandhamantareṇādhārādheyabhāvo nādhārādheyabhāvamantareṇa samavāyo yato yutasiddhānāmādhāryādhārabhūtānāmiha buddhinibandhanaḥ samavāya iti bacanāt । etadevāha ।

[082,vii]

	etena samavāyaśca samavāyi ca kāraṇaṃ ।
	vyavasthitatvaṃ jātyādernnirastamanapāśrayāt ॥ 70 ॥

[082,viii]

samavetatve 'pi jāternādhārabhūtavyaktimantareṇābhāvaḥ । nityatvājjāternādhārābhāve'bhāva iti cet । cetaso 'pi kāraṇāntarapratibaddhatvāditi samānaṃ । na cādhārādheyabhāva iti । etenaivādhārādheyabhāvapratikṣepeṇa pratikṣepāt samavāyaḥ pratikṣiptaḥ samavāyi kāraṇañca pratikṣiptaṃ । yadi kāraṇantat nādhārādheyabhāvaḥ । atha na kāraṇantadā samavāyikāraṇatā nāsti । vyavasthitatvañca jātyādeḥ kāraṇatvamantareṇāpi yadyucyate । tadapi pratikṣiptaṃ ।

[082,ix]

athavā samavetatve 'pi vyavasthitvaṃ tatraiva vyavasthitatvaṃ pratikṣiptaṃ । nahi jātirvyaktisamāśritatve 'pi tatraiva vyavasthitā vyaktyantare 'pyanugatatvāt । evamāśritatve 'pi caitanyaṃ śarīrābhāve 'pi śarīrāntarānugataṃ bhaviṣyatīti na paralokāsiddhiḥ । ekaśarīrābhāve 'pi tathābhūtabuddhyupādāno na virudhyate । vyaktyantare 'pyanvayi buddhivat । tasmānna kāryakāraṇabhāvamantareṇa kaścidāśrayāśrayibhāvaḥ ।

[082,x]

	parato bhāvanāśaścet tasya kiṃ sthitihetunā ।
	sa vinaśyedvināpyanyairnna śaktāḥ sthitihetavaḥ ॥ 71 ॥
	sthitimānsāśrayaḥ sarvyaḥ sarvotpattau ca sāśrayaḥ ।
	tasmātsarvasya bhāvasya na vināśaḥ kadācana ॥ 72 ॥
<083>
	svayaṃ vinaśrvarātmā cettasya kaḥ sthāpakaḥ paraḥ ।
	svayaṃ na naśrvarātmā cettasya kaḥ sthāpakaḥ paraḥ ॥ 73 ॥

[083,ii]

— iti saṅgrahaślokāḥ ।

[083,iii]

nanu dīpaprabhayorādhārādheyatāmantareṇāpi dṛṣṭa āśrayāśrayibhāvaḥ । nahi prabhāyāḥ patanadharmmatā । asti ca dīpasyāśrayabhāvastannivṛttau ca prabhāyā nivṛttiḥ । na cāsau prabhāpradīpāntaraṃ saṅkrāmati tadanyadvā । tadyathā । pradīpaprabhā pradīpatrināśe vinaśyati deśāntaragatāpi evaṃ śarīrāśritaṃ vijñānaṃ śarīranivṛttau nivartiṣyate viṣayagatamapi । na ca viṣayagatirapi paramārthatastadākāratāmātrameva tatra manovijñāne dṛśyate ।

[083,iv]

atrocyate ।

[083,v]

tadvikāravikāritvādāśrayāṃśrayibhāvo dīpaprabhayornaivaṃ śarīracetasorapi tu buddhiprajñādīnāṃ ।

[083,vi]

tathāhi ।

[083,vii]

	vuddhivyāpārabhedena nirhrāsātiśayāvapi ।
	prajñāderbhavato dehanirhrāsātiśayau vinā ॥ 74 ॥
	idaṃ dīpaprabhādīnāmāśritānāṃ na vidyate ।
	syāttato 'pi viśeṣosya na cittenupakāriṇi ॥ 75 ॥

[083,ix]

buddherviśiṣṭasaṃskāravaśādviśiṣyamāṇāḥ prajñādayo bodhaviśeṣā vivarttante । dehasaṃskāraviśeṣamantareṇāpi tato buddhireva pūrvikā buddherāśrayo na dehaḥ । tato na dīpaprabhādṛṣṭāntaḥ ।

[083,x]

nanu ca dīpaprabhāpi sarppādibhirvikṛtā kriyata eva । na pradīpasyaiva sa vikāro mandacchāyālakṣaṇaḥ । tena dūradeśavarttinī dīpaprabhānyathā bhavati । na tu śarīravikāro buddhivyāpārabhedasamaye । nanu dehaviśeṣādapi viśeṣo dṛśyata eva । tato dehasyopādānabhāva āśrayabhāvo vā 〈।〉

[083,xi]

tatrāha । cittopakāradvāreṇaiva tatrāpi dehasya vikāravikāritvaṃ । yatra ca dehapuṣṭau rasāyanādeḥ prajñāderviśeṣaḥ । tatra dehasya sukhasparśarūpasyotpatteravyākule manasi yathābhūtasaṃskāraprabodhātkasyacit kvacitprajñāviśeṣaḥ । anyathā sarvasya sarvaṃtra prajñāsamānatāprasaṅgaḥ ।

[083,xii]

	yathā kṣudupaghāte na vyādhyā vyākulatodayaḥ ।
	tannivṛttau yathābhyastavyākhyaivāsya pravartate ॥ 490 ॥ (PVA)
	rasāyanasya sāmyātta tṛpteśca na bhavedapi ।
	yathābhyastānusandhānaṃ sarvavyākhyādayosatvataḥ ॥ 491 ॥ (PVA)
	tena janmāntarābhyastaṃ yena śāstraṃ yadeva hi ।
	prajñāprabodhastatraiva śāstre tasyeti nirṇṇayaḥ ॥ 492 ॥ (PVA)
	sarvābhyāsastu yasyāsti tasya prajñāviśeṣataḥ ।
	anyathā sarvavedī syādrasāyanavidhānataḥ ॥ 493 ॥ (PVA)
	adhyakṣasmaraṇe muktvā na buddhiraparā kvacit ।
	prajñāmedhādibhedo 'pi smṛtereva prabodhataḥ ॥ 494 ॥ (PVA)
	yathābhūtasmṛtiḥ prajñādau〈 〉prajñantadviparyayaḥ ।
	medhāpi smṛtirevaiṣa tatra bhedaḥ pradarśyate ॥ 495 ॥ (PVA)
	atyantavismṛto yorthaḥ pūrvasaṃskāramātrataḥ ।
	tathaivābhyudyate yena sa prājña iti kīrtyate ॥ 496 ॥ (PVA)
	smaraṇānugamenaiva yena saṃpratipadyate ।
	sa medhāvīti kathitaḥ prajñānābhyāsavarjanāt ॥ 497 ॥ (PVA)

[083,xx]

tathā 〈।〉

[083,xxi]

	pṛthak pṛthag gṛhītānāṃ medhā proktā tathā smṛtiḥ ।
	anyonyayojane tu syāt prajñā saiva viśeṣataḥ ॥ 498 ॥ (PVA)
<084>
	na cānabhyāsataḥ kācidyojanā nāma dṛśyate ।
	tajjātīyārthatastena prāgabhyāsonumīyate ॥ 499 ॥ (PVA)

[084,ii]

nanu rāgo 'pi buddhiviśeṣa eva । na buddheranyonyattve prajñāderapyanyattvaprasaṅgaḥ । rāgādayaśca dehasya puṣṭyādejaryānte । tato buddhirapi dehāditi prāptamanyathā tadanuvidhānābhāvaḥ । naitadasti ।

[084,iii]

	rāgādibṛddhiḥ puṣṭyādeḥ kadācitsukhaduḥkhajā ।
	tayostu dhātusāmyāderantararthasya sannidheḥ ॥ 76 ॥

[084,iv]

rāgādibuddhiryā puṣṭyādeḥ sā na sarvaṃdāpi tu kadācideva yadābhyāsajo'yoniśomanaskārasammukhībhāvaḥ । yasya tu punaraśubhāvāsanāsamāgamastasya sa eva pratyuta rāgastanūbhavati । yāpi rāgādibṛddhiḥ sukhaduḥkhajā sukhitāyāṃ vedanāyāṃ rāgonuśete duḥkhitāyāṃ dveṣa iti । sukhitasya sa eva pūrvako'yoniśomanaskāraprabodha iti । duḥkhitāyāntu dveṣaḥ kathamiti cet । duḥkhitasya sakalamevāsahyamatastatparityāgātmako dveṣa eva । na cātra niyamaḥ । duḥkhite 'pi manasi pratisaṃkhyānavataḥ svaduḥkhānumānāt kṛpaiva । rāgo 'pi bhavatyeva tatpratīkārahetau । tayoreva tarhi sukhaduḥkhayorbuddhisvabhāvayoryathā dehādutpatti rbuddherapi tathaiveti prakṛtavirodhaḥ । naitadasti । antararthasya dhātusāmyalakṣaṇasya sannidherviṣayadvāreṇaiva sukhamutpadyate nāśrayadvāreṇa । nāśrayabhūto dehaḥ sukhaduḥkhe janayati । apitu viṣayabhūtaḥ । viṣayasya ca sukhādihetutvena deha āśrayastayoḥ । viṣayasya bāhyasyāntarasya ca samānatvāt । tato bāhyasyāpyāśrayatvaprasaṅgo na ceṣyate । yathāhi āntaro 'pi dhātusāmyādirarthaṃviśeṣo nālambyate priyadarśanādinā tadā tadāśrayatvameva sukhaduḥkhayoḥ । na ca viṣaya āśrayo na ca tannivṛtyā nivṛttiḥ । yathāntaraviṣaye sukhambhavati । tatparityajya bahirviṣayasañcāravat tathā śarīrāntare 'pi paralokādau ।

[084,v]

	etena sannipātādeḥ smṛtibhraṃśādayo gatāḥ ।
	vikārayati dhīrevābhyantararthaviśeṣajā ॥ 77 ॥

[084,vi]

tatrāpi rasāyanāderantararthasannidhau sukhādibuddhirutpattimitī । tataḥ smṛtibhraṃśādayaḥ । na tu dehavikāro yaḥ sannipātakṛtaḥ । tata āśrayabhūtāt yathā'nālambyamānādapi cakṣurādestadvijñānamupajāyate । tadvikāreṇa ca vikāraḥ । na tathā rasāyanādivikṛtadehādavijñāyamānasya kāraṇatve sarvakāraṇatvaprasaṅgaḥ । cakṣurādīnāṃ tvanvayavyatirekābhyāṃ tadvikāravikārāccāśrayabhāvaḥ । naivaṃ dehasya । tadabhāve 'pi bāhyasannidhāne 'pi sukhādibhāvāt । smṛtibhraṃśo hi bāhyarākṣasādirūpadarśane 'pi bhāvī ।

[084,vii]

etadeva darśayati ।

[084,viii]

	śārdṛlaśoṇitādīnāṃ santānātiśaye kvacit ।
	mohādayaḥ sambhavanti śravaṇekṣaṇato yathā ॥ 78 ॥

[084,ix]

śārdūla iti śravaṇādapi kasyacinmohonyo vā bhavati bhāvaḥ । tathā śoṇitadarśanāt । na cāsāvāśrayastannivṛttau vā nivṛttirbuddheḥ । evamāntarasyārthasyālambanasya sannidherutpādātsannipātādyavasthāyāṃ smṛtibhraṃśādibhāva iti na dehāśrayā buddhiḥ । ālambanameva dehaḥ sukhādīnāṃ । tataste 'pi tannivṛtyā na nivarttaṃnte । ālambanāntare bhāvāt ।

<085>

[085,i]

	tasmāt svasyaiva saṃskāraṃ niyamenānuvartate ।
	tannāntarīyakaṃ cittamataścittasamāśritaṃ ॥ 76 ॥

[085,ii]

cittasyaiva saṃskāraṃ niyamenānuvartate cittaṃ na śarīrasya । śarīrasyāśrayatvādṛṣṭeḥ । anyacetaskasya tu nānyatra cittamudetīti cittamevāśritaṃ cittaṃ । tathā hi ।

[085,iii]

	saṃskārasya balīyastvād vyākṣepasya nivartanaṃ ।
	vyākṣepasya balīyastve saṃskāraḥ syātparāṅmukhaḥ ॥ 500 ॥ (PVA)

[085,iv]

yadā balīyānatyantaṃ bhavati saṃskārastadā vyākṣepe 'pi na vyākulatā cetaso yadā tu balīyān bhavati vyākulabhāvastadā vidyamāno 'pi saṃskāro na svakāryamanurūpaṃ samvedanaṃ janayati । tasmātpūrvavijñānanāntarīyakameva cittamataścittanivṛttāveva cittasya nivṛttiriti yuktaṃ ।

[085,v]

nanvindriyādutpattimadvijñānaṃ । tato 'pi manovijñānaṃ । ataḥ pāraṃparyeṇa manovijñānaṃ dehādeva bhavatīti kathamanāśrayo dehaḥ । nahi pāraṃparyeṇāpi kāraṇaṃ dhūmāntarajanitasya dhūmasyāgniranivartakaḥ । na cāparāparāgnerasau na bhavatyapūrvaḥ । evaṃ vijñānamapi dehādutpadyamānaṃ dhūmavaducchedadharmmakaṃ syāt । na । indriyajñānamantareṇāpi manovijñānamanādivāsanāta iti pratipādanāt ।

[085,vi]

	dhūmaścāgneryathābhūto na dhūmādapi tadvidhaḥ ।
	abhyāsāttu manoryādṛk tādṛgevādisambhavaṃ ॥ 501 ॥ (PVA)

[085,vii]

dhūmasya hi vahnijanyasya dhūmajanyasya ca naikalakṣaṇatvaṃ । prajñādīnāntu buddhi〈vi〉śeṣāṇāmabhyāsānantaraṃ prāk samānameva rūpamātmagrahādīnāṃ ca sarvavyāpināntato na dhūmādirdṛṣṭa ntaḥ । dhūmasya cāgniviśeṣādeva prabandhaḥ kiñcitkālasthāyī । prajñādayastu prajñādiviśeṣādeva pūrvakānna dehakṛtā sthitisteṣāṃ । api ca ।

[085,viii]

	vijñānamindriyādeva yadi jāyeta kasyacit ।
	pūrvavijñānarahitād dhūmadṛṣṭāntasambhavaḥ ॥ 502 ॥ (PVA)

[085,ix]

indriyādapi vijñānaṃ jāyamānaṃ na pūrvasaṃskāra nirapekṣāt । pūrvavijñānavyākulatve satyapi viṣayendriyasannidhāne'nutpatteḥ । tataḥ pūrvavijñānasahakāriṇa eva indriyādutpattirna kevalāt । utpannameva tadindriyavijñānaṃ । tattu niścayābhāvādanutpannamiti vyavahriyate ।

[085,x]

tadasat ।

[085,xi]

	utpannamapi vijñānaṃ yadi nāstīti mīyate ।
	niścayābhāvataḥ sarvo'bhāvastasyeti gamyatāṃ ॥ 503 ॥ (PVA)

[085,xii]

yadi niścayābhāvādabhāvapratyayo na saṃvedanābhāvānna tarhi samvedanābhāvo nāma kvacidasti । tarvatra niścayābhāvasya hetutvāt । atha tatra samvedanakāraṇamasti । tataḥ samvedanaṃ samarthakāraṇasadbhāvādanumīyate । niścayasyāpi tarhi samvedanaṃ kāraṇamastīti tasyāpi bhāvo'numīyatāṃ । atha vyākulatayā tadupahataṃ । samvedanasyāpi kāraṇaṃ kimevaṃ neṣyate ।

[085,xiii]

athānupahatasyendriyasya viṣayasya cāvyavahitasya kathaṃ na vijñānajanakatvaṃ । pūrvavijñānasya janakatvasyā bhāvāt । pūrvavijñānasahitasyaivendriyasya janakatvāt 〈।〉 kuta etaditi cet । sukhādīndriyavijñānato yataḥ । pratipādayiṣyate paścādetaccāvasarāgataṃ । atha sukhaduḥkhatadanubhayavijñānamaindriyakameva pūrvābhyāsabalādutpattimaditi paścāt pratipādayiṣyate । tenendriyaṃ <086> pūrvaṃsaṃskārasāpekṣamevotpādayatīndriyavijñānaṃ । tato nādyamapi samvedanamindriyādutpattimat । tasmātsakalaṃ cittaṃ cittanāntarīyakameveti sthitaṃ । kiñca ।

[086,i]

	bhāvanābalataḥ sarvamindriyajñānamāgataṃ ।
	indriyajñānarūpatvātsvapnavijñānarūpavat ॥ 504 ॥ (PVA)

[086,ii]

yadīndriyaṃ kāraṇamindriyābhāve purovarttispaṣṭākāratāvadvijñānaṃ na bhavet । bhavati ca tasmāttadabhāve 'pi bhāvānna tatkāraṇamiti । atha bhrāntaṃ tadabhrāntaṃ tvindriyādevotpadyate naitadasti ।

[086,iii]

	vinaiva sakalaṃ jñānamindriyādupajāyate ।
	arthasya bhāvābhāvābhyāṃ bhrāntābhrāntavyavasthitiḥ ॥ 505 ॥ (PVA)

[086,iv]

tadākāraṃ hi sakalamindriyaṃ vijñānamantareṇaiva svapnavijñānavat । atha yadindriyamantareṇa tad bhrāntamanyadanyatheti viśeṣaḥ । tadasat । tadākāratā hi tāvatsvarūpaṃ vijñānasya sācendriyamantaraṇaivopalabhyate । tadā tasyāstatkāraṇanna bhavati । samvādastu punararthasya bhāvādbhavatītyarthakṛta eva sa nendriyakṛtaḥ । na cānyakāryenyasya sāmarthyaṃ ।

[086,v]

atha svapne 'pyastyevendriyaṃ tena purovarttispaṣṭākāratā tatrāpīndriyakṛtaiva tena na vyabhicāraḥ । tadapi na yuktimat । yasmād 〈।〉

[086,vi]

	abhyāsādindriyaṃ jāgradindriyatvāttadanyavat ।
	kāryasvabhāvābhedehi kāraṇānāmabhinnatā ॥ 506 ॥ (PVA)

[086,vii]

kāryāviśeṣeṇa kāraṇāviśeṣonumīyate ।

[086,viii]

na ca svapnāvathāyāmanyatra cendriyasya viśeṣaḥ । tenendriyameva sajātīyābhyāsamantareṇa na bhavatīti nādyaṃ vijñānamindriyādevotpattimaditi pūrvakameva vijñānaṃ vijñāna syāśrayaḥ ।

[086,ix]

athāpi syādbhavatu cittaṃ cittasyāśrayastathāpi neṣṭasiddhiḥ । apāralaukikacittāśrayatve siddhasādhanaṃ mātāpitṛcittā''śrayatvasyeṣṭeḥ । pāralaukikacittāśrayaṇe'naikāntikatā । mātāpitṛsvabhāvasyāpyanuvartanāt ।

[086,x]

atrocyate । "tasmādyasyaiva saṃskāra" mityādi । na mātāpitṛsvabhāvānuvartanaṃ niyamena । tadavikāre 'pi vikāradarśanāt । vikāre 'pi cāvikāradṛṣṭeḥ । yadi ca tasya saṃskāro bhavet pāṇḍityādayo 'pi syuḥ । yathā vaṭavṛkṣādisvabhāvādvaṭa vṛkṣasvabhāvatā tatprasavasya । atha yathā piturmāturvā saṃskārādhāyipāṭhakādi sahakāriṇī tatsvabhāvatā tathāpatyasyāpi syāt । tanna saṃskāre 'pi kadācidabhāvāt । itarathāpi bhāvāt । svasantānavarttipūrvakavijñānasaṃskārānuvartanasya 〈dṛṣṭatvātsantā nāntarānuvartanasya〉 cādṛṣṭerupādhyāyasaṃskārānuvartanamupalabhyata iti cet । na 〈।〉 svasantānapūrvavijñānasyaivābhiruciviśeṣāttadabhāvenyatrādṛṣṭerasāvapi svasantānādeva pāraṃparyādutpannaḥ । abhirucisahāyādutpattiriti cet । astu tathāpi svasamvedanaṃ vinā na parasaṃskārānuvartaṃnaṃ tena । 〈।〉

[086,xi]

	paralokaṃ vinā na syāt saṃskārānuvartanaṃ ।
	pitṛsvabhāvānugamo'virodhī paralokinaḥ ॥ 507 ॥ (PVA)

<087>

[087,i]

syādetad 〈।〉

[087,ii]

yadi svasantānavartticittasaṃskānuvartanameva niyamataḥ । kathaṃ pitṛsvabhāvānuvartanaṃ । tatra parihāraḥ 〈।〉 sarvasya pitṛsvabhāvānuvartanaprasaṅgāt । paralokavādimate 'pi tarhi sarvasyānanuvartaṃnaprasaṅgaḥ । na । tatsvabhāvasya tena paralokebhyastatvādupādhyāyasvabhānuvartanavat । atha yathaikasmād vṛkṣādanekavṛkṣasambhavastathaikavijñānādanekavijñānasambhavaḥ । evamekasmādeva pāraṃparyeṇa sakalaṃ jagadutpannamiti prāptaṃ । uktamatra mātrādisvabhāvānuvartanaprasaṅgāt । paralokavādino 'pi tarhi sakalapūrvasvabhāvānuvartanaṃ syāt । na । vyākulatvena kasyacid bhraṣṭatvād garbhāvasthānaduḥkhena vā । kasyācittu saṃskārānuvartanamastyeva । jātismaraṇasya ca dṛṣṭeḥ । apūrvotpannasya tu na duḥkhaṃ saiva tasyāvasthā nānyeti । sa eva cedupādānakāraṇatvena janakaḥ । taccharīra iva śarīrāntare 'pi putrasambandhini smaraṇaprasaṅgaḥ । duḥkhāccedasmaraṇantadasat ।

[087,iii]

	tadaiva tatrotpannasya na duḥkhaṃ viṣakīṭavat ।
	paralokinastu tad duḥkhamanādyabhyāsasevanāt ॥ 508 ॥ (PVA)

[087,iv]

kiñca । pitrorduḥkhasamvedanaprasaṅgaḥ । yathā suptasya śarīrāntaragatasya svapnaśarīre duḥkhavedanaṃ । janyavṛkṣadāhe janayitṛvṛkṣāmlānivadasamvedanamiti cet । na । uttaravṛkṣasaṃskārasya pūrvavṛkṣebhāvāt । iha tu svapnaśrīrasya pūrvaśarīre dṛṣṭeḥ । tataḥ smaraṇameva pūrvakṛtasya syāt । saṃsvedaje ca na buddhiḥ syāt । mātrāderabhāvāt । tasmādātmagrahādibuddhirmātrādibuddhyabhāve 'pi dṛṣṭā samvedajeṣu prāṇiṣu tatastadabhāve 'pi bhāvānna mātrādibuddhirhetuḥ । tataḥ svasantānabhāvipūrvabodha janitameva manovijñānamaparañca kāyādīnāṃ cāpalaṃ ।

[087,v]

nanu svasantāno mātrādiśarīrameva śarīrānvayasya dṛṣṭatvāt । tadavyatireki ca vijñānaṃ cāpalādayaśca । tatastadanvayasādhane siddhasādhanameva ।

[087,vi]

atha śarīrasya pitrādisambandhino bhinnatā paralokikāyasyāpi tatheti tadanvayitāpi na syāt । bālādyavasthāyāñca pitrādeḥ sa eva capalatādisvabhāva iti tatsantānatā ।

[087,vii]

tadapyayuktaṃ । cetasā śarīreṇa ca mātrādisvabhāvasyānuvartanasyādṛṣṭeḥ । sa tasya pitā na bhavatīti cet । na । dṛṣṭatvāt । na cābhyāsamātmīyamantareṇa tadviśeṣo dṛṣṭaḥ । tasmātsvābhyāsa evānumīyate । abhede 'pi cetaso mahābhūtavikāratve 'pi pūrvaparalokamahābhūtānumānameva । na cābhedo yuktaḥ । yasmād 〈।〉

[087,viii]

	yathā śrutādi-saṃskāraḥ kṛtaścetasi cetasi ।
	kālena vyajyate'bhedātsyād dehe 'pi tato guṇaḥ ॥ 80 ॥

[087,ix]

śubhādi saṃskāro hi svasamviditābhyāsapūrvako nābhivyaktaḥ svāpāvasthāyāṃ kāle prabodhāvasthayābhivyajyate । tathā dehevyabhivyaktaścetasīva pratīyate abhedataḥ । yathā dehe guṇāḥ kārśyādaya upalabhyante pareṇa ca । tathā cetoguṇasya śilpāderapyupalambhaḥ kinna bhavati । <088> nahi yadupalabhyate rūpāntarggatantadanyathā bhavati । antaḥspraṣṭavyaviśeṣarūpatvātparopalabdhirna bhavatīti cet । na । bahiḥspraṣṭavyasyāpi vraṇāderanupalambhāt । nahi vraṇena kharasparśo vāyurupalabhyonyenopalabhyate । vraṇasyaiva sā śaktiriti cet । kimupalambhakaviśeṣādupalabhyonyathopalabhyate 〈।〉 tathā sati bhrāntatvaprasaṅagaḥ । vraṇasyaiva saṃsparśaviśeṣa iti cedvāyorupalambhakatvaprasaṅgaḥ । tathā ca vraṇino vedanā na syāt । atha vāyunā parighaṭṭamānasya vraṇasya tenaivopalabhyate sasparśaḥ । anyasyāpi vraṇasparśataḥ syāt । na spṛśyamānasya pareṇa upalambha iti na yuktaṃ yataḥ ।

[088,i]

	spaśyamānasya yadrūpaṃ taccetspṛṣṭaṃ na vedyate ।
	tadanyarūpavittau syāttadeva viditaṃ kathaṃ ॥ 509 ॥ (PVA)

[088,ii]

na khalu tasya rūpamanupahatendriyeṇāviditaṃ yuktaṃ । tathā ca svasamvedanameva । asamvedanasya tadvilakṣaṇatvāt । । svasamvedanameva duḥkhaṃ sukhamvā rāgādayaśca syuriti mahābhūtādanyadvijñānaṃ । tataḥ svamvedanasya dehena sahādhārādheyabhāvo na yuktaḥ । kathantarhi pāde me vedanā haste me vedaneti । hastavikārakāle tasyābhāvādevaṃ bhavati nānyathā । hastādivikārasahacaritatvā ttathā vyapadeśaḥ । tathāhi

[088,iii]

	svasambidrūpatā mātrānnādhārādheyatāsthitiḥ ।
	svarūpe hi nimagnasya nādhārādivikalpanaṃ ॥ 510 ॥ (PVA)

[088,iv]

svarūpamātravedane hi kathamādhārādheyakalpanāsambhavaḥ । dvayapratipattau hi tathā bhavet । na ca tatrāpi tathādvayapratipattau hi dvayameva taditi bhavet ।

[088,v]

atha vāsanāniyamāttathāvikalpaḥ । sa tarhi vikalpo na mahābhūtāvyatiriktaḥ svarūpamātraparyavasānāt । vāsanābalotpannamahābhūtatve 'pi na doṣaḥ ।

<ga. punarjanmaparigrahaḥ>

{1.1.4.3.1.3.0}

[088,vi]

tasmād dehātirāktā buddhistato na mātāpitṛjā । svasantānapūrvabhāvinyeva yadi tarhi na mahābhūtamātrādutpattiḥ prāṇino janmāntarādāgamanaṃ garbhādisthāne । tato'śucideśagamanamayuktaṃ । nahi prekṣāvānevaṃ bhavituṃ yuktaḥ । na ceśvarapreraṇamiṣyate । tatrocyate ।

[088,vii]

	ananyasattvaneyasya hīnasthānaparigrahaḥ ।
	ātmasnehavato duḥkhasukhatyāgāptivāñchayā ॥ 81 ॥
	duḥkhe viparyāsamatistṛṣṇā cābandhakāraṇaṃ ।
	janmino yasya te na sto na sa janmādhigacchati ॥ 82 ॥

[088,ix]

uktametadyadi prekṣāvānbhavati । svarūpasya svatogatirna prāpyasya tataḥ kenacinna kvacid grāmādau pravarttitavyaṃ ata ādiśāntatvātsaṃsāra eva na bhavet । atha grāmādigamanaṃ yathā kathañcid bhavatyaprekṣāvattayā tathā sati garbhādideśagamanamapi । ātmasnehapreryamāṇasya hi hīnamapi viparyāsādupādeyaṃ bhavati । karmmaśaktireva sā tādṛśī yenānyasattvaneyasya paratantrasyeva tathā gatiḥ । hīnasthānaparigraho 'pi sukhaduḥkhāptityāgavāñchyā śrotriyasya dāsīveśmapraveśavat ।

<089>

[089,i]

atheśvarapreritatvaṃ kasmādasya nāsti, bhrāntasya svayameva sambhavānneśvarakalpanā sādhvī । na ceśvarapreraṇamupalabhyate । yathā ca neśvarakalpanā tathā pratipāditaṃ । ātmasneha eveśvarastasya prerakatvapratīteḥ । atha yathānyena bhṛtyādiḥ preryate tathā paraloke 'pīti cet । na 〈।〉 niyamābhāvāt । ātmatṛṣṇāvāneva preryate na sarvaḥ 〈।〉 so 'pi satṛṣṇo naivāpareṇa navītarāgādinā । tadārādhanena gatiprāpteḥ sa preraka iti cet । sarvatīrthakarāṇāmīśvaratvaprasaṅgaḥ । tasmādviparyastamatireva pravartate garbbhasthāne'nyatra vā duḥkhe 'pi sukhasaṃjñayā । tato viparyastamatitṛṣṇābhyāṃ janma yasya tu te na sto na sa janmādhigacchati । na tasyeśvaro janmadānasamarthaḥ । na hīśvaravādināmapyayamabhyupagamaḥ ।

[089,ii]

nanu yasyārogyasādhakaṃ karmmaṃ nāsti, tasya bhiṣagakiñcitkaraḥ । yasya tu karmmānupahatamārogyasādhakaṃ tatrāpi vyarthatā bhiṣajāmaśakyasamarthābhyāmiti prāptaṃ । nāyaṃ doṣaḥ ।

[089,iii]

	vyarthatā bhiṣajaḥ kvāpi na ca śaktistathaiva kiṃ ।
	īśvarasyāpi saiveṣṭā tathā cenna sa īśvaraḥ ॥ 511 ॥ (PVA)

[089,iv]

na khalu kaścitsaṃsārī preryate īśvareṇa kaścinnetyabhyupagama īśvaravādināmatha tadārādhanamapi gatiprāptāvupayujyate । tathā sati dāyakārādhanamapi । etacca sarvatīrthakarāṇāmapi ka īśvarānīśvarayorviśeṣaḥ । tasmādavidyātṛṣṇayoreva janmani sāmarthyaṃ neśvarasya ।

[089,v]

〈antarābhavadehaḥ —〉 yadi tarhi gamanamāgamanañca janmāntarāpekṣayā tata upalabdhistayoḥ prāptā tathā ca nopalabdhirityabhāva eva tayorityāha ।

[089,vi]

	gatyāgatī na dṛṣṭe cedindriyāṇāmapāṭavāt ।
	adṛṣṭirmandanetrasya tanudhūmāgatiryathā ॥ 83 ॥

[089,vii]

yadyapi gatyāgatī na dṛṣṭe tathāpi tayornābhāvaḥ । indriyāṇāmapāṭavādadṛṣṭirna tvabhāvādeva । na hyavidyamānasyaivādarśanaṃ mandanetrasya na tanudhūmo gativiṣayastathāpyastyeva ।

[089,viii]

	antarābhavadeho hi svacchatvānnopalabhyate ।
	niṣkrāman praviśan vāpi nābhāvonīkṣaṇādapi ॥ 512 ॥ (PVA)

[089,ix]

antarābhavadeho hi svacchatayā karmmasāmarthyādutpanno yogimātragamyaḥ । svapnaśarīravannopalabhyate 〈।〉 na tāvatā tasyābhāvaḥ । mithyāsvapnaśarīramiti cennārthakriyākāritvāditi pratipādanāt । ata eva ।

[089,x]

	tanutvānmūrtamapi tu kiñcitkvacidaśaktimat ।
	jalavatsūtavaddhemni nādṛṣṭerasadeva vā ॥ 84 ॥

[089,xi]

svapnaśarīravadevāśaktimad mūrtatvānmūrttamapi tu kiñcitkvacidaśaktimajjalavad ghaṭādau prabhāvat sphaṭikādau hemni sūtavat । athavā jalavat sūta vad hemni na vidyamānameva nopalabhyate । api tvadṛṣṭerasadeva vāntarābhavaśarīraṃ । tathāhi

[089,xii]

brīhisantānasāvarmyādavicchinnabhavodbhavaḥ parikalpitaḥ ।

[089,xiii]

mṛtyūpapattibhavayorantarā bhavatīha yaḥ ।

<090>

[090,i]

na cātra tathā । vyavahitasya kāladeśābhyāmutpatteḥ । tathā hi kaścidavicchinnaṃ kā nya ku bjā digamanaṃ grāmagamanādinopalabhate । kaścidihastha ekadaiva deśāntarasthamātmānamupalabhate svapne । tadvad gatideśe 'pīti na viśeṣaḥ । na ca svapnasyāsattyateti asyāpi sādhyasyāsattyatayā bhavitavyaṃ । na dṛṣṭāntasya sarvasāmyaṃ dṛṣṭaṃ । vāsanādāḍhryātsattyatā bhaviṣyati janmāntarasya na tu svapnasya, tadabhāvāt ।

[090,ii]

	pratibhāsāntaraprāpteḥsvapnasyāsattyatā yadi ।
	janmāntarasyāpi tato'sattyateti mataṃ nanu ॥ 513 ॥ (PVA)

[090,iii]

yadi pratibhāsāntaraṃ jāgratpratyayalakṣaṇaṃ bhavatīti svapnasyāsattyatā jāgratpratyayasyāpi sattyatāviparyayaḥ । svapnapratyayasya pratibhāsāntaralakṣaṇasya bhāvāt । nahi viparyayatve viśeṣaḥ । atha svapne ghaṭādikamakasmādevopalabhyate । tatkāraṇamantareṇaiva । tato viśeṣa iti cet ।

[090,iv]

	akasmādupalabhyante jāgratāpi ghaṭādayaḥ ।
	sāmagrīsambha ve dṛṣṭāḥ svapne 'pi śakaṭādayaḥ ॥ 514 ॥ (PVA)

[090,v]

jāgradavasthāyāmapi yoginirmmitā parvatādayo'kasmādevopalabdhigocarāḥ । vidyamānā eva te prāgupalabhyanta iti ced bhramaṇaviśeṣa eva ca sāmagrī tatreti 〈।〉 tadasattyaṃ ।

[090,vi]

	svapne 'pi vidyamānatvaṃ prākkena vinivāryate ।
	anyasyānupalabdhyā cet parvatādiṣu sā samā ॥ 515 ॥ (PVA)

[090,vii]

yadi vidyamānā eva prākparvatādayaḥ kvacidupalabhyante jāgratā । svapnavyavasthitenāpi tatheti kinnābhyupagamyate । anyena jāgratā teṣāmanupalabdheravidyamānateti cet । jāgradupalabdhānāmapi svapnagatenāpyanupalambhaḥ । yathā ca bhramaṇasāmagrītasteṣāmupalambhastathāvasthāntarasya svapnasya sambhavādakasmād ghaṭādīnāṃ । kathañca jāgradavastheti matiḥ jāgratpratyayasyotpattiriti cet ।

[090,viii]

	nanu svapne 'pi kinnāsti prabuddhatvamatiḥkvacit ।
	unmeṣādikriyāḥ sarvāstatrāpīti samānatā ॥ 516 ॥ (PVA)

[090,ix]

tathāhi jāgarmi prabuddhohamiti svapnapi vidyate pratyayaḥ । gamanādayaśca । tataḥ kathaṃ so 'pi svapnaḥ । asattyatvāditi cet । jāgradabhimatāvasthāyāmapi tathātvaprasaṅgaḥ । parasparānupalambho dvayorapi samāna iti ।

[090,x]

athāsattyametaditi pratīteḥ svapnasyāsattyatā । jāgratpratyayasyāpi tatsamānatvādasattyatāstu । nahi tatpratyayādeva tattvaṃ । tallakṣaṇenāpi tattvasya bhāvāt । api ca । asattyamityapi pratyayaḥ kimālambate ।

[090,xi]

	sattyādanyo'thavā sattyonāyametanniṣedhanaṃ ।
	tadrūpasyopalabdhatvāt dvayamapyatidurghaṭaṃ ॥ 517 ॥ (PVA)

[090,xii]

na khalu tadrūpatayopalabhyamāna eva tatonya iti yuktaḥ । nāpi sa na bhavatīti । tadanyatā hi tadanyarūpatayaivānyathā so 'pi tadanyo bhavet । na copalabhyamāna eva nāsti sarvasya tathātvaprasaṅgāt । athāyamutpadyate pratyayaḥ । utpadyatāmasyālambanaṃ nāstīti vyarthatayaiva nāsmāt padārthavyavasthitiḥ ।

[090,xiii]

nanu nāstyeva svapnopalabdhau ghaṭādiriti dṛḍho'visamvādī cāyaṃ pratyayastatkathaṃ vyarthatāsya । tathāhi ।

[090,xiv]

	snānamātraprabuddhasya jhaṭityasnānabhāsanaṃ ।
	tatastathaiva samvādādavisamvāditā mateḥ ॥ 518 ॥ (PVA)

<091>

[091,i]

tadasat । yataḥ ।

[091,ii]

	rāgāvasthā jhaṭityeva svapnadṛṣṭo nivartate ।
	na ca tatra visamvādaḥ punaḥ svapnesya vedanāt ॥ 519 ॥ (PVA)
	svapnetaravyavastheyaṃ na cādyāpi prasidhyati ।
	sādhyādeva visamvādātsiddhāvanyonyasaṃśrayaḥ ॥ 520 ॥ (PVA)

[091,iv]

kiñca ।

[091,v]

	nāstyetaditi nānyena pratyayena pratīyate ।
	pratītimātramevaitadasādhāraṇalakṣaṇaṃ ॥ 521 ॥ (PVA)

[091,vi]

evambhūtānādivāsanāsambhavādete pratyayā vyavahāriṇāmupajāyante kena viśeṣeṇa tadavyavahitena jāgradātmābhimāninopalambhābhāvena । jāgradabhimāno 'pi vāsanābalādeva patitaśarīratyāgataḥ idamapi vyavahāramātrakaṃ na paramārthataḥ । jāgratā nāma svapne 'pi tathā pratyayāt । atha svapnagatānāṃ jāgradupalambheṣu nāstīti na pratyayastadetad bandhatvaṃ ।

[091,vii]

	anuṣṭhānena nāstitvaṃ taireṣāṃ pratipāditaṃ ।
	gamanāderavighnasya teṣāṃ teṣvasti sambhavaḥ ॥ 522 ॥ (PVA)

[091,viii]

gamanāderavighnasya sambhavādeva kriyayaiva nāstitvaṃ pratipannameva mukhyaṃ kimapareṇa vikalpa pratipādyena । vikalpo hi sattye 'pyasattyatāṃ pratipādayati । anyathā parasparavirodhīti vikalpo na bhavet । tasmājjhaṭiti vidyaṭanādasattyatābhimānaḥ svapnadṛṣṭeṣu jāgradavasthānubandhābhāvācca । na ca tāvatā tadapyasattyatā । tasmātsvapnaviṣaye gatyāgatī na dṛṣṭe anyena tathāpi te eva ityanaikāntikatā tadadarśanasya । tasmānna gatyāgatyorabhāvo'thavā bhāva eveti pratipāditaṃ ।

{1.1.4.3.1.3.1}

<(a) avayavinirāsaḥ—>

[091,ix]

api ca । yadi śarīrādabhinnaṃ samvedanaṃ śarīrañca paramāṇusaṃghātamātraṃ tadā pratyekaṃ sakalaparamāṇusaṃvedanaprasaṅagaḥ । athāvayavī sthūla eka eva tathopalabhyate । tathāpi paramāṇuṣu tasya sthānāt paramāṇusaṃsparśāt paramāṇūpalambhaḥ । atha tebhya utpadyate samvedanaṃ na tu teṣu vyavasthitaṃ । tathā sati tebhya iti kuto gatiḥ । na svasamvedanaṃ parasamvedanaṃ । atha parasamvedanameva na svasamvedanaṃ kathantarhi sukhaṃ samvedyate । parabhūtasyaiva tasya vedanāt tadasat ।

[091,x]

	parabhūtasya vittiścetkimanyadvedanaṃ bhavet ।
	tadeva vedanaṃ yatra vedaneti vyavasthitiḥ ॥ 523 ॥ (PVA)

[091,xi]

sukhādinīlādinoḥ<?> parabhūtayoreva vedene kimanyadasti yad vedakaṃ । śarīrameveti na cet ।

[091,xii]

	sukhādi nīlādi vinā śarīramapi kiṃ mataṃ ।
	upalabhyatayā tasya nopalambhakatā yataḥ ॥ 524 ॥ (PVA)
	cakṣurādestathātvaṃ cet kharaśṛṅgaṃ tathā na kiṃ ।
	śaktirūpantaditi cedagatau sā kathaṃ tathā ॥ 525 ॥ (PVA)

[091,xiv]

na khalu cakṣurādayonupalabhyamānāḥ kharaśṛṅgavadupalambhakaḥ । śaktirūpāścakṣurādayastato nābhāvarūpāḥ । śaktirapyanupalabhyamānāstīti kutaḥ । kāryadvāreṇa tasyā upalabdhiriti cet । kiṅkāryanteṣāṃ । sukhādirūpā hyupalabdhiḥ ।

[091,xv]

nanu sāpi śaktitvānnopalabhyata eva । pāriśeṣyād rūpādaya eva te । te ca na vijñānaśakteḥ kāryāścakṣurādikāryatve pūrvamabhāvaprasaṅgaḥ । upalabhyāvasthā kāryamiti cet । pratiparamāṇūpalambhaprasaṅgaḥ । na ca viśeṣābhāvevasthābhedaḥ । viśeṣe svasamvedanaprasaṅgaḥ । śaktisahitotpattireva viśeṣa iti cet naitad yuktaṃ । yataḥ ।

[091,xvi]

	sāhitye'numitiḥ śakteranumānācca tanmataṃ ।
	anyonyāśrayadoṣoyaṃ vinivāryaḥ kathambhavet ॥ 526 ॥ (PVA)

<092>

[092,i]

rūpādīnāṃ hi viśeṣa upalabhyamānatā । sā cedupalabdhiśaktisahitatvaṃ kathaṃ śaktisiddhimantareṇa sahitatvasiddhiḥ । tadasiddhau kathaṃ śakteranumānaṃ । tasmādrūpādisukhādimātrakasvasamvedanameva vijñānaṃ vijñānaṃ sukhādikamiti sāmānādhikaraṇyena pratyayasyotpatteḥ ।

[092,ii]

	sāmānādhikaraṇyañca mukhyāmukhyaprabhedataḥ ।
	nāparaṃ puruṣo daṇḍaścetanaḥ puruṣastathā ॥ 527 ॥ (PVA)

[092,iii]

yadyamukhyaṃ mañcāḥ krośānti, puruṣo daṇḍa iti yathā । tadatrāprasiddhameva । rūpādiṣva- rūpavyatiriktasya vijñānasyopalambhāsambhavāt । anenaiva dṛṣṭāntenānumīyata iti cet । na anumānāsambhavāt । sāṃ khyā nāṃ cetanaḥ puruṣa iti mukhyasya sāmānādhikaraṇyasyopagamāt । tasmādyathā yasya samvedanaṃ tathaivāsāvabhyupagantavyaḥ ।

[092,iv]

	abhyāsācca tathābhūtā rūpādo vedanasthitiḥ ।
	aparāpararūpādisaṃkrāntatvena vidyate ॥ 528 ॥ (PVA)

[092,v]

na khalu vijñānamālambanavyatirekeṇāperaṇa miśrībhavati । tataḥ sukhādimiśrīkṛtaṃ rūpādinā miśrībhavati । rūpādinā miśrībhūtaṃ parasukhādinā miśrībhavati । abhyāsātsarvākāraliṅgaparipraheṇa sakalatadākārapratipattau kathantarhi parasukhādirūpādayastadavasthatayāvalambyante । tadasat ।

[092,vi]

	svarūpeṇa hi samvittau na taṭasthātaṭasthate ।
	vyavahāramātramevaitadāśrayāpekṣayā paraṃ ॥ 529 ॥ (PVA)

[092,vii]

rūpādisukhādīnāṃ hi na svarūpākārasamvedanamapahāyāparaḥ prakāraḥ samvedanasya । tata idaṃ taṭasthamanyathā veti kuto vibhāgaḥ । kevalaṃ śarīrāśrayāpekṣayā taṭasthamidamanyathā veti vyāvahāriko vibhāgaḥ ।

[092,viii]

	nanvapekṣā vinā nāsti tadrūpasya pravedanaṃ ।
	tadrūpasya ca samvitteḥ parāpekṣā na vidyate ॥ 530 ॥ (PVA)
	sattyametadata eva vibhāgaḥ pāramārthikatayā na samasti ।
	sāṃvṛtestu parameṣa vibhāgaḥ saṃvṛternahi vicārasahatvaṃ ॥ 531 ॥ (PVA)

[092,xi]

iyameva khalu saṃvṛtirucyate yeyaṃ vicāryamāṇā viśīryatenyathā paramārtha eva bhavet । tasmādyathārūpādi paraśarīrādau saṃkrāntimadvijñānaṃ tādātmyena tathā paraśukraśoṇitaśarīre 'pi । tato na śaktirnāmānyā vijñānarūpā yataḥ sakriyatā vijñānāśrayasya kevalantadevantadeva tathābhūtaṃ svasamvedanaṃ vijñānaṃ kathantarhi tādātmyena saṃkrānte vijñānātmani stambhāderacalanaṃ svaśarīrasyeva tasyāpi calanaprasaṅgaḥ । tadapyasat ।

[092,xii]

	tādātmyotpattimātreṇa calanasya na sambhavaḥ ।
	viśiṣṭasparśajñānasvarūpotpattitastu tat ॥ 532 ॥ (PVA)

[092,xiii]

yadā khalu sparśavijñānaṃ prayatnavijñānasvabhāvamupajāyate tadā calanaṃ kāyāderupajāyate nānyathā । tasmādvijñānaṃ rūpādisvabhāvameva । tataḥ pratiparamāṇu vedanaprasaṅgaḥ ।

[092,xiv]

bhavato 'pi kasmādevaṃ na bhavati । tadākārasyāparasya vijñānasya jāteḥ । mamāpyavayavī vijñānarūpo na paramāṇavaḥ । tadapyasat । paramāṇūnāmapi tadrūpatāprāpteḥ paramāṇavaḥ pṛthag bhūtā eveti cet । na 〈।〉 santyeva tarhīti prāptaṃ । tathāhi ।

[092,xv]

	śarīrasya svabhāvena paramāṇuvyavasthitiḥ ।
	paramāṇusvabhāvena śarīrasya vyavasthitiḥ ॥ 533 ॥ (PVA)

<093>

[093,i]

atha na vijñānasvabhāvāḥ śarīraparamāṇavaḥ tathā sati na śarīrasvabhāvāḥ paramāṇavaḥ । asaṃvedyatve ca na viṣayasvabhāvā iti na sattvaṃ paramāṇūnāṃ । tataḥ kevalo vayavī । tasya ca

[093,ii]

	pāṇyādikampe sarvasya kampaprāptervirodhinaḥ ।
	ekatra karmmaṇo'yogātsyātpṛthaksiddhiranyathā ॥ 85 ॥
	ekasya cāvṛtau sarvasyāvṛttiḥ syādanāvṛtau ।
	dṛśyeta rakte caikasmin rāgo'raktasya vā gatiḥ ॥ 86 ॥

[093,iv]

dravyaṃ hi nāmāvayavirūpaṃ kriyāvadguṇavatsaṃyogādikāraṇaṃ samavāyikāraṇaṃ । tasya yadi kriyā nāsti tadā tatsamamavāyikāraṇatvāt sarvameva calatīti prāptaṃ । calitācalitaścitro'vayavi cet । devadattayajñadattādirūpa eka eva calitādirūpovayavīti prāptaṃ । atha dṛśyata ekatvaṃ calitācalitatvaṃ ceti ko virodhaḥ । kimidemekatvaṃ nāma । yadi pratibhāsābhedaḥ sa nāsti । athaikakāryatā sā yadi nāmaikaṃ kāryaṃ kāraṇamapyekamiti kuta āvaraṇe'vayavinaḥ sarvasyāvaraṇaṃ saṃyogāviśeṣāt । avayavasyāvaraṇevayavino na prāpnotīti sarvaṃ dṛśyeta । avayavadvāreṇāvaraṇe na kiñcid dṛśyeta sakalamvā । ekatve 'pi sarvasyāpi draṣṭumaśakyatvāditi cet । dṛṣṭādṛṣṭayoḥ kathamekatvaṃ । rāgayoge 'pyayameva prasaṅgaḥ ।

[093,v]

	nāstyekasamudāyo'smādanekatve 'pi pūrvavat ।
	aviśeṣādaṇutvācca na gatiścenna sidhyati ॥ 87 ॥
	aviśeṣaḥ; viśiṣṭānāmindriyatvamatonaṇuḥ ।

[093,vii]

yadyanekaḥ kāyaḥ । anekatve 'pi pūrvavad doṣaḥ । pratiparamāṇu svasamvedanaprasaṅgaḥ । aviśeṣānna gatiścet । naitadasti । aviśeṣa eva na sidhyati । samvedanāvasthāyāmupalabhyatvāttato nānupalabhyamānāviśeṣaḥ । ata eva svasamvedanāvasthāyāmaṇutvamapi na vibandhakārīti sato 'pi asadaviśeṣādanaṇuḥ । tavāpi kathaṃ viśeṣopalambha iti cet । na 〈।〉 svasamvedanarūpatayā viṣayopalambho 'pi tu tadākāravijñānopalambha eva 〈।〉 viṣayopalambhaḥ kathaṃ na paramāṇvākārateti cedetaduttaratrābhidhāsyate ।

{1.1.4.3.1.3.2}

<(ba) paramāṇūnāṃ āvaraṇādyabhāvo na—>

[093,viii]

nanu paramāṇumātrakasya kathamāvaraṇapratighātādayaḥ ।

[093,ix]

	etenāvaraṇādīnāmabhāvaśca nirākṛtaḥ ॥ 88 ॥
	kathaṃ vā sūtahemādimiśraṃ taptopalādi vā ।
	dṛśyaṃ; pṛthagaśaktānāmakṣādīnāṃ gatiḥ kathaṃ ॥ 89 ॥
	saṃyogāccetsamānotra prasaṅgo hemasūtayoḥ ।
	dṛśyaḥ saṃyoga iti cet kuto'dṛṣṭāśraye gatiḥ ॥ 90 ॥
	rasarūpādiyogaśca viruddha upacārataḥ ।
	iṣṭaśced buddhibhedāstu paṃktirdīrghati vā kathaṃ ॥ 91 ॥
<094>
	saṃkhyāsaṃyogakarmmāderapi tadvatsvarūpataḥ ।
	abhilāpācca bhedena rūpaṃ buddhau na bhāsate ॥ 92 ॥

[094,ii]

āvaraṇaṃ hi paramāṇūnāmasaṃsarggāt kathamiti na yuktaṃ । nahyavayavipratibaddhamāvaraṇaṃ kvāpyupalabdhaṃ । yena tattvābhāve paramāṇuṣu na syāttathā pratighātādiḥ । athaivamucyate ।

[094,iii]

	dhidratvātparamāṇūnāṃ saṃhateḥ syātpaṭādikaṃ ।
	kathamāvaraṇaṃ vā syādātapasya jalasya ca ॥ 534 ॥ (PVA)

[094,iv]

avayavisaṃyogamantareṇa paramāṇava eva kevalā avyāhataparasparāntaranupraveśāḥ kathamāvaraṇabhājaḥ । atrocyate । aśaktaiḥ saṃyogo 'pi padārthaḥ kathaṃ janyate । saṃsṛṣṭāḥ katha mavayavinaṃ janayanti । saṃsarggaśca naikadeśena tadabhāvāt । na sarvātmanāṇumātrapiṇḍaprasaṅgāt । saṃyogasya padārthāntarasya janane na cet । tameva saṃyogaṃ sāntarāḥ kathaṃ janayantīti samānaḥ prasaṅgaḥ । saṃsargaścet kiṃ saṃyogenāpareṇa । tathāvayavinā । atha sāntarā eva saṃyogamavayavinaṃ ca janayanti । tathā satyāvaraṇādikāryamapi kiṃ na janayanti ।

[094,v]

	vināpi paramāṇūnāṃ saṃsarggāt saṃhatiḥ parā ।
	āghāte 'pi pṛthagbhāvo yasyā nava samasti saḥ ॥ 535 ॥ (PVA)

[094,vi]

yathā viraladeśasthitā api keśamaśakamakṣikādayaḥ ekaghanākāraṃ pratyayamupajanayanti । tathā kāryāntaramapi kinna janayanti । tatra bādhakasyopalabdhestatheti cet । atrāpyatīndriyadarśiyogipratyayo bhavati bādhako yadi yogī bhavet । yathā cācchidracaṣake na jalaścyutirupari pidhāne । tathā paramāṇusaṃhatāvapi । athavā sūtahemasaṃyogaḥ kathamavayavinaṃ vināvaraṇapratighātādisamarthaḥ । taptopalādikamvā visaraṇādikañca nāmāparaṃ kāryaṃ । tatkāraṇaviśeṣādupajāyate viśiṣṭasaṃhatilakṣaṇāt । kāryakāraṇabhāvaścācintyaḥ । tathāhi pṛthagaśaktā rūpādayo vijñānaṃ janayituṃ tathāpi saṃhatā'vasthā janayanti । saṃyogāditi cet । nanu saṃyogo 'pi kāryameva tameva kathaṃ janayanti । na ca saṃyogasya dṛśyatā adṛṣṭāśrayasya gatyabhāvāt । yadyadṛṣṭāśrayasyāpi gatiḥ । indriyārthasannikarṣāt pratyakṣaṃ jāyata iti samayaḥ । saṃnikarṣaśca saṃyoga eva tadasya saṃyogakāraṇatvātsaṃyogavibhāgeṣvakāraṇaṃ guṇa iti guṇalakṣaṇaṃ hīyate । atha saṃyuktasamavetatvād gamyate । evaṃ tarhi paramāṇusaṃyogasadbhāve paramāṇugatiḥ syāditi vyarthamavayavikalpanaṃ । sarvasaṃyogānāmvā gatiḥ syāt । tato na dūrādagrahaṇaṃ bhavet । indriyasaṃyoga eva tatra nāstīti cet । na । sthūlānāmapi na gatiḥ syāt । atha saṃyogajo 'pi saṃyoga iṣyate । saṃyogavibhāgeṣvakāraṇamiti tu samavāyikāraṇatvapratiṣedhaḥ । na । tatrehanibandhanatvātsamavāyasya । saṃyogasya ca pratīyamānatve niyameneha buddhirupajāyate । tataḥ samavāyikāraṇamapi prāptaṃ । kiñca ।

[094,vii]

	saṃyuktasamavāyaścedyadi grahaṇakāraṇaṃ ।
	paramāṇuṣu saṃyoge dravyasya grahaṇaṃ bhavet ॥ 536 ॥ (PVA)

[094,viii]

yadi saṃyuktasamavāyo 'pi grahaṇahetustadā kāryadravyasaṃyogo vyarthaḥ syātparamāṇusaṃyogenaiva kāryadravyadṛṣṭeḥ । atha kāryadravyasadbhāve paramāṇusaṃyogo na kalpyate । paramāṇusaṃyogādeva darśanaṃ ghaṭāderiti vyarthamavayavikalpanamiti sa eva doṣaḥ । athāvayavino'bhāve paramāṇusaṃyogakalpanā nānyathā । viparyaye 'pi tulyaṃ । na cāvayavisaṃyoge paramāṇusaṃyogaḥ । samānadeśakālatvena vibhāgābhāvāt । athavā pratīyamānasyāvayavino 'pi saṃyoga iti dṛśyasyāsaṃyogasyāpi saṃyogaḥ

<095>

[095,i]

syāt । kiñca । dṛśyatā saṃyuktasamavāyāditi rasarūpādiyogaḥ pānakādau dṛśyamāne na syāt । na guṇasya guṇa iti । nahi tatrāvayavānāṃ tadrūpaṃ raso vā । upacāratastathā vyapadeśa iti cet । buddhibhedaḥ prasaktaḥ । yadeva hi rūpaṃ raso vāvayavānāṃ dadhyādīnāṃ tadevaikārthasamavāyādupacaryate । ma tu rūparasāntaropalambhaḥ ।

[095,ii]

	saṃyogināṃ hi yadrūpaṃ saṃyogasyāpi tad bhavet ।
	upacārātkutastu syāttatra rūparasāntaraṃ ॥ 537 ॥ (PVA)

[095,iii]

atha tāveva saṃsarggādrūparasau tathā pratibhāsete । atyantasaṃsargo hi tadekatvapratipattiheturiti rasāntaratvarūpāntaratvagatiḥ । evaṃ tarhi nāvayavināpareṇa kiñcitparamāṇupratibhāsanameva tathā sthūlādivyavahārayogi । kiñca । yadi na paramāṇūnāmeva sthūlatā pratipattistadā dīrghā paṃktiriti na syāt 〈।〉 nahi paṃktirnāma kiñcit । tathāhi ।

[095,iv]

	asaṃyogānna saṃyogo na dravyaṃ tata eva tat ।
	jātyāderna ca dīrghatvaṃ na jātyādi sammatā ॥ 538 ॥ (PVA)
	sanniveśaviśeṣeṇa yathā dīrghādibuddhayaḥ ।
	tatastāḥ paramāṇūnāmityuktaviṣayastathā ॥ 539 ॥ (PVA)

[095,vi]

sanniveśamātrasyaiva dīrghāditā yathā mālādau । tathā ca vivādāspadovayaviviṣayābhimata iti nāvayavī । yaccoktaṃ । saṃyogādindriyādayo janayanti dhiyamavayavinamanyamvetyādi । tatrocyate । na saṃyogādīnāṃ rūpamupalabhyate । saṃyogina eva rūpādayaḥ kevalā na tatra paraḥ saṃyoga upalabdhigocaraḥ । saṃyukta iti buddhyā gṛhyamāṇaḥ kathaṃ na tatheti cet । saṃyukta iti saṃyogina eva pratītiḥ saṃyuktaśabdasya ca nāparamatrālambanaṃ ।

[095,vii]

	pratyāsannatayotpannāstatra saṃyoginaḥ paraṃ ।
	saṃyuktapratyayālambyā na saṃyogastataḥ paraḥ ॥ 540 ॥ (PVA)
	puraḥ sthitā yathā terthāḥ kiṃ sayogastathā sthitaḥ ।
	anvayavyatirekābhyāṃ saṃyogāditi kalpanā ॥ 541 ॥ (PVA)

[095,x]

na khalu saṃyogo paraḥ pratibhāsate saṃyogivyatiriktaḥ kevalamasaṃyuktayoḥ sāvasthā nopalabhyate । tau punarupalabhyete । tato'nvayavyatirekābhyāṃ kalpanāmātrameva etaditi nirṇṇayaḥ । pratyakṣeṇa tu tathābhūtaṃ saṃdevaṃ bhūtaṃ jātamiti pratītiḥ । tataḥ saivāsthā pṛthagbhāvena jñāpyate saṃyoga iti । ata eva 〈।〉

[095,xi]

	śabdajñāne vikalpena vastubhedānusāriṇā ।
	guṇādiṣviva kalpyārthe naṣṭājāteṣu vā yathā ॥ 93 ॥

[095,xii]

na śabdajñānavailakṣyaṇyamātrādeva padārthabhedo 'pi tu pratyakṣalakṣaṇajñānabhedāt । vikalpikā hi buddhiranādiranādivāsanā sāmarthyādupajāyamānā tathā tathā plavate । tato nārthatattvaṃ pratiṣṭhāṃ labhate । tatrānvayavyatirekeṇa parikalpitaṃ bhedamāśritya saṃyogādibuddhayaḥ tataḥ parikalpitasyaiva bhedo nārthatattvasya 〈।〉 vikalpitārthabhedastu tīrthāntaradarśanādapyupajāyate । tato 'pyarthatattvavyavasthāpanāyāmanavasthā । tathābhyupagamena parasparāpavādaḥ syāt । tato bhinnaḥ śabdo jñānañca vikalpite vastuni vāsanāyā anvayavyatirekābhyāṃ pravartate । kimbhūtosau vikalpaḥ । vastubhedānusārī vastunābhedo vyāvṛttiratathābhūtāt । na ca vyāvṛttā<096>danyā vyāvṛttistataḥ sa eva santānāpekṣayā avāntarabhedo bhedenaiva pratibhāti 〈।〉 kimvastubhedamantareṇa kalpanāḥ pravartante bhinnāḥ । pravartanta eva dṛṣṭametat । yathā guṇādiṣu eko guṇa ekaḥ samavāyaścaturviṃśatirgguṇāḥ । na ca tatra saṃkhyā dravyāśritatvāt saṃkhyāyā na cāśrayasaṃkhyopacāra āśrayabhede 'pyekameva sāmānyādikaṃ । naṣṭājāteṣu ca kathamekatvādikaṃ ।

[096,ii]

	mato yadyupacārotra sa iṣṭo yannibandhanaḥ ।
	sa eva sarvabhāveṣu hetuḥ kinneṣyate tayoḥ ॥ 94 ॥

[096,iii]

yadi naṣṭājāteṣūpacārādekatvādestathā vyapadeśo buddhiśca sa evopacāro'nayoḥ kasmātsarvatra nibandhanaṃ neṣyate । anādikalpanādhyāropa eva nibandhanamastu । na vastuparikalpanāvasaraḥ ।

[096,iv]

	upacāro na sarvatra yadi bhinnaviśeṣaṇaṃ ।
	mukhyamityeva ca kuto'bhinne bhinnārthateti cet ॥ 95 ॥
	anarthāntarahetutve 'pyaparyāyaḥ sitādiṣu ।
	saṃkhyādiyoginaḥ śabdāstatrāpyathāntaraṃ yadi ॥ 96 ॥
	guṇadravyāviśeṣaḥ syād bhinno vyāvṛttibhedataḥ ।
	syādanarthāntarārthatve 'pyakarmmādravyaśabdavat ॥ 97 ॥

[096,vii]

nanūpacāro hi nāma mukhyanibandhanaḥ sa kathamasati mukhye bhavet । mukhyañca bhinnaviśeṣaṇaṃ daṇḍyādivat । abhinnaviśeṣaṇatve gauṇī vyavasthitiḥ । bhavatastu punaḥ pūrvapūrvakalpanākṛtaviśeṣaṇayogādabhinnaviśeṣaṇatvena mukhyatvaṃ kvaciditi nopacārasambhavaḥ । tadasat । bhinnaviśeṣaṇaṃ mukhyamityeva ca kutaḥ । abhinnaviśeṣaṇamapi kalpanākṛtabhinnaviśeṣaṇamatyantābhyāsād rūḍhimupagataṃ mukhyameva । askhaladgatipratyayaviṣayo hi mukhyastadaparastu gauṇa iti kiṃ na paryāptaṃ । kiñca । yadi bhinnaviśeṣaṇaṃ mukhyamanyathopacaritaṃ । amukhyameva sarvamevaṃ vidhaṃ bhavatu bhinnasya viśeṣaṇasyābhāvāt । naṣṭājāteṣu tu viśeṣyamapyupacaritamiti viśeṣaḥ । yadi viśeṣaṇamapyaparaṃ nāsti viśeṣyameva tarhi sarvatra vācyamityabhinnārthatā paryāyatārūpā bhavenna sāmānyādhikaraṇyaṃ bhinnapravṛttinimittatve hi tad bhavati । tadapyavacanīyaṃ । yataḥ ।

[096,viii]

	bhedavṛttinimittasya tadrūpapratibhāsane ।
	sāmānādhikaraṇyasya kathaṃ śabdārthabhāvitā ॥ 542 ॥ (PVA)

[096,ix]

idaṃ sāmānādhikaraṇyaṃ śabdayorarthayorvā bhavet । na tāvacchabdayoḥ pratiniyatārthābhidhānāt । lakṣitalakṣaṇena sāmānādhikaraṇyamiti cet ।

[096,x]

	ekenaiva〈hi〉samnbadhe sarva lakṣitameva tat ।
	dvitīyasya dhvanernnāsti prayoga iti nāsti tat ॥ 543 ॥ (PVA)
	samānādhāratārthānāmanenaiva nirākṛtā ।
	vidyamāno 'pi sambandhaḥ kathaṃ kasmācca mīyatāṃ ॥ 544 ॥ (PVA)
	samavāyabalādartho yadyabhedena mīyate ।
	ekasmādeva tadvodhācchabdonyo vyarthako bhavet ॥ 545 ॥ (PVA)
	apareṇa sa evārtho yadi jñāpya itīṣyate ।
	saiva paryāyatā prāptā bhavato 'pi matena kiṃ ॥ 546 ॥ (PVA)
	atha nīlārtha sambandhimātramekadhvanerggataṃ ।
	samavāyipratīto na parasyāstyapratītatā ॥ 547 ॥ (PVA)
	yathādhyakṣeṇa nīlasya gatāvutpalagamyatā ।
	tathā śabdādapi gatistasyaivānyadhvanirvṛthā ॥ 548 ॥ (PVA)
	dhvanerniyata evārtha iti nāparagamyatā ।
	viśeṣarahito nārthaḥ kaścidasti vaco vṛthā ॥ 549 ॥ (PVA)
<097>
	indranīlotpalādonāṃ nīlatvaṃ na tu kevalaṃ ।
	pratyakṣeṇa tathādṛṣṭerdhvanervṛttiḥ kimanyathā ॥ 550 ॥ (PVA)
	utpale yadi nīlatvamutpalatvavaco vṛthā ।
	anyatra yadi nīlatvaṃ vṛthotpalavacastathā ॥ 551 ॥ (PVA)

[097,iii]

tasmād buddhaya eva svavāsanānurodhādupajāyamānā bhedābhedasāmānādhikaraṇyādivyavahāramuparacayanti । na paryāyatāprasaṅga । tathāhi ।

[097,iv]

anarthāntarahetutve 'pi sitādiṣu 〈।〉 dṛśyante'paryāyā ityuktaṃ । tatrāpyarthāntaratvamiti cet । evaṃ sati guṇadravyayorna viśeṣaḥ । tathāhi । "kriyāvadguṇavatsamavāyikāraṇañca dravyaṃ ।" samavāyikāraṇatvaṃ guṇayoge bhavet । gurutvasya bhāvādadhogatiḥ pānakādīnāmiti kriyāvattvaṃ । tato guṇo 'pi saṃyogo dravyalakṣaṇayoge dravyamiti guṇadravyāviśeṣaḥ । tasmād bhinno vyāvṛttibhedaparikalpitā'bhidheyabhedād bhinnaḥ śabdaḥ pratyayaśca । tadyathā'karmmadravyamadravyaṃ karmeti na cārthāntaramatrārthaḥ । tathāpyaparyāyatvamakarmmadravyaśabdādīnāṃ । tatra vyāvṛttibheda eva nibandhanaṃ nāparaḥ pravṛttinimittabhedaḥ । kathantarhi sāmānādhikaraṇyavaiyadhikaraṇyaprabhedaḥ । gauḥ śuklo goḥ śuklatvamiti ।

[097,v]

	vyatirekīva yaccāpi sūcyate bhāvavācibhiḥ ।
	saṃkhyāditadvataḥ śabdaistaddharmmāntarabhedakaṃ ॥ 98 ॥
	śrutistanmātrajijñāsorna vā kṣiptākhilā parā ।
	bhinnaṃ dharmmamivācaṣṭe yogo 'ṅgulyā iti kvacit ॥ 99 ॥
	yuktāṅgulīti sarveṣāmākṣepāddharmmivācinī ।
	khyātaikārthābhidhāne 'pi tathā vihitasaṃsthiti ॥ 100 ॥

[097,viii]

yathā paryyāyatā kalpitavācyabhedānneti pratipāditaṃ । tathā'bhede 'pi vācyasya vyatirekavibhaktiḥ kalpitavyatirekabhāvādyathā śilāputrakasya śarīraṃ rāhoḥ śiraḥ tathā goḥ śuklatvamiti । gauriti tadekākāraparāmarśaṃyogī sakala eva padārtha ucyate । śukla iti tu tadekadeśaḥ parāmarśāntarayogini ca vidyamānaḥ । vyatirekaścānvayavyatirekābhyāmapoddhṛtaḥ । tatastasya goḥ śuklo guṇa iti vyatirekavibhaktiḥ । yadā ca gavākārāvagraho nāsti śuklatvameva kevalamupalabhyate sambandhiviśeṣarahitaṃ । tadā praśnayati kasyedaṃ śuklatvamiti tadā pūrvadarśanādavadhṛtagosvabhāvo nirdiśati gauriti । tādātmyasambandha evāsya vivakṣitaḥ । vyatirekastu kevalasya prathamanniścayāt । yadā tu na kevalenānena bhavitavyaṃ yadi nāma viśeṣopalakṣaṇamandatā mandalocanānāṃ tathāpi śuklena gavānyena vā bhavitavyamiti praśnayatti koyaṃ śuklo gauranyo veti । tadā prativacanaṃ gauriti samānādhikaraṇatayā । tadantarbhāvanenaiva praśnabhāvāt । tadanurūpameva ca prativacanaṃ yuktamayañca tattvārtha ti iti ।

[097,ix]

	anvayavyatirekābhyāṃ vyatirekaviniścaye ।
	viśeṣalakṣaṇābhāve kutaścitkāraṇādapi ॥ 552 ॥ (PVA)
	ayaṃ śuklo guṇośvasya prativācyaṃ vipaścitāṃ ।
	praśnasya vyatirekitvāttathaivetyatra nirṇṇayaḥ ॥ 553 ॥ (PVA)
	yadātvavyatirekeṇa viśeṣāntarggame sati ।
	pramāṇavṛttamālocya praśnaḥ praśnayiturbhavet ॥ 554 ॥ (PVA)
	tadā viditatadbhāva uttaraṃ tādṛgeva saḥ ।
	dātānyaprakramasyātra naivāvasarasambhavaḥ ॥ 555 ॥ (PVA)
<098>
	pratyakṣavṛttamālocya na bhedasya viniścayaḥ ।
	tanmūlamanumānamvā bhedasyāsambhavo mataḥ ॥ 556 ॥ (PVA)
	anvayavyatirekau tu yadānādī vyavasthitau ।
	tadābhedasya sadbhāvād vyavahārastathaiva saḥ ॥ 557 ॥ (PVA)
	anādivyavahāroyamevameva jagadgataḥ ।
	vastucintātu lokasya neti bhedo na bādhyate ॥ 558 ॥ (PVA)

[098,iv]

tasyādavayavā eva nāvayavī vidyate । yadi tarhi nāvayavī rasādaya eva tadā na ghaṭasya rūpādaya iti bhavet । nahi bhavati rūpādīnāṃ rūpaṃ । nāpi ghaṭasya vā ghaṭa iti paryālocanaṃ parasyāśaṅakyāha ।

[098,v]

	rūpādiśaktibhedānāmanākṣepeṇa vartate ।
	tatsamānaphalā'hetuvyavacchede ghaṭaśrutiḥ ॥ 101 ॥
	ato na rūpaṃ ghaṭa ityekādhikaraṇā śrutiḥ ।
	bhedaścāyamato jātisamudāyābhidhāyinoḥ ॥ 102 ॥
	rūpādayo ghaṭasyeti tatsāmānyopasarjjanāḥ ।
	tacchaktibhedoḥ khyāpyante vācyonyo 'pyanayā diśā ॥ 103 ॥

[098,viii]

rūpādīnāṃ pratiniyataśaktibhedamaṃnākṣipya teṣu samānodakadhāraṇaśaktyākṣepeṇa ghaṭaśrutiḥ pravartate । tato na rūpādayo ghaṭa iti samānādhikaraṇatā । ata eva samudāyaśaktivivakṣāyāmayaṃ samudāyaśabdaḥ । jātiśabdastu pratyekaṃ ekaphalatve yathā vanaṃ yathā vṛkṣa iti । kathantarhi rūpādayo ghaṭasyeti vyapadeśaḥ । udakāharaṇasādhāraṇakāryā rūpādipratyayajananasamarthāḥ pratyekamityarthaḥ । atha yathā vṛkṣāṇāṃ vanaṃ vṛkṣā vanaṃ । rūpādayo ghaṭā rūpādīnāṃ ghaṭa iti kasmānna bhavati । bhavatyeva yadi śāstrāntarasaṃskāro na bhavati । lokastu prāyaśastatsaṃskārānusārī tato na bhavati । yastu samyagavabodhayuktastasya bhavatyeva saṃpratyayo rūpādaya eva kecid ghaṭāḥ kāryaviśeṣasamarthāḥ । udakādyāharaṇañca kāryaṃviśeṣaḥ । sanniveśaviśeṣeṇa vā vyavasthitāḥ । yataḥ saṃniveśaviśeṣādudakadhāraṇaviśeṣaḥ । rūpaṃ ghaṭa iti tu na bhavati sāmānādhikaraṇyaṃ avayavāvayavibhedena parasparavyāptyabhāvāt ।

[098,ix]

nanu vṛkṣaśiṃśapātvayorapi na parasparavyāpyavyāpakabhāva iti kathaṃ samānādhikaraṇyaṃ । naitadasti yataḥ ।

[098,x]

	vṛkṣabuddhiḥ pṛthag vyaktāvekatrāpi pravartate ।
	ghaṭabuddhistu rūpādau pratyekaṃ nānuvartate ॥ 559 ॥ (PVA)

[098,xi]

na khalu ghaṭabuddhiḥ pratyekaṃ rūpādau pravartate vakṣabuddhivacchiṃśapādau । na ca sa śaktibhedo ghaṭaśabdenākṣipyate । vṛddhavyavahāranirūḍheḥ śaktipratiniyamāt । vṛkṣaśabdastu viśiṣṭaśaktiyogamapyākṣiyatīti na doṣaḥ । atrāpi vyavahāranirūḍhiḥ śaktibhedo vā nibandhanamiti sarvaṃ susthaṃ ।

[098,xii]

nanu viṃśatiggaviḥ, gavāṃ viṃśatiriti na bhedotra kaścit ।

[098,xiii]

	na hi viṃśātiśabdenāparā śaktirihocyate ।
	kevalā bāhadohādiśaktirevātra gamyate ॥ 560 ॥ (PVA)

<099>

[099,i]

saṃhateḥ khyātiratrāsti bahutvena parisphuṭā ।

[099,ii]

tadāhānayā diśā anye 'pi vyapadeśā vaktavyāḥ । saṃhativiśeṣo'tra vivakṣito daśadvayarūpaḥ । na ca tena vāhadohaśaktirākṣiptā । nāpi tayā saṃhativiśeṣa iti sarvaṃ susthaṃ । athavā ।

[099,iii]

	anādivyavahāreṇa vāsanāsaṃskṛtātmānāṃ ।
	anādirvyavahāroyaṃ kalpanāśabdasambhavī ॥ 561 ॥ (PVA)
	tato na kasyaciccodyaṃ kenacit kriyate na ca ।
	evaṃbhūte 'pi śabdārthe na kiñcit kṣīyate yadi ॥ 562 ॥ (PVA)
	kimayuktimadatrekṣyaṃ yena tatparicodyate ।
	prākṛte śabdasaṃskāre dṛśyate na samañcasaṃ ॥ 563 ॥ (PVA)
	liṅgasya vacanasyārthe bhe dastatrekṣyate sphuṭaḥ ।
	na ca tatrāstyayuktatvaṃ saṃskṛte cedidaṃ bhavet ॥ 564 ॥ (PVA)
	lakṣaṇena hi saṃskāraḥ prākṛte saṃskṛte mate ।
	saṃskṛtāsaṃskṛtatvaṃ hi na pramāṇena gamyate ॥ 565 ॥ (PVA)
	vyavasthāmātramevaitadvālakrīḍāpravṛttaye ।
	yathā kathañcidevāyaṃ bāliśairvyaṃvahāribhiḥ ॥ 566 ॥ (PVA)
	śāstrīkṛto nirartho 'pi tathānyairanuvarttitaḥ ।
	bāliśaireva tenaiṣāṃ na vidmaḥ kimihocyatāṃ ॥ 537 ॥ (PVA)
	adṛṣṭārthapravādastu bhaṇḍaśāstre 'pi dṛśyate ।
	na ca saṃpratyayastatra tenaiṣāndhaparamparā ॥ 568 ॥ (PVA)

{1.1.4.3.1.4}

<(gha) vijñānaṃ kāraṇam>

[099,xii]

yadi śarīrasya mahābhūtādutpattistadā vayavānāṃ samastānāmeva hetutvaṃ vijñānajanmani । yathāṅakure bhūmyādīnāṃ pratyekamvā yathā jvālādiṣu dāhyānāṃ tṛṇānāntatra ।

[099,xiii]

	hetutve ca samastānāmekāṅgavikale 'pi na ।
	pratyekamapi sāmarthye yugapad bahusambhavaḥ ॥ 104 ॥

[099,xiv]

nānekatvasya tulyatvāt prāṇāpānau niyāmakau ।

[099,xv]

yatra khalu kārye parasparasahakāritayā bahunāṃ vyāpārastatraikābhāve 'pi na kāryasambhavaḥ । tadabhāve 'pi kāryabhāve heturevāsau na bhavet ।

[099,xvi]

atha parasparanirapekṣā eva janayantyavayavāstataḥ karṇanāsādicchede 'pi bhavatyeva tebhyo manovijñānaṃ । evantarhi pratyekaṃ sāmarthyamiti prāptaṃ । tato bahuvijñānasambhavaḥ । nahi pratyekaṃ samarthaṃ bahubījabhāvenānekāṅakurānudayaḥ ।

[099,xvii]

atha prāṇāpānayorjanakatvaṃ yaḥ kaścidekovayavastasya sahakārī । na ca sahakāribhedād bhidyate kāryaṃ । aparāparakuvindābhāve 'pi na paṭādibhedaḥ ।

[099,xviii]

atrocyate । prāṇāpānayorapyanekatvātsa eva prasaṅgaḥ । ekāvayavavaikalye 'pi na syād bahusambhavo vā । nahi prāṇāpānayorapyekatvaṃ śarīravadeva siddhaṃ । athaikatvameveṣyate ।

[099,xix]

tathāpi brūmaḥ

[099,xx]

	ekatve 'pi vahuvyaktistaddhetornityasannidheḥ ।
	nānekaheturiti cet nāviśeṣātkramādapi ॥ 105 ॥

[099,xxi]

ekatve 'pi prāṇāpānādīnāmanekavyaktireva tatonekarāgādimanaḥprasaṅgaḥ । taddhetornityameva sannidhānāt । sannihite ca hetāvanutpannastaddhetuka ityayuktaṃ । athānekasya heturna bhavatyeva pratiniyamatvāt kāryakāraṇatāyāḥ । na khalu kāryakāraṇabhāvaniyamaḥ paryanuyoga<100>yogyaḥ । agnerhi dhūma eka evodayamāsādayati । na । viśeṣābhāvāt । agnerhi na tata eva svabhāvādaparāparadhūmopalabdhiḥ । atra tu punastata eva prāṇādisvarūpādaparaprabodhakapratyayānvayādaparāpararāgādicittabhāvaḥ । na ca prabodhakapratyayasyāpi niyamaḥ pūrvaṃsaṃskārabalābalasya hetutvāt । tato yadyasau praṇādistasya cetaso na hetuḥ । parato 'pi tadaviśeṣānna syāditi krameṇāpyanekahetutā na syātpūrvasaṃskārasyaiva hetutvaprasaṅgaḥ ।

[100,ii]

abhyupagamya ca prāṇāderekatvamuktaṃ na tu yuktaṃ । tathā hi ।

[100,iii]

	naikaprāṇe 'pyanekārthagrahaṇānniyamastataḥ ॥ 106 ॥
	ekayānekavijñāne buddhyāstu sakṛdeva tat ।
	avirodhāt; krameṇāpi mā bhūttadaviśeṣataḥ ॥ 107 ॥

[100,v]

eka prāṇakāle 'pi dīrghaniśvasitādau anekabuddhisadbhāvānne prāṇāderniyamaḥ । kutastarhi niyamastata eva grahaṇāt । grahaṇameva pūrvapūrvamuttarottarasya cetaso niyamahetuḥ । athaikameva manovijñānaṃ krameṇānekārthagrahaṇarūpaṃ । tato nānekā buddhirityucyate । tadapi nāsti । na rūpādyākāravyatirekeṇāparamasti manaḥ । svacchadarppaṇasaṃsthānīyamekameva vyāpakaṃ manastasya punararthapratibimbasaṅgamaḥ । atrocyate । yadyudāsīnameva vijñānaṃ prāpyārthabimbotpattiḥ pratyāsattitāratamyābhāvādarthānāṃ yugapadarthagrahaṇaprasaṅagaḥ । atha bhāvanāviśeṣatāratamyānnaivaṃ saiva tarhi kāraṇamarthākāratāyā na prāṇāpānādayaḥ । avasthitasya tu vijñānasya darppaṇavatko virodho yena na yugapadarthagrahaḥ । atha sāmarthyaṃ nāsti tadānīṃ krameṇāpi tadarthagrahaṇaṃ mā bhūdaviśeṣāt ।

[100,vi]

athāpi syātkṣaṇabhedastatrāpyastyeva tataḥ kṣaṇabhedātkramādanekārthagrahaṇaṃ । naitadapyuttaraṃ yataḥ ।

[100,vii]

	bahavaḥ kṣaṇikāḥ prāṇā asvajātīyakāḥ kila ।
	tādṛśāmeva cittānāṃ kalpyante yadi kāraṇaṃ ॥ 108 ॥
	kramavantaḥ kathaṃ te syuḥ kramavaddhetunā vinā ।
	pūrvasvajātihetutve na syādādyasya sambhavaḥ ॥ 109 ॥

[100,ix]

yataḥ 〈।〉

[100,x]

	taddhetustādṛśo nāsti sati vā'nekatā dhruvaṃ ।
	prāṇānāṃ bhinnadeśatvātsakṛjjanma dhiyāmataḥ ॥ 110 ॥

[100,xi]

bahavaḥ kṣaṇikāḥ prāṇāḥ iti siddhameva naḥ । bhavatastu na siddhametat । atha pramāṇadṛṣṭeḥ siddhametat । kramabhāvī hi naikaḥ pradārtho yuktastataḥ kāraṇakramātkāryasyāpi krama iti kramavad vijñānaṃ । ta eva khalu kramavatkāraṇavirahāt prāṇāḥ kathaṃ kramavantaḥ । pūrvapūrvaprāṇādihetukramāditi cet । na 〈।〉 pūrvasvajātīyahetutve hi nādyasya sambhavaḥ prāṇādestādṛśasya pūrvamabhāvāt । paralokāṅgīkaraṇehi janmādi prāṇasya hetuḥ syāt । mātāpitṛprāṇa eva heturiti ceta । na । tathābhūtasya sarvaṃdā bhāvaprasaṅgāt । evaṃ ca sati buddhirapi mātāpitṛjaiva iti pūrvaprasaṅgaḥ ।

[100,xii]

abhyupagamyocyate । anekatā prāṇānāṃ bhinnadeśasaṃsarggāt । anekadeśasaṃsarggo hi viruddhadharmmādhyāsonekasya sādhakaḥ । anekatvātprāṇasyānekamanovijñānotpattiprasaṅgaḥ ।

<101>

[101,i]

samānajātīyasya ca manasaḥ krameṇotpattiḥ । na hi kṣaṇabhedādeva kāryabhedaḥ । yathā samānajātīyamanekaṃ kāraṇaṃ tathā kāryaṃmapi ।

[101,ii]

nanvanekasmādekamevotpadyate sāmagrī janikā । naitaduttaraṃ ।

[101,iii]

	yadyekakālikonekoṣyekacaitanyakāraṇaṃ ।
	ekasyāpi na vaikalye syānmandaśvasitādiṣu ॥ 111 ॥
	atha heturyathābhāvaṃ jñāne 'pi syādviśiṣṭatā ।
	na hi tattasya kāryaṃ yadyasya bhedānna bhidyate ॥ 112 ॥

[101,v]

anekasyaikakāryajanane dvaitaṃ sāmagrīrūpeṇānyathā vā 〈।〉 sāmagrīrūpeṇa janane mandaśvasitādiṣu aśvasite ca na syāt sāmagryabhāvāt । eṣa hi sāmagrījanmanaḥ kāryaṃsya dharmmo yatsamagravyagravaikalye'bhavanaṃ । nahi tadabhāve 'pi bhavatastatkāryatā ।

[101,vi]

athāpi syādyathā saṃnihitameva kāraṇaṃ na samagrameva । evaṃ tarhi sannihitameva na kāraṇamasannihitamapīti vaktavyaṃ । na caivamanvayavyatirekabhāvitvāt kāryakāraṇatāyāḥ । tasmātsamagrātsamagrameva kāryaṃ vyagrād vyagraṃ । avidyamānādavidyamānaṃ । anyathābhūtādanyathābhūtameveti niyamaḥ । naiva hi tasya kāryaṃ yadyasya viśeṣādaviśeṣavat । tadbhāvabhāvitvameva nibandhanamiti cet । na 〈।〉 tadvikāravikāritvenaiva tadbhāvabhāvitā gamyate ।

[101,vii]

	tadbhāvabhāvitāmātrātkāryakāraṇatā yadi ।
	akāraṇo vikāraḥ syāttathā sarvamahetukaṃ ॥ 569 ॥ (PVA)

[101,viii]

yadi tadbhāvabhāvitvameva kevalamupagamyate kāryakāraṇanibandhanavikāro'hetuka eva prasaktaḥ । atha so 'pi vikārastanmātrakādeva prathamameva kasmānnotpannaḥ । avikṛta eva hi tasminnutpadyamānaḥ prathamameva syāt । nahi tasya tatkāryaṃ yadaviśeṣe 'pi viśiṣyata ityuktaṃ । tato yathā'hetuko viśeṣastathā sa bhāvo 'pi tatastadbhāvabhāvitāpi kathaṃ gamyate ।

[101,ix]

etena pariṇāmaḥ pratyuktaḥ । yaducyate 〈।〉 kramabhāvipariṇativiśeṣasāpekṣād dehādeva kramavad vijñānamupajāyate । tadasat ।

[101,x]

	pariṇāmakramo 'pyeṣa dehamātrādasambhavī ।
	dehāviśeṣāttasyāpi viśeṣaḥ kuta āgataḥ ॥ 570 ॥ (PVA)

[101,xi]

yathaiva pariṇativiśeṣābhāvādaviśeṣo vijñānasya tathā dehaviśeṣābhāvataḥ pariṇaterapi ।

[101,xii]

nanu kṣīrādipariṇativiśeṣastadaviśeṣe 'pi dṛśyate । kālaparivāsamātrādeva 〈।〉 tathā śarīrasyāpi । naitatsāraṃ । yataḥ ।

[101,xiii]

	kṣīrādipariṇāmo hi samānakṣīrasambhavī ।
	samāna eva śārīraḥ pariṇāmo viśiṣyate ॥ 571 ॥ (PVA)

[101,xiv]

samānakṣīrādisamavadhāne samānoṣmādisambhave ca samāna eva dadhyādipariṇāmaḥ । śarīrasya tu samānatāsamānate । anurūpābhyāsavāsanāvikalpakādivijñānabhedābhedayornibandhanaṃ । tato na pariṇatikramātkramo vijñānānāmiti gamyate । tasmātsamudāyakāryatve viśeṣasambhavonyathā nekatvamiti sthitametat । na caivaṃ dṛśyate ।

[101,xv]

nanu yasyāpi vijñānādeva vijñānaṃ tasyāpi kasmādanekaṃ notpattimad vijñānaṃ । atrottaraṃ ।

<102>

[102,i]

	vijñānaṃ śaktiniyamādekamekasya kāraṇaṃ ।
	anyārthāsaktiviguṇe jñāne'narthāntaragrahāt ॥ 113 ॥

[102,ii]

vijñānaṃ samanantarapratyayarūpaṃ ekamekasya kāraṇaṃ śaktiniyamaḥ vāsanānurūpaḥ saṃskāraḥ । āsaktiviśeṣo vā । dṛḍhavāsanaṃ hi vyavahitamapi vijñānaṃ samanantarapratyayasya sāmarthyaviśeṣādhānena kiñcideva vijñānaṃ janayati kevalamvā samanantarapratyayānurūpaprabodhato vā । tathā hi ।

[102,iii]

	vāsanādāḍhryamāsādya vināpi samanantarāt ।
	pūrvakādeva vijñānāt〈syād〉vikalpasya sambhavaḥ ॥ 572 ॥ (PVA)
	samanantaravijñānātpratyāsatyā tu kasyacit ।
	vikalpasyodayo dṛṣṭaḥ parasya vyavadhernna tu ॥ 573 ॥ (PVA)

[102,v]

na khalu vyavahitavijñānavāsanāvikalpānāmanyenāvāntaropanipātinā śaktiviṣayaviṣayeṇodayo dṛśyate । tato vijñānādekakaṃ vā vijñānamiti yuktā vyavasthā ।

{1.1.4.3.1.5}

<(ṅa) karmasiddhiḥ—>

[102,vi]

nanu śarīrādanekavijñānodaye 'pi niyamastata eva vijñānāt । yathānekendriyavijñānasambhave 'pi kadācidekameva vijñānamāsaktiviṣaye tata evāsaktiviśeṣāt । tatrocyate ।

[102,vii]

	śarīrātsakṛdutpannā dhīḥ svajātyā niyamyate ।
	parataścetsamarthasya dehasya viratiḥ kutaḥ ॥ 114 ॥

[102,viii]

yadi śarīrādudīya vijñānaṃ tataḥ punaḥ punarapi tāvadeva । tathaiva dehasya sāmarthyasambhavāt । yadi nāma vijñānaṃ svaśaktiniyamādekaṃ vijñānaṃ janayati । dehastu tathaivāstītyaparāparavijñānajananaṃ । atha tena vijñānena śarīrasyāparavijñānajanane vyāghātakaraṇānna śarīrādaparavijñānodayaḥ । tadapyasat ।

[102,ix]

	nāyamarthaḥ pramāṇena kenacid gocarīkṛtaḥ ।
	vijñānādeva vijñānaṃ jāyate mānaniścayāt ॥ 574 ॥ (PVA)

[102,x]

nahi vijñānarahitāddehādevānekavijñānotpattiḥ । punarvijñānādevānekavijñānajananaśaktivyāghātaḥ । nahi dhūmādeva vahnerdhūmajananaśakterupaghātaḥ । tato yadi dehādutpattirvijñānādekaikavijñānajanane 'pi na dehasya sāmarthyavyāghāta ityaparāparānekavijñānajananaṃ । nahi kāraṇānāṃ kācitprekṣāvattā yenedānīmvijñānādeva vijñānamupajāyate kimasmadaparavijñānotpattyeti na deha utpādayet ।

[102,xi]

athaivamapi kadācid bhavet । yaduta kāryādeva kāraṇasya svakāryajanane vyāghāta iti ।

[102,xii]

	dehādanekavijñānasambhave tadanantaraṃ ।
	vighāte jñānato dṛṣṭeḥ syādāśaṅkā kvacitpunaḥ ॥ 575 ॥ (PVA)
	pakṣapātakṛtāsaktirabhyāsādasya sambhavaḥ ।
	niyāmakatvamasyāsadvijñānasyopajāyate ॥ 576 ॥ (PVA)

[102,xiv]

tatastajjātīyaṃ vijñānaṃ tajjātīyādeva kāryakāraṇabhāvasiddhau vijñānādeva vijñānamiti na dehādasyodayaḥ ।

[102,xv]

nanūktamanekendriyavijñānasambhavastata ekavijñānādekaikavijñānamiti । sattyamuktaṃ 〈।〉 noktamātrādeva parihāro 'pi tu yuktoktitaḥ । na ca tad yuktaṃ । nahi vijñānamanāsaktasvabhāvantadapara<103>vijñānānutpattaye vyāpriyate । na cāsaktiḥ pūrvābhyāsamantareṇa । tato yajjātīye vijñāne pūrvābhyāsastatsadṛśa eva punarāsaktirataḥ pūrvābhyāsādeva vijñānāntarānudayaḥ । yasya tu ।

[103,ii]

	na lokosti parastasya na pūrvābhyāsasambhavaḥ ।
	pūrvābhyāsaṃ vinā nāsti vijñānāntaravāraṇaṃ ॥ 577 ॥ (PVA)
	tena dehādudayināṃ vijñānānāṃ punaḥ punaḥ ।
	ttaddehasambhave prāptaṃ vṛndantacca na dṛśyate ॥ 578 ॥ (PVA)
	atha prathama evāsya kṣaṇo dehasya saṃvidaḥ ।
	janakaḥ parabhūtasya vailakṣyaṇyādahetutā ॥ 579 ॥ (PVA)

[103,vi]

parabhūtasya hi kalaśāttadvilakṣaṇasyā janakatā vijñāneṣu । nahi janakavilakṣaṇo 'pi janakaḥ । tadapyasat ।

[103,vii]

	yadi prathamato dehakṣaṇādevodayo vidāṃ ।
	anāśrayastato dehaḥ kevalā syādvideva tu ॥ 580 ॥ (PVA)

[103,viii]

nānupakāryopakārakabhāve āśrayāśrayibhāvaḥ tathā sati kevalasya vijñānasya sambhavaḥ ।

[103,ix]

atha dehasahakārivijñānaṃ vijñānaṃ janayati । tato na kevalāvasthānaṃ । tathā sati vijñānādeva vijñānaṃ dehastu sahakārītyasmatpakṣa eva samarthitaḥ syāt । atha deha upādānakāraṇaṃ prathamaṃ । yathā śālūkasya gomayapadārthaḥ । paścācchālūkādeva śālūkodayaḥ । evaṃ tarhi gomayamantareṇāpi paścācchālūkādeva śālūkasambhavastathā vijñānādeva vijñānamiti kevalāvasthānaprasaṅgaḥ ।

[103,x]

atha dehasyāpi kāraṇatvamupalabhyate । sattyaṃ 〈।〉 nopādānakāraṇatvena kintu sahakāritvenetyuktaṃ ।

[103,xi]

atha pūrvamupādānaṃ paścātsahakārī cet । nopādānaṃ paścātsahakāri bhavati ।

[103,xii]

	yadi deha upādānaṃ sahakārī kathampunaḥ ।
	dṛṣṭatvādevametaccenna darśanamiheṣyate ॥ 581 ॥ (PVA)

[103,xiii]

na ca śālūkasya tathābhūtasya gomayācchālūkādvā samudbhavastayormahato bhedasya bhāvāditi pratipāditaṃ ।

[103,xiv]

	pāṭavādindriyajñānāduditādīkṣyate kvacit ।
	tadeva prathamaṃ dṛṣṭaṃ vijñānāntarasādhanaṃ ॥ 582 ॥ (PVA)

[103,xv]

tasmānna dehādvijñānaṃ ।

[103,xvi]

athāpi syād 〈।〉 bhavato 'pi yadi na deha āśrayo vijñānasya tadā nivṛtte 'pi dehe kevalasya vijñānasyāvasthānaprasaṅgaḥ । nahi nirnnibandhanaḥ sahāvasthānaniyamaḥ । atra paramāśaṅkya parihāraḥ ।

[103,xvii]

	anāśrayānnivṛtte syāccharīre cetasaḥ sthitiḥ ।
	kevalasyeti ceccittasantānasthitikāraṇaṃ ॥ 115 ॥
	taddhetuvṛttilābhāya nāṅgatāṃ yadi gacchati ।

[103,xix]

tadā kevalasyāvasthānaṃ bhavetyeveti vākyaśeṣaḥ । yadā tu ।

[103,xx]

	heturdehāntarotpattau pañcāyatanamaihikaṃ ॥ 116 ॥

[103,xxi]

tadā kutaḥ kevalasyāvasthānamiti । tathā hi cittasantānasya sthitikāraṇaṃ taddhetuvṛttirdeha〈he〉toḥ kalalādisaṃjñitasya vṛttirdehotpādanaṃ pratyābhimukhyaṃ tasya lābhaḥ kevalasya <104> dehahetornāsti । kintu cittasantānasthitikāraṇaṃ । pūrvaṃkaṃ cittaṃ karmmaṃsaṃjñitantasya yadāṅgatā sahakārikāraṇatvaṃ । tasya cāṅgatā dehasatṛṣṇatāyāṃ tannāṅgatāṃ yadi gacchati । tadā kevalasyāvasthānamiṣṭameva । dehāntarotpattau ca pañcāyatanamaihikaṃ । tadeva saṃskārakatvenārūpyadhātucyutānāṃ dehotpattau kāraṇamiti । tasyāṅgabhāva upalabhyate maraṇādūrdhvaṃ dehotpatteradarśanāt । ārūpyadhātostvatyantādṛṣṭeḥ । atrāha ।

[104,i]

	tadaṅgabhāvahetutvaniṣedhenupalambhanaṃ ।
	aniścayakaraṃ proktamindriyādyapi śeṣavat ॥ 117 ॥

[104,ii]

yadyapi nāma nopalabhyate pañcāyatanasyaihikasya janmāntaradehajananeṅgabhāvastathāpi cittasantānahetoḥ karmmasaṃjñitasya nāsāviti nānupalabdhimātrakādeva tadabhāvaniścaya iti aniścayakaraṇamanupalambhanamiti prāgeva pratyapādīdamiti kaivātra vimatiḥ ।

[104,iii]

athāpyucyate । nānupalambhanamātrakamatrocyate'pi tu vyāptipūrvakamanumānaṃ । tadyathā । yadindriyantadindriyāntaraṃ na pratisandhatte 〈।〉 tadyathā devadattacakṣurādikaṃ na yajñadattacakṣurādikaṃ । indriyaṃ ceha janmaśarīrasambaddhamiti viruddhavyāptopalabdhiḥ ।

[104,iv]

naitadasti । śeṣavattvādasya ucyate etadyathārthāsti nahi śeṣavato gatiḥ । janmāntarendriyāpratisandhānaṃ hi kevalamadarśanamātragamyaṃ na cādarśaṃnamātrakādvipakṣavyāvṛttiniścayaḥ । athaihikaśarīrabhāvīndriyapratisandhānopalabdheraparatrāpi tatpratisandhānamevānumīyate । tatrāpi siddhasādhyatā tasyāpi tadaihikatvāt । pārāvāravat ।

[104,v]

atha śukraśoṇitāntarabhavendriyamiti viśeṣyate ।

[104,vi]

tadapyasat । atrāpi na vipakṣābhāvo'nupalambhamātrakamantareṇa gamyate । na ca śukraśoṇitāntaratvena viśeṣaṇaṃ deśaviśeṣaṇavatparitrāṇaṃ । ghaṭaśabdaviśeṣaṇavacca । tathāhi ।

[104,vii]

	dṛṣṭā ca śaktiḥ pūrveṣāmindriyāṇāṃ svajātiṣu ।
	vikāradarśanātsiddhamaparāparajanma ca ॥ 118 ॥

[104,viii]

nahi vyaktiviśeṣaṇātpakṣa eva pratibandhaḥ pratīyate'nyathā na kenacit kvacid vyavahartavyaṃ । śaktiniścayapūrvakatvād vyavahārasya । sāmānyaviṣayaśca vyavahārato na vyaktiparatā sambandhasya । tathā ca । cāpalyādisamanvayinaścakṣurāderabhyāsabhāvanātastathābhūtotpattau tathābhūtadarśanādaparatra tathābhūtamevānumīyate । na ca janmādau tathābhūtamindriyaṃ kāraṇamupalabhyate । tato janmāntarendriyajamiti naihikatvamanyadvā viśeṣaṇaṃ yuktaṃ । athaikameva tadindriyaṃ tato nottarendriyasya pūrveṇa jananasiddhiḥ । yadyapyevantathāpi ।

[104,ix]

	abhyāsapūrvakatvasya cāpalādiṣu darśanāt ।
	tathābhūtānumānasya siddhatvādaparaṃ vṛthā ॥ 583 ॥ (PVA)

[104,x]

ekantanneti nedamupayogi sarvathā tajjātīyakāryadarśanātkāraṇaṃ tathābhūtamityanumānaṃ । dṛśyante cābhyāsikā guṇāḥ svapnaśarīrāntara iti pratipāditaṃ ।

[104,xi]

kiñca 〈।〉 vikārasyāparāparasya darśaṃnādaparāparajanmasiddhamevāta iti । indriyāntaramindriyāntaraṃ janayati madhyāvasthāyāmiti kathaṃ na janmāntarendriyajananaṃ svabhāvabhūtavikāre hi bheda eva naikatā pṛthivyādivat ।

<105>

[105,i]

athāpi syādekasantānaprajñaptirevātreti nātyantaṃ bhedaḥ । janmāntare 'pi samānametat । janmāntaramapi suptaprabuddhavadekasantānāntarggatameva smṛtivyavadhānena tu dūramiva tatpratīyate ।

[105,ii]

athāpi syānnendriyādevotpattiriṃndriyāṇāmapi tu prathamaṃ śarīrādutpattiḥ parata indriyādeva śaktiniyamāt । atrocyate ।

[105,iii]

	śarīrādyadi tajjanma prasaṅgaḥ pūrvavadbhavet ।
	cittāccettata evāstu janma dehāntarasya ca ॥ 119 ॥

[105,iv]

yadi dehātprathamotpattistadāsendriyādanindriyādvā 〈।〉 sendriyādutpattāvindriyādevotpattiriti prathamasyāpīndriyādutpattau paralokaprasiddhiḥ । anindriyādutpattau keśanakhāgrādermṛtadehāccotpattiḥ । anekatve cānekendriyotpattiprasaṅgaḥ । tathā cāparimāṇatāprasaṅgaḥ । tathā samarthasya dehasya viratiḥ kutaḥ । atha dehapariṇativiśeṣa evendriyāṇi tadāpi sa evāvināśaprasaṅgaḥ syādakṣāṇāṃ dehasambhava ityādikaḥ prasaṅgaḥ । atha cittābhāvānmṛtaśarīre nendriyasambhavaḥ । yadi tarhi cittādutpattiḥ । tata eva cittājjanma dehāntarasya cittasya ca janmāntarabhāvinaḥ । kiṃ pūrvendriyakāraṇatvaparikalpanānirbandhena । tato na śarīraṃ vijñānasya heturato na hetoḥ śarīrasya vaikalyājjanmāntarāsambhavādapratisandhirityāha ।

[105,v]

	tasmānna hetuvaikalyātsarveṣāmantyacetasām ।
	asandhirīdṛśantena śeṣavat sādhanaṃ matam ॥ 120 ॥

[105,vi]

ityupasaṃhāraḥ । heturhi janmāntarāsaṅgatasya satṛṣṇakarmmābhisaṃskṛtaṃ cittaṃ । tasya ca na vaikalyaṃ । yadi tu śarīraṃ hetuḥ syāttatastadvaikalyato hetuvaikalyādasandhiḥ । na caivaṃ । tato na hetuvaikalyamiti nāsiddho hetuḥ । maraṇacittatvādityeva pariśiṣyate । tacca śeṣavat । adarśanamātrakeṇa vyatirekopadarśanāt ।

[105,vii]

yadapyuktaṃ । ihalokacittaṃ cittāntaraṃ na pratisandhatte । bhinnadehavṛttitvāddevadattacittavat । tadapyayuktaṃ ।

[105,viii]

	vṛtteḥ pūrvaniṣedhokterāśrayasya niṣedhataḥ ।
	ālambanatve vijñānaṃ kṣaṇādālambate paraṃ ॥ 584 ॥ (PVA)

[105,ix]

yadi tatra vartamānamanyavṛttino vijñānasya na janakamiti pramāṇārthastadāśrayāśrayibhāvo niṣiddho'deśasthañca vijñānaṃ । na cālambyamāno deha āśrayo vijñānasyāntarasparśaviśeṣatvena sukhādivijñānālambyatvāt । ālambanañca svaśarīraṃ । paraśarīrālambanavijñānaṃ janayatīti tenānekāntaḥ । na ca dehāntaratvamekasantānaprajñaptitaḥ । bhedastu paramārthata ekajanmaśarīrasyāpi bālādyavasthāviśeṣataḥ । tasmātsantānasyopakāro manaso dehādutpattistu cittādeva brīhisantānavaditi । tato nādinidhane citasantāne saṃti janmamaraṇaprabandhasiddherabhyāsaprasiddhirityābhyāsikā guṇāḥ sarva evāvakāśamāsādayantīti sarvajñatānyo vā guṇaḥ saṃbhavati ।

{1.1.4.3.1.6}

<(ca) karuṇābhyāsaḥ>

[105,x]

nanu bhavatvabhyāsaḥ sa tu kathamatyantaprakarṣaniṣṭhaḥ । kiñcinmātrasya viśeṣasya darśanāt । laṃghanavadudakatāpavacca । atrottaraṃ ।

<106>

[106,i]

	abhyāsena viśeṣe 'pi laṃghanodakatāpavat ।
	svabhāvātikramo mā bhūditi ced, āhitaḥ sa cet ॥ 121 ॥
	punaryatnamapekṣeta yadi syādasthirāśrayaḥ ।
	viśeṣo naiva bardheta svabhāvaśca na tādṛśaḥ ॥ 122 ॥

[106,iii]

kuta etaditi cedāha ।

[106,iv]

	tatropayuktaśaktīnāṃ viśeṣānuttarān prati ।
	sādhanānāmasāmarthyānnityañcānāśrayasthiteḥ ॥ 123 ॥

[106,v]

na khalu viśeṣa ityeva vyavasthitotkarṣabhāgī nahi laṃghanodakatāpaviśeṣaḥ svasattāmātrabhāvenaiva tathāpi tu punaryatnāpekṣaṇādāhitasyāpi laṃghanasya nahi laṃghanaṃ । pūrvaprayatnalabhyaṃ punaḥ prayatnāntaranirapekṣamapitu prāyaśa eva punaryatnamapekṣate । udakatāpastvaṃsthirāśrayaḥ । punaryatnāpekṣī ca । na hyasau saṅgatāgnisaṃparkko 'pyāste । yato'vyavasthitotkarṣatā । tato vyavasthitotkarṣaṃtā punaryatnāpekṣaṇenāsthirāśrayatvena ca vyāptā tadabhāvādviparyaṃyasadbhāvācca kṛpādīnāṃ manoguṇānāṃ na vyavasthitotkarṣatā । yaśca punaryatnāpekṣī sa svabhāva eva na bhavati । ayantu saviśeṣaṇo heturyaḥ sthirāśrayaḥ svabhāvaśca । na sa vyavasthitotkarṣastadyathā śrotriya-kāpālikaghṛṇā ।

[106,vi]

yastu punaryatnāpekṣī tasya ।

[106,vii]

	viśeṣasyāsvabhāvatvād bṛddhāvapyāhito yadā ।
	nāpekṣeta punaryatnaṃ yatnonyaḥ syādviśeṣakṛd ॥ 124 ॥

[106,viii]

yaḥ khalu punaryatnasāpekṣaḥ sa yadyapyatibṛddhimāpnoti । tathāpi tasya na svabhāvatā । nahi hetusannidhānatāpekṣī svabhāve yuktaḥ । svarasavāhinastathā vyapadeśāt tato bṛddhāvapi tasya nātyantaṃ bṛddhiḥ । laṃghanodakatāpavat ।

[106,ix]

na caivaṃ manoguṇāḥ kṛpādayo'nye ca bāhyaguṇāḥ kecanetyāha ।

[106,x]

	kāṣṭhapāradahemāderagnyāderiva cetasi ।
	abhyāsajāḥ pravartante svarasena kṛpādayaḥ ॥ 125 ॥

[106,xi]

kāṣṭhasya hi vahnyāhito viśeṣodaradāhādilakṣaṇaḥ sa punaryatnāpekṣaṇātsvarasavāhī pārade 'pi cāraṇajāraṇādilakṣaṇaḥ 〈।〉 hemni ca puṭapākādikṛtaḥ । tadvadeva cetasi kṛpādayaḥ punaḥ punastadanuvartanāhitaviśeṣādavyāvṛttibhājastadā kṛpādiviśeṣa āhito yadā nāpekṣeta yatnaṃ punastatonyaḥ pūrvatrānupayuktaśaktiruttarottaraviśeṣakṛdevati paraprakarṣaniṣṭhā 〈।〉

[106,xii]

nanu laṃghanamapi yatnasāpekṣaṃ kṛpādayo 'pi tata ekaḥ svarasavāhī aparo neti kutaḥ । uktamatra । na svarasavāhī punaryatnanirapekṣa udakatāpādiḥ kṛpādayastu kāṣṭha ivāgnikṛtā viśeṣāḥ svarasavāhinaḥ ।

[106,xiii]

	tasmātsateṣāmutpannaḥ svabhāvo jāyate guṇaḥ ।
	taduttarottaro yatno viśeṣasya vidhāyakaḥ ॥ 126 ॥
<107>
	yasmācca tulyajātīyapūrvabījaprabṛddhayaḥ ।
	kṛpādibuddhayastāsāṃ satyābhyāse kutaḥ sthitiḥ ॥ 127 ॥

[107,ii]

vyavasthitotkarṣatā pūrvasajātīyakṛpādibuddhiprabhavā eva kṛpādayo na viṣayādisannidhānādisāpekṣāḥ । tathāhi ।

[107,iii]

	smaraṇaśravaṇenāpi kṛpādīnāṃ pravartanaṃ ।
	na ca pratyupakārādisavyapekṣāḥ kṛpādayaḥ ॥ 585 ॥ (PVA)

[107,iv]

tatkṣetrīkṛtasantānānāṃ hi pratyagrasatatāpakārapravartamāneṣvapi na kṛpādayaḥ śithilatāṃ bhajante । tatasteṣāmabhyāsasamāgamamahotsavasamaye kṛto vikāśetaratā mandatā ।

[107,v]

athāpi syāllaṅghanasyāpi sobhyāsaḥ samastyevābhivṛddheranavadhikāyā hetuḥ । atastasyāpi sa dharmmaprāpto na caivamato viparyaṃya ityāha ।

[107,vi]

	na caivaṃ laṃghanādeva laṃghanaṃ balayatnayoḥ ।
	taddhetvoḥ sthitaśaktitvāllaṃghanasya sthitātmatā ॥ 128 ॥

[107,vii]

na hi kṛpādereva samānajātīyātkṛpādivallaṃghanādeva laṃghanamapi nu balayatnābhyāṃ svābhyastalaṃghano 'pi balavyapagame yatnasya ca na laṅghayituṃ samarthaḥ । balasya ca vyavasthitātmatā svahetusāmarthyātprayatnasya ca । tato laṃghanamapi sthitātmaiva nānyathā ।

[107,viii]

athāpi syād 〈।〉 abhyāsādeva laṃghanaviṣayāllaṃghanaṃ । anyathā balasya prāgapi bhāvāllaṃghanaprasaṅgaḥ । atha balameva prāg nāsīdabhyāsenaiva tasya nirvṛtteḥ 〈।〉 tathā sati samānajātīyalaṃghanajatve 'pi laṃghanamanavadhikaṃ neti kṛpādīnāmapi sa eva prasaṅgaḥ । atrocyate ।

[107,ix]

	tasyādau dehavaiguṇyād paścādvadavilaṃghanaṃ ।
	śanairyatnena vaiguṇye niraste svabale sthitiḥ ॥ 129 ॥

[107,x]

nābhyāsādvalamapi tu sadeva balamupahataṃ śleṣmādibhirasamarthaṃ laṃghane । tato laṃghanābhyāsādanayorvaiguṇyasya । tata āhārādestadeva pūrvakaṃ balaṃ svayamasyāste । tena paścāllaṃghanaṃ na prāk । atha rasāyanopayogādvalaṃ । tadapi rasāyanaśaktiniyamād vyavasthitaṃ । samāne 'pi laṃghanābhyāse puruṣagaruḍaśāvakayorna laṃghanasamānatā । tathāhi ।

[107,xi]

	garutmacchākhāmṛgayorlaṃghanābhyāsasaṅgame ।
	samāne 'pi samānatvaṃ laṃghanasya na vidyate ॥ 586 ॥ (PVA)

[107,xii]

tasmādabhyāse 'pi yonijātibalāpekṣameva laṃghanaṃ na laṃghanamātrāpekṣaṃ । kṛpādīnāṃ tu punaranyānapekṣatvameva ।

[107,xiii]

nanvabhyāsādbalaṃ balāllaṅghanamiti tadevābhyāsapūrvakatvaṃ kṛpādivat । na । atyantābhyāsād balasya hānirapītyadoṣaḥ ।

[107,xiv]

yadi tarhi sajātīyabījamātrāpekṣāḥ kṛpādayastadānāditvādatyantaṃ tatsvabhāvataiva syāt । na cāsti tatsvabīja prabhavā neti gamyate । atrocyate ।

[107,xv]

	kṛpā svabījaprabhavā svabījaprabhavairna cet ।
	vipakṣairbbādhyate citte prayātyatyantasātmatāṃ ॥ 130 ॥

<108>

[108,i]

yadyapi kṛpā svabījaprabhavānādiśca kālastathāpi na sātmībhāvaḥ । svabījaprabhavaireva dveṣādibhirbbādhanāt । yadi nairantaryamāpyate tadā sātmībhāvaḥ sthirāśrayatve 'pi tatra mahatā prayatnena vipakṣavidveṣādinivāraṇe kṛpātmakatvaṃ ।

[108,ii]

avaśyañcedamabhyupagantavyaṃ ।

[108,iii]

	tathā hi mūlamabhyāsaḥ pūrvaḥ pūrvaḥ parasya tu ।
	kṛpāvairāgyabodhādeścittadharmmasya pāṭave ॥ 131 ॥

[108,iv]

abhyāso hi kṛpādīnāṃ pūrvaḥ pūrva uttarottarasya cittadharmasya pāṭavena punarutpattau । utpannasya hi svabījātpāṭavameva kevalaṃ vidhātavyamabhyāsena vidyamānatvādutpatteḥ । tataḥ । svārthe nirucchakatvena parārthe saspṛhātmanaḥ ।

[108,v]

kṛpātmakatvamabhyāsād ghṛṇāvairāgyarāgavat ।

[108,vi]

abhyāso hyananyakarmmaṇā kriyamāṇaḥ kṛpātmakatvaṃ vidadhāti । yathā ghṛṇā vairāgyaṃ rāgañca । yathā hi vipakṣairabādhyamānā ghṛṇā sātmībhavati । yatsadbhāvādupādeyameva kiñcinnāvabhāsate । tathā vairāgyaṃ rāgitāpi draṣṭavyā ।

< 4. śāstṛtvād bhagavān pramāṇam>

{1.1.4.4.1}

<(1) śāstṛtvavyākhyānam>

[108,vii]

evaṃ kāruṇikaḥ paraduḥkhanirācikīrṣayā paraduḥkhahānārthamupāyābhiyogī bhavatītyāha ।

[108,viii]

	niṣpannakaruṇotkarṣaḥ paraduḥkhākṣameritaḥ ॥ 132 ॥
	dayāvān duḥkhahānārthamupāyeṣvabhiyujyate ।

[108,ix]

dayāvato hi svaduḥkhahānāya yatnaḥ sambhavī । svaduḥkhakṣayamantareṇa paraduḥkhanirākaraṇe'sāmarthyaṃ । tataḥ svaduḥkhakṣayasākṣātkaraṇe sarvabhāvasākṣātkaraṇe cābhiyujyate । yataḥ ।

[108,x]

	parokṣopeyataddhetostadākhyānaṃ hi duṣkaraṃ ॥ 133 ॥

[108,xi]

yasya khalu svarggāpavargahetuphalasākṣātkriyā nāsti tasya parebhyastadākhyānaṃ duṣkaraṃ । nahi tasya tatra sāmarthyaṃ । yadyapi nāma caturāryasattyadeśanāsambhavatyanumānapariniścitatve sattyānāṃ । tathāpi na sarvadā । svārthaṃsamīhāvelāyāmasaṃbhavāt । narakādisambhave ca pratiniyatakarmmaphalamāvīcyādilokadhātuvṛttāntakathanaṃ na sambhavatyeva । tataḥ sarvameva sākṣātkartavyaṃ ।

[108,xii]

tatra sākṣātkāraṇe hetuḥ parīkṣaṇaṃ । tadevāha ।

[108,xiii]

	yuktyāgamābhyāṃ vimṛśan duḥkhahetuṃ parīkṣate ।
	tasyānityādirūpañca duḥkhasyaiva viśeṣaṇaiḥ ॥ 134 ॥

<109>

[109,i]

yuktiranumānaṃ । anumānāgocare cāgamaḥ, atīndiyayārthapratyāyanahetuḥ । athavā । āgamaḥ prathamaṃ prabodhako bhavati । tato yuktirarthapratyāyanaphalā pravartate । na tvāgamādevārthaṃniścayaḥ । vivakṣāmātrātpravṛtteḥ । artha pratibandhābhāvāt । etacca sarvaṃ vimarśābhimukhasya nānyathā । tataḥ prathamaṃ vimarśaḥ punarāgame tasyārthasya darśanaṃ । parārthānumānarūpe nājñāmātrake । nahi prāmāṇikerthe ājñāmātradāyī prekṣāvān vaktā'mūḍho vā । tato yuktyā tasyārthasya sthirīkṛtya bhāvayataḥ sākṣātkaraṇamityanukramaḥ । tatra tāvatprathamaṃ duḥkhahetumeva parīkṣate, hetunivartanadvāreṇa duḥkhanivartanārthaṃ । duḥkhahetau ca nirūpite tasya punaranityatādirūpantatparīkṣaṇena nivartanayogyatānirūpaṇārthaṃ । anirūpite hi nivartanayogyatve nivartanāyotsāha eva na syāt । na hyahetukatve nityahetukatve vā nivartanāya vyāpāraḥ saphalaḥ । yataḥ ।

[109,ii]

	ahetornityataivāsti nityahetoḥ kṣayaḥ kutaḥ ।
	hetuvaikalyamaprāpya kathaṃ bhāvo nivartate ॥ 587 ॥ (PVA)
	yasya hetukṛto bhāvastadabhāvānna tadbhavet ।
	tadabhāve 'pi bhāvaścedabhāvosya kuto bhavet ॥ 588 ॥ (PVA)
	anityahetuko bhāvo hetvabhāve nivartate ।
	nityahetorabhāvosti na hetorna nivartate ॥ 589 ॥ (PVA)

[109,v]

tasmādviśeṣaṇairanityatādibhirduḥkhasya । tasya hetoranityatāṃ parīkṣate ।

[109,vi]

	yatastathāsthite hetau nivṛttirneti paśyati ।
	phalasya hetorhānārthaṃ tadvipakṣaṃ parīkṣate ॥ 135 ॥
	sādhyate tadvipakṣo 'pi heto rūpāvabodhataḥ ।

[109,viii]

yadīśvarādiko nitya eva kaścid duḥkhasya hetuḥ syāt । tatastasyāvaikalyānnivṛttirna bhavati duḥkhasyeti matimān bhavet । tato nivartanāya na pravartate phalasya । na hyaśakye kaścit pravartate । pravartamāno vā na vighātabhāk । phalasya ca yo hetustadvipakṣaṃ parīkṣate । hetorhānārthaṃ । nahi bhavato 'pi vipakṣasaṅgamantareṇa nivṛttiḥ । na cāhetorabhāvo vipakṣābhāve । hetvabhā vādeva nivṛttiriti cet । karmmakṣayādeva nivṛttiriti paramataṃ । na 〈।〉 vidyātaḥ karmmāparāparamiti na karmmakṣayaḥ । avidyā ca hetuḥ karmmaṇa iti pratipādayiṣyate duḥkhasya ceti na doṣaḥ ।

[109,ix]

nanu duḥkhasya na heturniyatarūpaḥ priyaviprayogādyanekarūpatvāt । tato nivartaṃnamaśakyaṃ । atrocyate ।

[109,x]

	ātmātmīyagrahakṛtaḥ snehaḥ saṃskāragocaraḥ ॥ 136 ॥
	heturvirodhi nairātmyadarśanaṃ tasya bādhakaṃ ।

[109,xi]

ātmātmīyayorabhiniveśakṛtaḥ sneho duḥkhasya hetuḥ । snehanivṛttau ca nātmīye vihanyamāne duḥkhaṃ ।

[109,xii]

nanu yadyapi nātmīye vihanyamāne 'pi na mānasaṃ duḥkhaṃ snehanivṛttau kāyikantvātmani kathaṃ na duḥkhaṃ । atrocyate ।

[109,xiii]

	paraduḥkhena duḥkhī yastasya nātmasukhodayaḥ ।
	ātmīyābhiniveśe hi svasnehasya nivartanaṃ ॥ 590 ॥ (PVA)

[109,xiv]

na khalu sutasnehatiraskriyamāṇātmasnehā kāyikamapi śastrādisaṃparkajanitamavalambante duḥkhaṃ । ātmīyasnehaśca satkāyadṛṣṭiduḥkhasya hetustato nairātmya<110>darśanambādhakaṃ virodhitvāt । tadākāravirodhī hi dharmmastasya bādhakaḥ । pavanasyeva snigdhatauṣṇyādayaḥ । tato nairātmyasātmībhāve tadviparyayākarasya satkāyadarśanasyānityasya sato nivṛttiḥ । tata ātmātmīyagrahanivṛttau sakalakāyikamānasaduḥkhanivṛttiḥ ।

[110,ii]

nanu dehacchedadāhādau ca kathaṃ maraṇādiduḥkhābhāvaḥ । naitadasti ।

[110,iii]

	maraṇantena dehena viyogādaparaṃ nahi ।
	dehāntarasyotpattiśca jananaṃ duḥkhitātra kā ॥ 591 ॥ (PVA)

[110,iv]

yadā dehenaikena viyujyate pareṇa ca tasya yuktiḥ smaraṇañca pūrvāparāvasthayorabhyāsajanitasmṛtipāṭavasya tadā bālabṛddhāvasthāparityāgopādānavat paridhānopādānatyāgavacca tasya kā pīḍā । na ca pīḍānusandhānā'grahamantareṇa yatraivābhyāsastadevābhiratikāraṇaṃ । audāsīnyābhyāse ca na sukhaduḥkhe staḥ ।

[110,v]

	atyantamaudāsīnyasya sambhave dehabhogyayoḥ ।
	na pīḍāstyapakāre 'pi sattvadṛṣṭinivarttane ॥ 592 ॥ (PVA)

[110,vi]

tadāha ।

[110,vii]

	bahuśo bahudhopāyaṃ kālena bahunāsya ca ॥ 137 ॥
	gacchantyabhyasyatastatra guṇadoṣāḥ prakāśatāṃ ।

[110,viii]

nairātmyadarśanena sakalaparyākulatāheturāgādivyapagame prabodhavikāse cānekaprakārāparāparopāyābhyāsaguṇadoṣāṇāṃ prakāśanaṃ । śāstrābhyāse satyanekaprakāraśāstraguṇadoṣaprakāśanavat ।

[110,ix]

guṇadoṣaprakāśanaṃ hi buddheḥ pāṭavaṃ ।

[110,x]

	buddheśca pāṭavāddhetorvāsanātaḥ prahīyate ॥ 138 ॥
	parārthavṛtteḥ khaḍgāderviśeṣoyaṃ mahāmuneḥ ।

[110,xi]

yadā ca paṭubodhopanītaguṇadoṣavivekastadā sakalamanubhūtaguṇamadhyavartti kṣaṇikamapi doṣajātaṃ jānāti । tato vāgvaiguṇyādikamapi nivartayituṃ prayatate'tovāsanā prahīyate । ayameva pratyekabuddhāryaśrāvakatīrthebhyo viśeṣo bhagavataḥ sugatasya । athavā yadi nāma duḥkhaprahāṇaṃ tathāpi na sarvajñatvaṃ bhavatyanyathā vītarāgaḥ sakala eva sarvavedī bhavet । atrocyate । bahuśo bahudhopāyamityādi । bahuprakāro hi khalūpāyaprapañca: । tadabhyāse ca sakalasāṃsārikaguṇadoṣaprakāśanaṃ mahatā kālena ।

[110,xii]

	smṛtipāṭavasadbhāve pūrvajātismṛtiryathā ।
	tadā tadanusāreṇa tatsarbādhigatiḥ punaḥ ॥ 593 ॥ (PVA)
	yathā grāmāntarāyātastatsaṃskārānuvṛttimān ।
	jñāyate tadvidā tadvadāgato janmanonyataḥ ॥ 594 ॥ (PVA)

[110,xiv]

yathā khalu grāmāntarāgatastatsaṃparkopajanitaviśeṣadarśane tadvidā tata āgatatvena jñāyate । tato grāmāntarasyāpi tadviśeṣaṇatvena gatistadvadeva janmāntarasyāpi tajjanitasaṃskārakāraṇatvenānumānaṃ ॥ parokṣortho janmāntarasambhavī ।

[110,xv]

	kimanena prakāreṇa dānādirnānumīyate ।
	tataśca karmmaphalayorniyamaprativedanaṃ ॥ 595 ॥ (PVA)
<111>
	anena karmmaṇānena deśenāsya samāgamaḥ ।
	prāgāsīdevamākārasvabhāvasya samāgamāt ॥ 596 ॥ (PVA)

[111,ii]

pratiniyataṃ deśādisaṃsarggatatkāryasvabhāvayoravāntarasvabhāvanirūpaṇe sakalakāraṇasvabhāvatatkāryasvabhāvabhedasambandhavedanamiti pratiniyatasvabhāvasākalyavedanamiti sarvakarmmaphalādisambandhaparijñānaṃ ।

[111,iii]

	svarggāpavarggamārggasya yathāvadvedane sati ।
	puruṣārthajñatāmātrātsampūrṇṇaṃ śāsanaṃ mataṃ ॥ 597 ॥ (PVA)

[111,iv]

na ca kāryakāraṇamativṛtya parasparaṃ sakalaṃ jagajjāyate । tatonekaprakārakāryakāraṇabhāvabhāvanānubandhena sakalasya jagato bhavati vedanamanavadyaṃ tataḥ sarvajñatā ।

[111,v]

athānumānena vedane kathamasya sākṣāddarśitvaṃ sākṣāddraṣṭā ca bhagavāniṣyate । tadapi yatkiñcideva ।

[111,vi]

	sarvākārānumānaṃ yadadhyakṣāttanna bhidyate ।
	nendriyeṇāpi saṃyogastatodhikaviśeṣakṛt ॥ 598 ॥ (PVA)

[111,vii]

yatkhalu sarvākārapadārthasvarūpavedanaṃ tadevādhyakṣaṃ । sākṣātkaraṇārtho hi pratyakṣārthaḥ । nanvakṣaṃ prati vartate iti pratyakṣaṃ 〈।〉 nādhyakṣalakṣaṇametat । api tu sākṣātsadbhūtapadārthavedanaṃ । akṣantūpalakṣaṇamātraṃ । kiñca । yadyakṣayoge 'pi sākṣāddarśanābhāvaḥ kintadadhyakṣaṃ । akṣameva tanna bhavatyupahatatvāditi cet । ucyate ।

[111,viii]

	asākṣātkṛtihetutvādanakṣaṃ yadi tanmataṃ ।
	sākṣātkaraṇahetutvādakṣamityavadhāryatāṃ ॥ 599 ॥ (PVA)

[111,ix]

nahi saṃsthānādimātrakādevākṣatā yuktā । upahatasyāpi tattvaprasaṅgāt । sākṣātkaraṇahetutve tvakṣatāyāṃ manaso 'pi tathātvāvirodhaḥ । anyacca ।

[111,x]

	manasaḥ pāṭavādeva spaṣṭamākāradarśanaṃ ।
	manasi vyākule hyakṣapratīteḥ spaṣṭatā kutaḥ ॥ 600 ॥ (PVA)

[111,xi]

manasa eva samādhānasaṅgatādakṣavijñānamapi sākṣātkāri । ato'dhyakṣajanyatvamakāraṇameva । tasmādanumānamapi sarvākārasākṣātkaraṇapravṛttaṃ pratyakṣameva ।

[111,xii]

nanvatītādau parokṣerye pravartamānaṃ kathaṃ pratyakṣaṃ । naitadapi yuktaṃ ।

[111,xiii]

	sākṣātkaraṇasadbhāve kathamasya parokṣatā ।
	sākṣātkṛtaḥ parokṣaścedaparokṣo na vidyate ॥ 601 ॥ (PVA)

[111,xiv]

athākṣavyāpāradaparokṣatā । sa evākṣavyāpāraḥ sākṣātkaraṇamantareṇa kathamavagamyate । sākṣātkaraṇenāvagatau sarvākārānumāne 'pyakṣavyāpāraḥ syāt । anumānāvatārasya sarvatra bhāvāt । cakṣurādivyāpāro 'pyanumānādavagamyate । api ca ।

[111,xv]

	sarvākārānumānaṃ hi prāg dṛṣṭasya bhavedyadā ।
	tadātmacakṣurādīnāṃ vyāpāro 'pi pratīyate ॥ 602 ॥ (PVA)
	kvacidbhāvī kvacid bhūtaḥ so'numānena gamyate ।
	akṣavyāpāra ityeṣā tatrākṣavyāvṛttirna kiṃ ॥ 603 ॥ (PVA)

[111,xvii]

yadā tadaivotpanno bhāvī vā padārthonumīyate । tadā bhāvī tatrākṣavyāpāraḥ pratīyate'numānena । yadā bhūtastadā bhūta eva । sā cā sarvākāreṇānumānataḥ pratīyamānaḥ samastyeva kathamabhāvo'kṣavyāpārasya ।

[111,xviii]

nanu bhāvī bhūto vā kathamasti । naitadasti ।

<112>

[112,i]

	sākṣātkaraṇamevāsya bhāvasyāstitvamucyate ।
	sarvatra sākṣātkaraṇātsattvaṃ bhāvasya gamyate ॥ 604 ॥ (PVA)

[112,ii]

vartaṃmānābhimatasyāpi padārthātmani stambhādau sākṣātkaraṇādeva gamyate tadastitvaṃ nānyataḥ ।

[112,iii]

nanvasākṣātkṛte 'pi vahnayādāvanumānagamyamastitvaṃ । na 〈।〉 tatrāpi tathābhūtasyaivānumānaṃ sākṣātkṛtaṃ kriyamāṇaṃ kariṣyamāṇañcānumīyate'nyathānumānāpravṛtteḥ । darśanānusāryanumānaṃ dṛśyatāmevānumāpayati । anyathā'yogāt । yadi tu na kenacid dṛṣṭaṃ dṛśyate drakṣyate vā tadā ca śaviṣāṇāyamānamasadeva । sarvasāmarthyopākhyāviraha evānupākhyā ।

[112,iv]

nanu vartamānakālasambandhostitvaṃ na sākṣātkaraṇaṃ । tathā ca yogināmatītānāgatapadārthasākṣātkaraṇaṃ bhavadbhiriṣyate । vartamānatāmātradarśane tu nāsāvatītādidarśī । tataḥ sarvajanasamānatā kathamasya śāstṛtvaṃ yogitvamveti pare uktavantaḥ । tatredamucyate ।

[112,v]

	na pramāṇana kenāpi gatiḥ kālasya vidyate ।
	rūpādimātrasya gatiḥ pratyakṣādanumānataḥ ॥ 605 ॥ (PVA)

[112,vi]

pratyakṣamativṛttyāpi vṛttimabhyupalabhyate ॥

[112,vii]

pratyakṣeṇa rūpādīnāṃ svabhāva eva kevalamupalabhyate na kālādiyogaḥ । tadākāramātrasamagāmādadhyakṣasya 〈।〉 na hi purovarttyākāraparigrahamantareṇa pratyakṣamīkṣate । anyathā sarvaḥ sarvadarśī bhavet । na ca purovarttyākāratayā kālaḥ stambhādivadupalabhyate । nāpi pratyakṣamantareṇānumānaṃ । atha kṣipracirādipratyayagrāhyo'numeyo vā । tadapi na samyak ।

[112,viii]

	ciramityādi buddhīnāṃ na purovarttikālatā ।
	naivamākāravirahe buddheḥ pratyakṣateṣyate ॥ 606 ॥ (PVA)

[112,ix]

ciraṃkṛtamityādau ghaṭādikamevāvabhāsate । na tu tatrāparaḥ kālaḥ ।

[112,x]

athāpi syād 〈।〉 yadi ghaṭādaya eva kāryatābhājo'vabhāsante । kastarhi cirādyarthaḥ । atrocyate ।

[112,xi]

	ghaṭādyavayavādīnāṃ samāptirmandatākramāt ।
	cirārthaḥ kālavirahe kāraṇānāmasannidheḥ ॥ 607 ॥ (PVA)

[112,xii]

mandakrameṇa yā ghaṭādyavayavānāṃ pariniṣpattiḥ samāptiścirārthaḥ sa ।

[112,xiii]

nanu kālamantareṇa saiva mandatākramaśca na yuktaḥ । na 〈।〉 sādhanāsannidhānamātreṇa tadupapatteḥ । sādhanāsannidhānañca sannidhānakāraṇābhāvāt । sannidhānakāraṇābhāvo 'pi tatkāraṇābhāvata ityānādireṣa hetuprakramaḥ । tato na kālo nāma kaścit ।

[112,xiv]

	atha kālabalānmāndyaṃ kṣipratā vā pravartate ।
	kāryāṇāṃ hetunā tatra kiṃ kṛtyamiti cintyatāṃ ॥ 608 ॥ (PVA)

[112,xv]

kālaḥ kāryāṇāṃ pravartakaḥ kimatra kāraṇānāṃ vyāpārasya phalaṃ । kāraṇamantareṇa na kālaḥ samartha iti cet । kāraṇabhāvābhavābhyāmeva tarhi kāryāṇāmutpādaḥ kālastu na samarthaḥ 〈।〉 yadi tu kālābhāve kāraṇānāmasāmarthyaṃ । yuktaḥ kālasya kāraṇabhāvaḥ । na cābhāvaḥ kālasya vyāpinityattvāt । ayāparāparakālasamavadhānāpekṣakāraṇādutpattistadevāparāparakālasamavadhānaṃ kutaḥ । kāraṇāntarāditi cet । tata eva tarhi kāryakramaḥ kiṃ kālena । krama eva kāla iti cet । na 〈।〉 sahitāsahitabhāvasya kramatvāt । sa ca padārtharūpa eveti nāparaḥ kālaḥ । athādityādigatireva kālaḥ । na 〈।〉 ādityādisvarūpavyatirekeṇa gatyabhāvāt । tacca svarūpaṃ pratyakṣagamyameva ।

[112,xvi]

	dṛṣṭatātītakālatvaṃ dṛśyatā vartamānatā ।
	bhāvitā drakṣyamānatvamiti kālavyavasthitiḥ ॥ 609 ॥ (PVA)

<113>

[113,i]

kathantarhi vyatirekapratyayoyaṃ kālosya bhāvasyeti ।

[113,ii]

	kāyaḥ śilāsutasyāyaṃ vyatirekagatiryathā ।
	kālasya vyatirekitvaṃ tathā pramitisaṅgataṃ ॥ 610 ॥ (PVA)

[113,iii]

tathā cāha lokaḥ ।

[113,iv]

	kaḥ kālo bhavato jātaḥ susthitatvādi kintava ।
	tatsvarūpaviśeṣasya praśne yuktamidaṃ vacaḥ ॥ 611 ॥ (PVA)

[113,v]

tata idānīmadṛśyamānamatītamanāgatamityarthatattvaṃ । evamatītādidarśanaṃ yogināmiti adṛśyamānadarśanamiti prāptaṃ । tatra yadi svayamadṛśyamānaṃ paśyatītyucyate । tadā mātā ca bandhyā ceti prāptaṃ । tasmādatītādi paśyatīti korthaḥ । anyenādṛśyamānaṃ paśyati tad dṛśyamānatayā vartamānameva tāvatā taditi na doṣaḥ । anyāpekṣayā tasyātītāditvaṃ । tasmādyatsākṣātkṛtaṃ tadevāstīti nātītādakṣavyāpārastasya sākṣātkṛtatvenāsthitvāt ।

[113,vi]

	kiñca tatkālayogena tasya sākṣātkriyā yadā ।
	tadedānīmasattve 'pi tasyāstitvamadurghaṭaṃ ॥ 612 ॥ (PVA)

[113,vii]

yadyapīdānīntanakālasambandho nāsti । tadātanakālavartamānatāsambandhastu sākṣātkṛtostyeva । tato vartamānārthagrahaṇādatītādijñānasyāstyeva sarvākāraparicchedavatodhyakṣatā । kathantarhi tasyātītatā । draṣṭurvartamānakālasambandhitayā grahaṇāt । anyaistatkālasambandhitayā vā grahaṇāt । yoginā ca samādhānādutthitenātītayā vyavahārāt । adyaiva yoginā dṛṣṭaṃ kathamatītamiti cet । naitadasti yataḥ ।

[113,viii]

	idānīntanakālatvaṃ draṣṭureveti gamyate ।
	anyakālaḥ kathaṃ yukto nāmānyasya viśeṣakaḥ ॥ 613 ॥ (PVA)

[113,ix]

yo hi karttuḥ kālaḥ sa kathamanyasya prameyasya bhavet । na khalu karkatāśvasya goryuktā ।

[113,x]

atha tadā pratīyamānaḥ kathamanyakālaḥ । anyakālatvena pratīteḥ । tathāhi ।

[113,xi]

	yasya yadrūpasasamvittistadā tasyānyadāpi vā ।
	tadrūpameva tadvastu karttṛkālo na tasya tu ॥ 614 ॥ (PVA)

[113,xii]

kālo hi kartturnārthasya kālāntaraviśeṣaṇatvena pratīyamānaṃ kathaṃ kartturanyakālatvamanurudhyate । karttā hi paścādanyakālatāṃ pratipadyate ātmanaḥ pratīyamānantu kālāntarasambandhitayā pratyeti kathaṃ tasyānyathā vyavasthāpanaṃ । kiñca । kartturapi tadā tatkālataiva pratīyate । paścādanyakālatānyaiva tasya karttustatkālatetyuktaṃ । tasmāttatkālatayā pratīyate taditi tathāstitvaṃ । mayā tu punaradya pratipannaṃ taditi smaraṇavyavahāramātrakameva na paramārthaḥ । pratyakṣasyāvṛtteḥ । tasmātsarvākāreṇa pratīyamānaṃ pratyakṣameva ।

[113,xiii]

athāpi syād 〈।〉 yadi tatpratyakṣaṃ kathamanyenāgatiḥ । yasya hi bhāvī sutastadanubhūyamānatayā dṛṣṭastenāpratīyamānatāyāṃ kathamabhrāntatā । idānīṃ yoginaḥ pratipattirna sutavataḥ ।

[113,xiv]

tadapyasat ।

[113,xv]

	yathā sa dṛṣṭaḥ śarīrādikālayuktastathā tasya na bādhitatvaṃ ।
	tatkālayogastu na tena dṛṣṭastathā pratī 〈tā〉 vapi nāsti doṣaḥ ॥ 615 ॥ (PVA)

<114>

[114,i]

bhāviśarīrādi kālasambandhī hi tenāsau tasya putro dṛṣṭaḥ । sa tathā pratītāvapi na bādhyate । tadāpi yadyapratītistato bādhanaṃ ।

[114,ii]

atha yathā tenādya tad dṛśyate tathānyenāpi yogītareṇa, kasmādadṛṣṭistasyeti tadapratītyā bādhanaṃ । tadapyasāraṃ ।

[114,iii]

	anyena dṛśyate dūre yathānyenāpi kiṃ tathā ।
	aśvādikasya sattāyāmapi sarvairna darśanaṃ ॥ 616 ॥ (PVA)
	śaktirekasya yatrāsti na parasyāpi tatra sā ।
	ayogināmadṛśyatvādanāgatamiti sthitiḥ ॥ 617 ॥ (PVA)

[114,v]

athāpi syād । yadyanena dṛśyate । tathāpi tatsvarūpeṇa pratīyamānaṃ tadā kathamanāgataṃ ।

[114,vi]

	upalabdhiryataḥ sattānupalabdherabhāvatā ।
	upalabdhe 'pyasattāyāṃ sattā nāstyeva kasyacit ॥ 618 ॥ (PVA)

[114,vii]

nopalabhyamānamevāsadityatiprasaṅgāt । atha yatkālaṃ yadupalabhyate tadaiva tatsaditi । tadapyayuktaṃ ।

[114,viii]

	padārthavyatirekeṇa na kālaḥ kaścidīkṣitaḥ ।
	grīṣmādayaḥ padārthāstu viṣayā eva kecana ॥ 619 ॥ (PVA)

[114,ix]

na khalu kālaḥ kaścit viṣayaviśeṣavyatirekeṇa upalabhyate । śītādīnāmādityagativiśeṣāṇāñca grīṣmādikālatvāt । teṣāñca upalabhyatve vartamānataiva kathamatītabhāvitā ।

[114,x]

	grīṣmādīnāmatītādiviveko gamyate kathaṃ ।
	anyairanupalabdhaśced dvayo rnāsti vivekitā ॥ 620 ॥ (PVA)

[114,xi]

yadyapi tadānīmanupalabdhistathāpyavartamānatā tadadyāvartamānaṃ kimatītamathānāgatamiti kuto vivekaḥ । atrocyate ।

[114,xii]

	anumānaṃ yathāvṛttaṃ tathā taditi gṛhyatāṃ ।
	pratyakṣamapi tadvastu tathaivetyavagacchati ॥ 621 ॥ (PVA)

[114,xiii]

yathā tadanumānamatītānāgatāditvena pratyeti tathā pratyakṣamapi tenānumānena samutthāpitaṃ । nahi tadanumānotthāpitaṃ pratyakṣamanyathā pratyeti । tasmādyathā yatpratīyate tathā tadastītyavagamyatāṃ ।

[114,xiv]

nanvanumānotthāpitatvaṃ pratyakṣasya krameṇa pratipattyā bhāvyaṃ tathā cānādya 〈na〉 ntavastuprabandhapratipatteraparisamāptiriti kathaṃ sarvajñatā । naitadasti ।

[114,xv]

	atyantābhyāsatastasya jhaṭityeva tadarthavit ।
	akasmāddhūmatovahnipratītiriva dehināṃ ॥ 622 ॥ (PVA)

[114,xvi]

na hyabhyāsasaṅgatasantānānāṃ dhūmādagnipratītiḥ kramavyapekṣāyogīnī । tato na kramaḥ pratītiriti na doṣaḥ ।

[114,xvii]

nanvanādivastunaḥ kathaṃ pratītiparisamāptiḥ parisamāptau vā kathamanāditā । naitadasti ।

[114,xviii]

	vedo 'pi yadyanādiḥ syāt kathamasmātpratītayaḥ ।
	anādau pratipattīnāṃ samāptirvidyate nahi ॥ 623 ॥ (PVA)

[114,xix]

yadi vedo'nādyanantaḥ kathamataḥ pratītiḥ । anādyanantatayā cenna samāptiriti na kiñcit karttavyaṃ । yadi hi vedādanyadā na pratītirāsīdbhaviṣyati vā na vedaḥ pramāṇaṃ ।

<115>

[115,i]

nanvadya tāvat pratītirasti । niyoktā mamāyaṃ veda iti pratīteḥ । anyadā bhavatu mā vā bhūt । tathāpyasau pravartakatvātpramāṇameva pravartakābhidhānāt । naitadasti । yadyayamartho'nyadāsya na syāt idānīṃ kutaḥ । yadi vedo'nyadā naitadartha ityāśaṅkā । idānīmapi pramāṇamiti na syāt pūrvavat । atha pūrvamapyevameva । tataḥ paramapi । tato 'pi paramiti na parisamāptiḥ । tata ekadā sandehe paratrāpyanāśvāsa iti na pramāṇatā । atha pūrvaṃ sāmānyamekadaiva pratīyate । tathā satyanumānametat । tataḥ sarvākārānumāne pratyakṣatāpyavyavahṛtaiveti । tato nādyanantasya pratyakṣeṇāpi vedanaṃ । tasmāt ca 〈।〉

[115,ii]

svasantānaparicchede tatsaṃsarggi pratīyate । tatsaṃsarggipratītau ca parasyāpi pratītitaḥ ।

[115,iii]

	anantavastuvijñānamevaṃ sati na durghaṭaṃ ॥ 624 ॥ (PVA)

[115,iv]

tasmādaparimitikāryakāraṇabhāvabhedābhyāse sakalakāryabhedabhāsanaṃ sakalakāryabhedabhāsanaṃ tat-prabhāvācca kāraṇabhedasyāpīti । ayamupāyābhyāsa upāyaḥ sarvaparicchedasya 〈।〉 ato dayāvān avaśyamupāyābhiyogī । vedastu parijñānato 'pi svarggāpavarggamātravedane nopāya iti prāgeva pratipāditaṃ ।

[115,v]

nanu yadi nāmopāyābhyāsāt samīhitaṃ sarvavedanaṃ । rāgaprahāṇañca sambhavati । tathāpi vāsanāvaiguṇyādanyathāpi apadiśedasamāhitāvasthāyāṃ । kṣudādiyogastu vyāghātakārī parārthasyeti na vedādasya viśeṣaḥ । naitadasti ।

[115,vi]

	vedasya mūlābhāvānna prāmāṇyaṃ paramārthataḥ ।
	nārthena saṅgatistasya vyavahāro 'pyamūlakaḥ ॥ 625 ॥ (PVA)

[115,vii]

na khalvanāditve vedasya prathamamarthasambandhaparigrahaḥ । vyavahārastu yājñikānāmamūlaka eva tato'ndhaparamparaiva paraṃ । vikalpārthapratibhāsanamapi saṃketabalāt na ca tāvatārthaprāptiranyatrāpi darśaṃnāditi pratipāditaṃ । atra tvanumānamūlatā । tato vāsanāyāmapi na doṣaḥ । kiñca ।

[115,viii]

	buddheśca pāṭavāddhetorvāsanātaḥ prahīyate ।
	parārthavṛtteḥ khaḍgāderviśeṣoyaṃ mahāmuneḥ ॥ 626 ॥ (PVA)

[115,ix]

paṭuprabodhasya sakalameva sūkṣmamapi guṇadoṣajātamābhāti । sattvārtharaktasya yadapi iṣṭatvaṃ pīḍākaraṃ tatastadabhyāsena tiraskaroti । kṣudādayo 'pi viparītabhāvanāvatāmeva bhavanti nānyathā । tathāhi ।

[115,x]

	yadā jātismaratvena pūrvāvaṣṭambhasaṅgatiḥ ।
	tadā devādibhāvena kṣuddainyāderasambhavaḥ ॥ 627 ॥ (PVA)

[115,xi]

kiñca ।

[115,xii]

	trirbhoktābhyāsataḥ sārthaṃ dvirbhuṃkte 'pyadhigacchati ।
	dvirbhoktāsakṛdeveti tataḥ kṣutsarvathā'satī ॥ 628 ॥ (PVA)

[115,xiii]

yadi tu vastuvṛttamevaitat । abhyāsasādhitaṃ na bhavet । tasmād ।

[115,xiv]

	abhyāsamūlakāḥ sarve guṇadoṣāśca dehināṃ ।
	ātmāyattaḥ sa cābhyāso guṇeṣveva varaṃ kṛtaḥ ॥ 629 ॥ (PVA)

[115,xv]

ata eva cābhyāsapāṭavasaṅgamādeva pratyekabuddhaśrāvakebhyo bhagavān viśiṣyate sugataḥ । nanvācāryeṇa śāsanamupāyatvena duḥkhapraśamasya nirdiṣṭaṃ । tathā coktaṃ । prayogo jagacchāsanācchāstṛtvaṃ । tataḥ kathamupāyābhyāsaḥ syāt । sattyametat । kintūpāyāsa eva śāsanaṃ nāparamityāha ।

<116>

[116,i]

	upāyābhyāsa evāyaṃ tādarthyācchāsanaṃ mataṃ ॥ 136 ॥
	niṣpatteḥ prathamaṃ bhāvāt heturuktamidaṃ dvayaṃ ।

[116,ii]

na khalu mukhyaṃ śāsanamabhimataṃ kintūpāyābhyāsa eva । kathaṃ tādarthyāt । bhavati hi tadarthe tacchabdaḥ । tadyathendrārthā sthūṇendraśabdavācyā । tadarthatvaṃ kutastatobhāvāt । upāyābhyāsabuddhipāṭavābhyāṃ śāsanaṃ nivartate । kuta etajjñāyate 〈।〉 tadāha । "heturuktamidaṃ dvayaṃ" । tatra heturāśayaprayogasampat । āśayo jagaddhitaiṣitāprayogo jagacchāśanācchāstṛtvaṃ । heturuktametadityapi kutaḥ । prathamamuktereva nahi mukhyasya sugatatve hetutvaṃ । tasmādupāyābhyāsa eva śāsanaṃ nānyadityavagantavyaṃ । evamupāyābhyāsātsugato bhavati bhagavān ।

{1.1.4.5}

<(5) sugatatvāt bhagavān pramāṇam>

[116,iii]

kintatsugatatvamityāha ।

[116,iv]

	hetoḥ prahāṇaṃ triguṇaṃ sugatatvaṃ aniḥśrayād ॥ 140 ॥
	duḥkhasya śastaṃ nairātmyadṛṣṭestadyuktito 'pi vā ।

[116,v]

ātmātmīyagrahakṛtaḥ snehaḥ saṃskāragocaro hetuḥ । tasya hetoḥ prahāṇaṃ triguṇaṃ praśastatvāt apunarāvṛtteḥ niḥśeṣaprahāṇañceti । prahāṇamabhāva ātmātmīyagrahādeḥ । tasyābhāvasya duḥkhaniḥśrayābhāvāt praśastatvaṃ । ātmātmīyagrahe tu tīrthyānāṃ duḥkhasya prahāṇaṃ । hetorduḥkhasaṅgataṃ । ātmātmīyagrahe hi niḥsandigdhaṃ duḥkhamāste । tadeva prahāṇaṃ । kuto nairātmyadarśanādeva । darśanaheyakleśaprahāṇaṃ darśanādeva । yuktito vā । yuktirabhyāso bhāvanā bhāvanāheyasya kleśarāśeḥ । athavā yuktiryogaḥ । parasparasaṅgatādvaitaṃ । advaitadṛṣṭito 'pi vā । ekadā pudgalanairātmyādathavā dharmmanairātmyāt । sarvathānairātmyadarśanānna duḥkhāśrayaṇamiti । evaṃ tāvatpraśastatā guṇa ekaḥ । apunarāvṛttiguṇastu dvitīyaḥ । kāsāvapunarāvṛttirityāha ।

[116,vi]

	punarāvṛttirityuktau janmadoṣasamudbhavau ॥ 141 ॥
	ātmadarśanabījasya hānādapunarāgamaḥ ।

[116,vii]

janmanaḥ sambhavo doṣāṇāṃ ca punarāvṛttiḥ । nirdoṣāvasthā rāgādyabhāvāt । punaranutpattiśca janmābhāvaḥ । mokṣanagaragamanaṃ । doṣabhāve janmanaśca punarāvṛtta ityucyate । te ca doṣā ātmadarśanābhāvānna punarutpadyante । ātmadarśanabījoddharaṇāt । janma ca kleśābhāvāt na sambhavati । tato punarāgamaḥ । "kleśakarmmodbhavaṃ janmeti" paścātpratipādayiṣyate । ātmadarśanābhāvācca kutaḥ kleśa ityāha ।

[116,viii]

ātmopakārasmaraṇādupakāriṇirāgitā । apakārasmṛtau dveṣo moha ātmādidarśanaṃ ॥ 630 ॥

[116,ix]

ātmani upakāriṇyapakāriṇi ca rāgadveṣau tāvātmābhāvānna staḥ । ātmadarśanantu mohaḥ । sa nairātmyabhāvātsākṣādeva nivartate । advaitadarśane tu sutarāmeva rāganivṛttirviṣayābhāvāt ।

[116,x]

nanu nairātmyadarśaṃnaṃ phalaṃ nivartakamātmadarśanasya viparītatvāditi cet । parasparaṃ samānaṃ viparītatvaṃ । tato nivarttitaṃ nairātmyadarśanenātmadarśanaṃ nivartakamapīti nāpunarāvṛttistato'śeṣanivṛttirapi nāsyeva । na cānyaḥ śeṣaḥ punarāvṛtteḥ ।

<117>

[117,i]

atredamucyate ।

[117,ii]

	tadbhūtabhinnātmatayā'śeṣamakleśanirjaraṃ ॥ 142 ॥
	kāyavāgbuddhivaiguṇyaṃ mārgoktyapaṭutāpi vā ।

[117,iii]

tasya nairātmyadarśanasya sadbhūtatvāt । viparītatvācca । tadviparītatvādātmadarśanasya । bhūtamabhūtasya nivartakaṃ vaiparītyena vaiparītyamātraṃ । bhinnātmakañca । na cātmadarśanaṃ bhinnātmakaṃ । ātmābhāvāt paramārthataḥ abhūtatvādātmanaḥ । śeṣaḥ tarhi kaḥ punaḥ । punarāvṛttyabhāvāt aparaḥ । atrocyate । kāyavāgbuddhivaiguṇyaṃ ।

[117,iv]

nanu kleśakṛtasya kleśābhāve kutaḥ sambhavaḥ । nākleśanirjaramapi vāsanāmātrasaṅgamāt vṛṣalīvādavat । mārggasyānekaprakāraniruktyapāṭavaṃ । tasya tarhi śeṣasya hānaṃ kutaḥ । nairātmyādaparihīṇasya nāparaḥ parihāṇihetuḥ । na ca yāvadvuddhistāvaddoṣahānaṃ । uktervitarkavicārapuraḥsaratvāt bhrānta eva sarvaṃvit prāptaḥ । atrāha ।

[117,v]

	aśeṣahānamabhyāsād; uktyāderdoṣasaṃkṣayaḥ ॥ 143 ॥
	netyeke vyatireko'sya sandigdhāvyabhicāryyataḥ ।

[117,vi]

abhyāso hi buddhipāṭavakṛta 〈sta〉 to vāsanā parihīyata ityuktaṃ । na coktimātreṇeṣṭaḥ rāgādisādhanoktervyatirekasya vipakṣābhāvalakṣaṇasya । sandehādatosya sandigdhavyatirekitvādagamakatvaṃ । vikalpe vā sādhye vacanaṃ । vyabhicāryyatyantābhyāsādvitarkamantareṇāpi vacanavṛtteḥ । āvedhasāmarthyāt vacanaṃ pravartata eva । uktaṃ ca ।

[117,vii]

	sarvāsavavikalpasya nāstyadhyakṣād vivekitā ।
	na cāspaṣṭāvabhāsitvādeva śabdaḥ pravartate ॥ 631 ॥ (PVA)
	pratyakṣadṛṣṭestambhādāvapi śabdapravartanāt ।
	ayaṃ stambha iti prāptamanyathāsyāpravartanaṃ ॥ 632 ॥ (PVA)
	na cāspaṣṭāvabhāsitvamatra jñānasya lakṣyate ।
	tathānyatrāpi śabdānāṃ pravṛttirna nivāryate ॥ 633 ॥ (PVA)

[117,x]

tasmādvacane 'pi na doṣavāniti siddhaṃ ।

[117,xi]

nanvanyataḥ kṣayābhāvo doṣāṇāmiti kathaṃ doṣābhāvaḥ । nahi doṣakṣayābhāvaheturna dṛṣṭa iti । nahi doṣakṣayābhāvaheturnāsti vā । atrocyate । adṛṣṭaṃ kathamiva parikalpyate ।

[117,xii]

	akṣayitvañca doṣāṇāṃ nityatvādanupāyataḥ ॥ 144 ॥
	upāyasyāparijñānāditi vā parikalpayet ।

[117,xiii]

na nāma parikalpanā yathā kathañcidavataranti । apitu nibandhanālocanasopānapaddhatisambhavāt । yadyete doṣā nityāḥ syuḥ syādakṣayaḥ prayatne 'pi । nahi prayatnaśatenāpi nityaṃ kṣayamupanetuṃ pāryyate । athopāyaḥ kṣaye nāsti nopalabhyate । tathāpyakṣayaḥ । na caitat trayamapi ।

[117,xiv]

	hetumattvādviruddhasya hetorabhyāsataḥ kṣayāt ॥ 145 ॥
	hetusvabhāvajñānena tajjñānamapi sādhyate ।

<118>

[118,i]

hetumato hi prāgabhāvāt na nityatvaṃ । hetorvipakṣasya yadābhyāsastadā kṣaya iti nānupāyatā । hetuvipakṣasya doṣakṣayopāyatvāt । nāpi tasyāparijñānaṃ । hetusvabhāvasya ātmātmīyākāratvasya jñānāttadviparītavipakṣajñānamiti । yohi yadviparītaḥ sa tadvipakṣastadyathā vāyostailaṃ । snigdhoṣṇatvāt śītarukṣasya । prabhāvādiviśeṣādvāhyaṃ । bāhyasyāvipakṣe 'pi । nairātmyadarśanastu ātmadarśanaviruddhamityaviprattipattireva ।

<(6) tāyitvād bhagavān pramāṇam>

{1.1.4.6.0}

[118,ii]

yadyapi sugatatvaṃ bhagavatastathāpi svārthasampattimātrakādasau kathaṃ pareṣāṃ pramāṇaṃ । aviparītārthaprakāśanena hi pramāṇaṃ । na viparītasya । nāpyaprakāśanena । naitadasti । karuṇāvaśādupāyābhyā 〈sā〉 cca tāyitā bhagavataḥ । kastāya ityāha ।

[118,iii]

	tāyaḥ svadṛṣṭamārggoktirvaiphalyādvakti nānṛtaṃ ॥ 146 ॥
	dayālutvāt parārthaṃ ca sarvārambhābhiyogataḥ ।

[118,iv]

vede hi na kenacid dṛṣṭaṃ yena tāyasambhavaḥ । pratibhāsamātrakamūlakaṃ । yasya ca sugatatvaṃ tasya nābhilaṣaṇīyamasti kiñcit । tato vaiphalyānnānṛtaṃ vakti । dayāvattvādupāyābhyāsaḥ parārthameva kṛtaḥ । tato na vitathābhidhāne heturasti । tataḥ kāraṇābhāvāt prayojanābhāvācca na vitathābhidhānaṃ । karuṇāyogādākṣepād abhyāsenotkarṣasya nānabhidhānamiti । tatastāyī sugata iti pramāṇaṃ । svadṛṣṭasya mokṣamārgasyāprakāśanāsambhavāt । nanu svadṛṣṭamārgoktiriti na tāvatā tāyaḥ । anyathā sarve tīrthakarāḥ pramāṇaṃ । svadṛṣṭamārgokteratha teṣāṃ mārggakathanameva, tanna bhavati । tasyāmārggatvāt । atrāpi tarhi kathaṃ samāśvāsaḥ । uktamatra nairātmyadṛṣṭestadyuktito 'pi vā । yuktiparidṛṣṭoyaṃ mārgga iti । teṣāntu na nairātmyadṛṣṭirnāpi yuktiriti । na te pramāṇaṃ । na ca teṣāṃ svadṛṣṭatā parasparavirodhādupadeśasya ।

<(ī) tāyaḥ catuḥsatyaprakāśanam>

{1.1.4.6.1.0}

[118,v]

bhagavāṃstu 〈।〉

[118,vi]

	tataḥ pramāṇaṃ tāyo vā catuḥsattyaprakāśanaṃ ॥ 147 ॥ (PVA)

[118,vii]

athavā catuḥsatyaprakāśanaṃ tāyo nāparaṃ । yadyapi ve dā nte śūnyatāprakāśanamasti । tato 'pyātmanaḥ sadbhāvāt amārga evāsāviti caturāryasattyadarśanameva tāya ityasādhāraṇārthavacanatā bhagavata eva । tataḥ sattyatābhāvādayameva tāyī । yuktirahito 'pi eṣa mārgo mātṛsaṃskāravadupaśamaheturiti nāparānirdiṣṭo mārgaḥ । katamāni tānyāryasatyāni । duḥkhaṃ samudayo nirodho mārgga iti । etannāmnāpi bhavatyudvegaḥ । yathā mūtramārga iti na tu varāṅgamiti । tanna ।

<119>

<(catvāri āryasattyāni)>

<(ka) duḥkhasattyam>

{1.1.4.6.1.1.1.1}

<(a) saṃskāriṇaḥ skandhā duḥkham>

[119,i]

	duḥkhaṃ saṃsāriṇaḥ skandhā rāgādeḥ pāṭavekṣaṇād ।
	abhyāsānna yadṛcchāto'hetorjanmavirodhataḥ ॥ 148 ॥

[119,ii]

nanu rāgo'bhimatavarāṅganāliṅganāṅgatayā sukhahetutvātsukhameva । dveṣo 'pi vairinirākaraṇakāraṇaṃ sukhasya 〈।〉 mohastu satkāyadṛṣṭilakṣaṇo'haṃkāramānasamadadarpahetuḥ sukhasya kāraṇamiti sukhameva । rāgadveṣādyādhārabhūtāḥ śarīrādayo 'pi tathaiveti na duḥkhaṃ nāmāsti । yadapi kṣudhādi duḥkhaṃ tadapi tṛptisukhasya mahato hetuḥ । tato na duḥkhasattyaṃ nāmāsti iti vyarthikaiva bhagavato deśaneti na tāyitā । na samyagetat । yataste ।

[119,iii]

	saṃsāravartmasaṃsarggapariśrāntyā sukhakṣatāḥ ।
	skandhā eva mahāduḥkhamavidyātvanyathekṣate ॥ 634 ॥ (PVA)

[119,iv]

yaduktaṃ rāgādayaḥ sukhahetava iti । tatrocyate ।

[119,v]

	abhyāsahetuko rāgaḥ sukhañca tadanantaraṃ ।
	natu svabhāvato'bhyāsabhāvābhāvānuvṛttitaḥ ॥ 635 ॥ (PVA)

[119,vi]

yadi khalu rāgādayo yadṛcchayotpadyeran । nityā vā bhaveyuḥ । sukhamvā tadāyuktaṃ । yadātvabhyāsādeva te tata eva pāṭavādidarśanāt tato'bhūtaparikalpanamātraṃ । tato'bhyāsaparityāga eva jyāyān । bālakrīḍābhyāsavat । tato na paramārthataḥ sukhaṃ । cittābhiratilakṣaṇañca sukhaṃ । abhyāsātsaṃsāradharmmanivṛttyā vā varaṃ tattvābhyāsa eva kutaḥ । sukhamapyabhyāsādeveṣṭaṃ । varamaudāsīnyameva । evañca sati sakalamevedaṃ duḥkhapīḍitasya sukhamābhāti । tadvaraṃ rāgādipīḍānudayo na punārāgādisadbhāvo'ṅganāliṅganaṃ ।

[119,vii]

	vidhāya na braṇaṃ kaścit tatpīḍopaśamāt sukhaṃ ।
	punarvāñchati sadbuddhirabuddhistu tathā sati ॥ 636 ॥ (PVA)
	tattve'bhiramate buddhiryadi sā na vikāriṇī ।
	tataḥ sukhamasaṃkliṣṭaṃ nityameva pravartate ॥ 637 ॥ (PVA)
	atattve'bhiratau cet syāt nivṛttau tatsukhaṃ kutaḥ ।
	tattvasyāvyativṛttau tu sukhamapyanivartakaṃ ॥ 638 ॥ (PVA)

[119,x]

tasmādyatkiñcitsaṃsārasukhaṃ tatsarvaṃ paramārthato duḥkhameva । tathāhi ।

[119,xi]

	yathā rāgādiduḥkhasya sukhahetutvamīkṣyate ।
	sukhasyāpi tathā duḥkhahetutvamiti gamyatāṃ ॥ 639 ॥ (PVA)

[119,xii]

yathā khalu kṣudādiduḥkhaṃ tṛptisukhasya hetustathā sukhamapi vyapagame'tyantaduḥkhasya hetuḥ । tena sukhaṃ duḥkhahetutvātsukhameva tanna bhavati । evañca sati siddhametat । "duḥkhaṃ saṃsāriṇaḥ skandhā" rāgādipāṭavaṃ tvabhyāsāditi yataścābhyāsādataḥ । pūrvapūrvasajātīyatathābhūtakāraṇahetukamiti saṃsāritvamapi siddhaṃ ।

[119,xiii]

nanu nābhyāsādrāgodayo'pi tu yathākathaṃcidevānyato vā hetostataḥ pāramārthikā evāmī sukhādayaḥ । tato na dukhaṃ saṃsāriṇaḥ skandhāḥ 〈।〉 yathā vā sukhādayo'bhyāsāt tathā duḥkhādayo 'pi na <120> paramārthata iti sukhameva saṃsāriṇaḥ skandhā iti । naitadapi sādhīyo nayadṛṣṭyā'to'hetorna janma yuktamākāśāderiva । na cānyahetukāḥ sukhādayo'bhyāsātpāṭavayogāt । na cāpi duḥkhaṃ kaścidabhyasyati yena duḥkhamābhyāsikaṃ bhavet । api tu ।

[120,i]

	sukhādayo yadābhyāsāt pravṛttopacayātmakāḥ ।
	tadabhāve bhaved duḥkhaṃ duḥkhābhyāsastu na kvacit ॥ 640 ॥ (PVA)

[120,ii]

na khalu duḥkhaṃ mamāstviti kaścidabhyasyati । sukhārthitayā sakalasya sakala eva pravṛtteḥ । tataḥ sukhaṃ prayatnasādhyaṃ । duḥkhaṃ tu tadabhāvāt prakṛtyaiva natu viparyayaḥ । tato duḥkhamapi sukhābhyāsenaiva kṛtaṃ tataḥ sukhameva nivartayitavyaṃ । paramārthatastu । duḥkhamapi nāstyeva । tadapi tatrottrāsabhāvanāta eva । tatastatrottrāsabhāvanāto duḥkhaṃ 〈।〉 tatastadabhāvāt tatraiva duḥkhe'duḥkhā sukhe vā sukhabuddhiḥ, na tu paramārthataḥ । tasmātsukhaṃ bhāvanānītaṃ duḥkhahetureva । yadi tanna syāt duḥkhamapi na bhavedeva । sutābhiṣvaṅgiṇaḥ putramaraṇe duḥkhasambhavaḥ । sutajanmani tasyaiva sukhaṃ । na paramārthataḥ ।

[120,iii]

	prārthanīyayoḥ viyogastu kasyacit nāsti śāśvataḥ ।
	sukhaṃ saṃsāribhiḥ sarvaṃ duḥkhāyaiva vivaddharyate ॥ 641 ॥ (PVA)
	duḥkhaṃ sambaddharya sambaddharya sukhaprāptirna yuktibhāk ।
	prakṣālanāddhi paṅkasya dūrādasparśanaṃ varaṃ ॥ 642 ॥ (PVA)
	athaivameva sakalaṃ sukhamanyanna vidyate ।
	narakādidaśā duḥkhaparihāraḥ kathaṃ mataḥ ॥ 643 ॥ (PVA)
	nārakādapi kiṃ duḥkhādvidyate na sukhodayaḥ ।
	mahato 'pi yato duḥkhādanyaduḥkhe 'pi satsukhaṃ ॥ 644 ॥ (PVA)

[120,viii]

athavā duḥkhamiha saṃskāraduḥkhatālakṣaṇaṃ sukhamapi taddhiparyayādātmādilakṣaṇaṃ । tanna 〈।〉 parāmarthato 'pi tvabhyāsāt tathā tathātmādivyavasthāpanāt । tanmūlakāśca rāgādayaḥ 〈।〉 tata evābhyāsānnānyathā । paramārthasya hetorabhāvādabhyāso 'pi yadi na heturahetutā na cāhetorjanyeti yuktam ।

{1.1.4.6.1.1.1.2}

<(ba) rāgādīnāṃ vātādidoṣajatvanirāsaḥ>

[120,ix]

athāpi syāt 〈।〉 nābhyāsajā rāgādayaḥ kintu vātādijāḥ । tathā hi vātaprakṛtermohaḥ 〈।〉 pittaprakṛterdveṣaḥ । kaphaprakṛte rāga iti । mūladoṣavadāro 'pi doṣo vātādija everṣyādikaḥ 〈।〉 vātādayaśca paramārthataḥ eva santi tataḥ karaṇādutpatteḥ pāramārthikā rāgādayaḥ । tadapyasat ।

[120,x]

	vyabhicārānna vātādidharmmaḥ prakṛtisaṅkarād ।
	adoṣaścet tadanyo 'pi dharmmaḥ kintasya nekṣyate ॥ 148 ॥

[120,xi]

yohi yasya hetuḥ sa tanna vyabhicarati । dhūma ivāgniṃ । yadi mahāmohādayo vātādidharmmāḥ tatastadvyabhicāriṇo na syuḥ । na caivam 〈।〉 ato viparyayaḥ । atha vātaprakṛteranyāpi rāgajanikā prakṛtirasti । dveṣajanikā ca । tato rāgadveṣau 〈।〉 tena prakṛtisaṃkarānna vyabhicāraḥ । tadapyasat ।

[120,xii]

	dharmastasya tadanyo 'pi nāsti kiṃ hetusambhave ।
	kāryyaṃ tasya na cedasti hetorbhāvagatiḥ kutaḥ ॥ 645 ॥ (PVA)

[120,xiii]

tadeva yadi tatkāryamanyat kāryaṃ kuto bhavet । tata eveti cedanyat kasmāt tadbhāvato na tat ।

[120,xiv]

	anyato yadi tatkāryaṃ saiveyaṃ vyabhicāritā ॥ 646 ॥ (PVA)

<121>

[121,i]

tasmād yadi vātādidharmmāvyabhicāro na syāt । anyaprakṛterapi tatprakṛtikalpanāyāṃ kāryamapi kalpanīyaṃ । kāryamadṛṣṭaṃ na kalpyata iti prakṛtyantaramapi na kalpanīyaṃ । yathā kāryyataḥ kāraṇaparikalpanā tathā'pratibaddhasāmarthyāt kāraṇataḥ kāryasyāpi । athā'pratibaddhasāmānyakāraṇaṃ nāsti । dṛṣṭamapi kāraṇābhāvena kāryaṃ syāt । tasya tat kāraṇameva vāṃ mā bhūt । kiṃca ।

[121,ii]

	kāraṇaṃ dṛṣṭamutsṛjya yadyadṛṣṭasya kalpanā ।
	kaphasya rāgahetutva na syādanyaḥ prakalpyatāṃ ॥ 647 ॥ (PVA)

[121,iii]

athāpi syāt । yo ya eva dṛśyate sa sa eva rāgāderhetuḥ । nanu sarvato dṛśyate rāgādistat kiṃ sarvo hetuḥ । evametadevameva dṛṣṭatvāditi cet । asadetad yataḥ ।

[121,iv]

	na sarvadharmmaḥ sarveṣāṃ samarāgaprasaṅgataḥ ।
	rūpādivadadoṣaścat tulyaṃ tatrāpi codanaṃ ॥ 149 ॥
	ādhipatyaṃ viśiṣṭānāṃ yadi tatra na karmmaṇāṃ ।

[121,vi]

sarvadharmmatvehi rāgādīnāṃ sarvasya prāṇinaḥ kenacid bhavitavyaṃ । tato ya eva kaścit kaphādiṣu sambhavī sa eva rāgādyāśraya iti samarāgādiprasaṅgaḥ । ityāha ।

[121,vii]

	sarvaprakṛtidharmmatve rāgādīnāṃ samīhite ।
	aśaktāprakṛtirnāsti kutaḥ kāryāsamānatā ॥ 648 ॥ (PVA)

[121,viii]

yadā hi rāgādayaḥ sakalaprakṛtibhāvina iṣyaṃte । tadā kaphādiprakṛtistadutkarṣāpakarṣe 'pi rāgādiheturiti samarāgāditā nivārayitumaśakyā ।

[121,ix]

atha sarvaprakṛtitve 'pi viśeṣāntarasya bhāvāt na samarāgatā 〈।〉 tadā tarhi saviśeṣaḥ sarvaheturna bhavatīti na sarvadharmmaḥ । athāpi sakalakaphādiprakṛtihetutvāt sarvadharmmā rāgādayaḥ । teṣāmevāvāntarapariṇativiśeṣāt na samarāgāditā । tadapi yatkiñcit । yataḥ ।

[121,x]

	yathā yaḥ pariṇāmasya viśeṣa upalabhyate ।
	tamyāpi vyabhicāritvamiti samyagvidarśitaṃ ॥ 649 ॥ (PVA)

[121,xi]

yohi pariṇativiśeṣo yato heto rāgādiheturupalabdhaḥ । sa eva yadā dveṣādiheturapītivyabhicārastadā sarvadharmapratipādane sakalaviśeṣahetutāpi pratipāditā । sakalarāgādiviśeṣāṇāmiti samarāgāditā parisphuṭaiva । tataḥ pariṇativiśeṣādityayukto hetuḥ । tasyāpi sakalarā〈gā〉diviśeṣahetutvāt ।

[121,xii]

atha kāryaviśeṣa unnīyamānaḥ pariṇativiśeṣo dṛṣṭa eva rāgādyasaṅkarahetuḥ 〈।〉 tadapyayuktaṃ । yataḥ ।

[121,xiii]

	adṛṣṭavahnidardhūmo yaḥ sa na syādagnihetukaḥ ।
	pradeśasyaiva kaścit sa viśeṣo dhūmakāraṇaṃ ॥ 650 ॥ (PVA)
	bahnipradeśe dhūmaścet na viśeṣo'parasya ca ।
	tato viśeṣarahitānna dhūmo'nyatra sambhavī ॥ 651 ॥ (PVA)

[121,xv]

yadyadṛṣṭerapi sarvadā viśeṣaḥ kāryadarśanamātrakāt parikalpyate । sarvatra tarhi pratiniyatakāryakāraṇabhāvo viśīryate । atha tatra viśeṣaparikalpanā na kriyate । dṛṣṭasya vahneḥ parikalpanena bādhanāt । atrāpi tarhi dṛṣṭo'bhyāsaḥ parikalpyatāṃ । na pariṇativiśeṣa parikalpanā yuktā ।

<122>

[122,i]

nanu bhūtahetukā rūpādayaḥ iṣyante । atha bhūtaviśeṣe viśiṣyante etadapi bhavata eva codyaṃ nāsmākaṃ । karmmādhipatyasya viśeṣahetutvāt । anyathā teṣāmapi pakṣīkaraṇāt । na tairanekāntaḥ ।

[122,ii]

	viśeṣe 'pi ca doṣāṇāmaviśedhāda; asiddhatā ।
	na vikārādvikāreṇa sarveṣāṃ na ca sarvajāḥ ॥ 151 ॥
	kāraṇe varttamāne ca kāryahānirna yujyate ।
	tāpādiṣviva rāgādervikāro 'pi sukhādijaḥ ॥ 152 ॥

[122,iv]

yaduktaṃ anyahetusadbhāve 'pi yadanyakāryadarśanaṃ tasya viśeṣasadbhāvāt adṛṣṭaviśeṣakalpanāpi 〈।〉 atrocyate । bhavatu nāma kāryāntaraṃ viśeṣonyastatre 'pi । yadā tu punaḥ phalotkarṣastadā hetūtkarṣāt kāryasyotkarṣaḥ kathaṃ nivāryaḥ । tatrāpi tadanyasya viśeṣasyabhāvāditi cet । evaṃ tarhi sa viśeṣaḥ kāraṇaṃ na bhavatīti kāryaṃkāraṇagrahaṇaṃ kutaḥ । na ca dṛśyasyādṛṣṭaviśeṣatā yuktā । tasmāt ।

[122,v]

	tadviśeṣāt viśeṣasya grahaṇe kāryatāgrahaḥ ।
	tataścenna viśeṣosti kutaḥ kāryāditāgrahaḥ ॥ 652 ॥ (PVA)

[122,vi]

nanu viśeṣādityasiddho hetuḥ । pittotkarṣe taddu khapīḍitasya dveṣotkarṣāt nāstyasiddhatā । sarveṣāmeva kaphādīnāmutkarṣapīḍayā dveṣasambhavāt । na bhavatyapi prakṛtyāmandadveṣasyeti cet । pittodreke 'pi samānametadityavācyaṃ । atha sarvajatvaṃ tadapi na yuktaṃ । na ca sarvajā ityuktatvāt ।

[122,vii]

kiñca yadi nāmāparo viśeṣo nāsti । tathāpi tadviśeṣakṛtaviśeṣo mābhūtkāryasya tu hāniḥ kutaḥ । yataḥ । kāraṇavṛddhau kāryasya bṛddhireva yuktā na hāniḥ । anyathā tasya na kāraṇatvamityuktaṃ yathā tāpādayaḥ pittādivṛddhau vṛddhimantaḥ ।

[122,viii]

nanu rāgasya bṛddhirbṛddhyadravyopayoge kaphasadbhāvādupalabhyata eva । naitadasti । dveṣasyaiva vyādhipīḍayā bhāvāt । sukhādijo hi rāgādirna kaphadibhāvī । sukhañca kasyacit kathañcidupalabdhamāntaravāsanāprabodhāt । tato na rāgādaya doṣebhya iti yuktaṃ ।

[122,ix]

nanu yadyapi śleṣmotkarṣe na rāgaḥ । tathāpi na tāvatā heturasau vaiṣamyajaduḥkhapratibaddhaśaktikatvāt । na ca yo'nyapratibandhena na janayati । sa na hetuḥ । sarvasyaivāhetutva prasaṅgāt । atrāpyucyate ।

[122,x]

	vaiṣamyajena duḥkhena rāgasyānudbhavo yadi ।
	vācyaṃ kenodbhavaḥ sāmyān madavṛddhiḥ smarastataḥ ॥ 153 ॥
	rāgī viṣamadoṣo 'pi dṛṣṭa sāmye 'pi nāparaḥ ।
	kṣayādasṛksruto 'pyanye naikastrīniyato madaḥ ॥ 154 ॥
	te naikasyāṃ na tīvraḥ syāt aṅgarūpādyapīti cet ।
	na sarveṣāmanekāntānna cāpyaniyato bhavet ॥ 155 ॥
<123>
	aguṇagrāhiṇo 'pi syādaṅgaṃ so 'pi guṇagrahaḥ ।
	yadi sarvāṃ guṇagrāhī syāddhetoraviśeṣataḥ ॥ 156 ॥
	yadavastho mato rāgī na dveṣī syācca tādṛśaḥ ।
	tayorasamarūpatvāt niyamaścātra nekṣyate ॥ 157 ॥

[123,iii]

yadi kaphādisāmyādviruddhavyādhyasambhave madasya śukrāparanāmno'bhivṛddhistataḥ smarorāgāparavyapadeśabhāgī । evaṃ sati viṣamadoṣaḥ suratakṣatajo'tyantastrīsevāparo rāgī na syāt śukrakṣayataḥ । śukrasya sarvastrīṣu sādhāraṇatvāt naikastrīniyatā rāgitā bhavet । tena samānamadabhāvāt ekasyāṃ tīvratā rāgasya na syāt ॥

[123,iv]

atha viṣayasyāpi kāraṇatvaṃ striyaḥ । tadrūpādiviśeṣāviśeṣo yato rūpādyapi kāraṇameva । tathāhi

[123,v]

	rūpātiśayapāśena vivaśīkṛtamānasāḥ ।
	svāṃ yoṣitaṃ tiraskṛtya kāmino yoṣidantare ॥ 653 ॥ (PVA)
	kadācidupacārasya hetunā rāgitāṃ prati ।
	na madaḥ kevalo rāgakaraṇaṃ niyamastataḥ ॥ 654 ॥ (PVA)

[123,vii]

tasmādekasyāṃ tīvratāsahakārisadbhāvādaparatra na tatheti na doṣaḥ । naitadapi sādhīyo yataḥ ।

[123,viii]

	sarvatra vyabhicārasya darśanānnaiva hetutā ।
	rūpādikasya rūpeṇa hīnāyāmapi rāgataḥ ॥ 655 ॥ (PVA)
	upacārasya bhāvāccet rūpaṃ tarhi na kāraṇaṃ ।
	upacāravihīnāyāmapi rūpasya sambhavāt ॥ 656 ॥ (PVA)
	rāgastadupacāro 'pi rāgaheturna yujyate ।
	dvayenāpi viyuktāyāṃ kvacidrāgasya darśanāt ॥ 657 ॥ (PVA)

[123,xi]

na sarvahetuḥ sarveṣāṃ samarāgaprasaṅgataḥ ।

[123,xii]

athāniyatahetutaiveṣyate । tadapyayuktaṃ । na cāpyaniyatastato bhavatīti yuktaṃ । ekasyāṃ niyato rāgo rūpagrahaṇalālasasya atarkitopanatāyāṃ virūpāyāṃ rāgapīḍitasya na pravartakaḥ syāt । kiñca । madasya rāgahetutve'guṇagrāhiṇo 'pi rāgo bhavet । atha guṇagrahaṇamapi aṅgaṃ । tathā sati sarvo guṇagrāhī prasaṅgaḥ । sarvasya guṇahetorbhāvāt । atha guṇabhāvamātrānna guṇagrahaṇaṃ । kutastarhi guṇagrahaṇaṃ । yadi nirviṣayaṃ guṇagrahaṇaṃ anādivāsanāta ityabhyāsādeva rāgādaya iti prāptaṃ । api ca yasyāmavasthāyāmavasthitasya rāgastadavasthasya dvoṣo na syāt । rāgadveṣayorasamatvena viruddhaprakṛtitvāt । na ca tadviruddhaprakṛtau vyavasthitasya tad bhavati । atha na bhavatyeva tadapyayuktaṃ । niyamaścātra nekṣyate ।

[123,xiii]

athavā । yadi dvayorapi sā prakṛtistadā dvayorapi samānatāprasaṅgaḥ । evameveti cet । na 〈।〉 etanniyamasyādṛṣṭeḥ । na hyatra samānakālatāniyamekṣaṇaṃ । atha yathā pittaprakṛtyavasthitasya svedādayaḥ kadācit na sarvadā । tathā rāgādayo 'pīti । tadasat ।

[123,xiv]

	tejaḥ saṃsarggajaḥ svedaḥ tadabhāve bhavenna saḥ ॥ 658 ॥ (PVA)
	rāgādīnāntu rūpādikāraṇādaparaṃ na tat ।
	tadbhāve hetusākalyādrāgādernāsti nāstitā ॥ 659 ॥ (PVA)

[123,xvi]

athāntaropakārakṛtavāsanāsamāgamato niyamaviparyayastathā sati vāsanaiva rāgādikāraṇaṃ । rāgasyāpyukārabhāvanābhāvāt । athāpi syāt । yasyāpi vāsanābhedādutpadyante rāgādayaḥ । tasyāpi kathamayaṃ na doṣa ityāha ।

<124>

[124,i]

	svajātivāsanābhedapratibaddhapravṛttayaḥ ॥ 158 ॥
	yasya rāgādayastasya naite doṣāḥ prasaṅginaḥ ।

[124,ii]

rāgādayo hi yadā vāsanābalād bhavaṃti tadā yasya yatra janmāntarasaṅgatā vāsanā tatraiva tasya prabodhaḥ kathañcit kadācit kenacit hetuneti । vāsanāniyame rūpādīnāṃ rūpādyapekṣitā nāstīti na prāktanadoṣāvakāśaḥ ।

{1.1.4.6.1.1.1.3}

<(ca) rāgādīnāṃ bhūtadharmatvanirāsaḥ>

[124,iii]

mā bhūvan vātādidharmmā rāgādayo bhūtadharmā bhaviṣyantītyāha ।

[124,iv]

	etena bhūtadharmatvaṃ niṣiddhaṃ niśrayasya ca ॥ 156 ॥
	niṣedhānna pṛthivyādiniśritā dhavalādayaḥ ।

[124,vi]

ya āha bhūtānāṃ pṛthivyādīnāṃ ete dharmmāstathāhi । pṛthivyambubhūyastve rāgo'nalavāyvordveṣaḥ । abbāyvormoha iti । tadapi niṣiddhaṃ । sarvatrānaikāntāt । tathā coktaṃ । yadavastho mato rāgītyādi 〈।〉 āśrayāśrayibhāvaśca niṣiddhaḥ । anāśrayātsadasatorityādinā ।

[124,vii]

nanu yathā dhavalādayo mahābhūtaniśritāḥ tathā rāgādayo 'pi । tadāha । na pṛthivyādiniśritāḥ dhavalādayaḥ । yadi pṛthivyādiniśritāḥ syuḥ । tadā bhūtebhyo rūpādivyatirekābhyupagamo bhūtamātrābhyupagamaṃ bādhate । nahi bhūtamātrābhyupagame āśrayāśrayibhāvaḥ । yadi bhūtāśritaṃ jñānaṃ tadā tattvabahutvaprasaṅgaḥ । avyatireke bhūtānāmaikataiva vijñānāvyatirekāt ।

[124,viii]

nanu bhūtānyupādāya rūpādaya ityupagame āśrayapratiṣedhavirodhaḥ । nāśrayārtha upādāyārtho 'pi tu hetvarthaḥ । tadāha ।

[124,ix]

	tadupādāya śabdaśca hetvarthaḥ svāśrayeṇa ca ॥ 160 ॥
	avinirbhāgavarttitvād āśrayā'yuktamanyathā ।

[124,xi]

nāśrayārtha upādāyārthaḥ । api tu hetvarthastathāhi ।

[124,xii]

	hetoḥ samānakālatvaṃ na kāryeṇāvagamyate ।
	samānakālayornāsti kāryatādiviniścayaḥ ॥ 660 ॥ (PVA)

[124,xiii]

tato vādhārādheyabhāvaḥ ।

[124,xiv]

bhavatu vā samānakālayorevāśrayāśrayibhāvaḥ kāryakāraṇabhāvo vā । tathāpi svāśrayeṇāvinirbhāgavartavanāt । tathāhi ।

[124,xv]

	āśrayāśrayibhāvena rūpāderniyamo yadi ।
	avinirbhāgavarttitvameteṣāmiti gṛhyatāṃ ॥ 661 ॥ (PVA)

[124,xvi]

yadi tayorādhārādheyabhāvastadādheyābhāve tadādhārasya vināśo'vināśe vā paścādiva pūrvamati nāghāratā । tato'vinirbhāgavarttī rāgādirapi prāptaḥ । na ca rūpādivyatirekeṇa mahābhūtarūpaṃ nāmāstīti parābhyupagamenaiva idamucyate । na ca rāgādīnāmavinirbhāgavṛttiḥ kasyacitkadācid bhāvāt ।

[124,xvii]

	madādiśakteriva cet vinirbhāgo na vastunaḥ ॥ 161 ॥
	śaktirarthāntaraṃ vastu naśyennāśritamāśraye ।
<125>
	tiṣṭhatyavikale yāti, tattulyaṃ cet na bhedataḥ ॥ 162 ॥
	bhūcetanayorbhinnapratibhāsāvabodhataḥ ।

[125,ii]

surāsavāderdravyasyāśritā madaśaktirvinirbhāgena vartate । sthite dravye nivṛtteḥ paścācca bhāvāt । tathāhi । kaṣāyamadhuradravyasambhave prāgbhāvinī śaktirāvirbhavatyeva । punarapyapagacchati ।

[125,iii]

	na cānāśritarūpāsau tathāttvena pratītitaḥ ।
	rāgādayo 'pi tadvatsyurdaihameva samāśritāḥ ॥ 662 ॥ (PVA)

[125,iv]

tadapyayuktaṃ । śakterarthāntaratvābhāvānnahi śaktirarthāntarabhūtā bhūtād dravyasya śaktiriti vyatirekavyapadeśo vyapadeśivadbhāvācchilāputrakaśarīramityādivat । yathā caivaṃ tathā pratipādayiṣyate ।

[125,v]

nanu pāvakādīnāṃ yadi nāsti śaktiranyā tadā mantratantrādīnāṃ kasya pratibandho na tāvatpuruṣasyānyatra dāhāt । śaktipratiṣedhe tu tasyāpratiṣedha ityanyasya dāhaḥ । tadasat ।

[125,vi]

	śakterapi niṣedhe'yaṃ vibhāgaḥ kathamāpyate ।
	nahi sāpi kvacinnāsti kvacidastīti śakyate ॥ 663 ॥ (PVA)
	bahṛtve nanu śaktīnāṃ vibhāgaḥ kimasambhavī ।
	śaktistaddāhikā nāsti tadanyā tu na vāryate ॥ 664 ॥ (PVA)
	dāhyasyaivāthavānyattvaṃ kriyate to na dahyate ।
	anyena dahyate'nyatra śaktarepratibedhataḥ ॥ 665 ॥ (PVA)

[125,ix]

na sadetat ।

[125,x]

	tāvatyaḥ śaktayastasya bhāvasya kuta āgatāḥ ।
	tābhiḥ kimvāsya karttavyaṃ yena tāsāmapekṣaṇaṃ ॥ 666 ॥ (PVA)
	nāsāvapekṣate bhāvaḥ kāraṇādeva tāstathā ।
	kāryyāṇi ca vibhāgena na syusta ścenna śaktayaḥ ॥ 667 ॥ (PVA)
	nahi śakty(a ) 〈।〉 vahutvena kāryya nānātvasambhavaḥ ।
	dahanādivibhāgena dahanāderyadīkṣate ॥ 668 ॥ (PVA)
	tanna syādekarūpasya vahnayādeḥ sambhavo na vā ।
	sambhave sarvadāhyatvaṃ tadabhāve na kasyacit ॥ 669 ॥ (PVA)

[125,xv]

ekasya bhāvābhāvau ca saṃsto na yugapat kvacit ।

[125,xvi]

tadapi na pariharttavyaṃ । yataḥ ।

[125,xvii]

	yathaikakāraṇādeva nānāśaktirbhavatyasau ।
	nānākāryo 'pi kiṃ neṣṭaḥ kimadṛṣṭaṃ prakalpyate ॥ 670 ॥ (PVA)
	kāryyanānātvadṛṣṭeśca nānāśaktiprakalpanā ।
	yadi tānyeva santvatra svabhāvaniyamo'sya saḥ ॥ 671 ॥ (PVA)
	jātaḥ svakaraṇādīdṛg yena mantrādisaṃyutaḥ ।
	vibhāgāt kāryyakaraṇe samarthaḥ śaktayo vṛthā ॥ 672 ॥ (PVA)
	vaṃcakaḥ sarvadahano vināmantreṇa kāraṇāt ।
	sa eva kasyaciddāhasamartho mantrasaṃyutaḥ ॥ 673 ॥ (PVA)
	dāhyadravyasya tadrūpaṃ yena tena na dahyate ।
	anyena dahyate tasya svahetoreva sambhavāt ॥ 674 ॥ (PVA)
	iti śaktiniṣedhena nāśrayāśrayisambhavaḥ ।
	tataḥ sa dṛṣṭo dṛṣṭāntaḥ prakṛtasya na sādhakaḥ ॥ 675 ॥ (PVA)

[125,xxiii]

ato vastveva tan naśyati । na tvāśritaṃ tiṣṭhatyavikala evāśraye'pagacchati ।

[125,xxiv]

athāpi syād 〈।〉 atrāpi bhūtacetanayorevameva bhavet । atra parihāraḥ । bhūtacetenayorbhedāt । na khalu cetanānāṃ śaktivadbhūtāvyatirekaḥ । etadeva kuta iti cet । bhinnapratibhāsāvabodhāt ।

<126>

[126,i]

	pratibhāsabhedaḥ sarvatra vastubhedasya sādhakaḥ ।
	bhedasiddherupāyo hi na kaścit para īkṣyate ॥ 676 ॥ (PVA)

[126,ii]

bhinnendriyabhinnapratipattṛgrāhyatve 'pi yadyabhedāvabhāsitā ।

[126,iii]

tadā tat kathamevaṃ pratipattirhi bhedikā pratibhāsarūpā na pratipattikāraṇabhedaḥ । atha kāraṇabhedāt pratipatterapi bhedaḥ । sa eva tarhi pratipattibhedo bhedako vyarthakamaparaṃ । tatra ca bhinnaḥ pratibhāso'ntaḥsātādirūpeṇa saṃvedanaṃ vijñānasya noṣṇādirūpeṇa grāhyatayā'rthasya । athāntaḥ spraṣṭavyaviśeṣarūpā eva sukhādayaḥ tenāntaḥsaṃvedanarūpā ।

[126,iv]

	yohi yatra sthito bhāvaḥ sa tathaivānubhūyate ।
	dūrādūrādibhedena yathā vṛkṣādivedanaṃ ॥ 677 ॥ (PVA)

[126,v]

antaḥspraṣṭavyaviśeṣo hi na dūraṃ bhāti । tenāsāvātmaikadeśatayā ntaḥśarīrasya sthiterna bāhyavṛkṣavadanubhūyate । na nyāya eṣa ।

[126,vi]

	yadi spraṣṭavya evāsau tasya kena pravedanaṃ ।
	anyena vedane bhinnaveda natvaṃ prasaktimat ॥ 678 ॥ (PVA)
	atha svavedanaṃ tasya na mahābhūtarūpatā ।
	svavidrūpaṃ kimanyena tathaiva na vibhāvyate ॥ 679 ॥ (PVA)

[126,viii]

udarāntarggatatattvāccet antaḥsparśostu vedanaṃ ।

[126,ix]

yo hyantaravayavasparśī tasya vedanaprasaṅgaḥ । bahirā liṅganasparśo 'pi sukharūpa eva ।

[126,x]

	dvayoranyonyasaṃsparśe dvayorapyastu vedanaṃ ।
	para rūpaṃ paro veti nātma rūpaṃ kathaṃ paraḥ ॥ 680 ॥ (PVA)

[126,xi]

atha paraiḥ spṛśyamānaṃ tadevātmarūpaṃ sukhībhavati । tathā sati pareṇa tathā pratipattiprasaṅgaḥ । parasya sarvākārapratipatteriti cet । yadyekosāvarthaḥ kathaṃ na sarvākārapratipattiḥ । athānekaḥ pratiparamāṇu bhidyate । tathā sati sukhaparamāṇubhede sukhavad duḥkhe kasyacitpratipattiḥ sukhādeḥ syāt । na parasukhasya leśo 'pi vidyate । svayaṃ ca pratisaṃviditānāmekasyaiva pratipattiriti samānānubhavau stropuṃsau syātāṃ । sarvapravedane'nekaparamāṇupravedanaprasaṅgaḥ ।

[126,xii]

atha parasparasaṃsargo vibhāgābhāvāt । na 〈।〉 tadvyatirekeṇa saṃsarggābhāvāt । bhāve vā vivekapratipattiranivāritā syāt । saṃsarggādvivekāpratipattiriti cet । nahi tarhi teṣāṃ svarūpapratipattiriti bhinnābhūtebhyaścetanābhedena bhāsanāt । athaika evāvayavī tathā sati parasyāpi tathā pratipattiḥ । atha paraḥ sarvātmanā pratipattumaśaktaḥ । na tarhi tasya rūpaṃ pratīyate । bhrāntirevaiṣā bhrāntirapyantaḥspraṣṭavyaviśeṣarūpaiva । tataḥ pareṇa tathā pratīyeta । ekaṃ spraṣṭavyamaparaṃ yadi tatra sukhādikaṃ । pareṇaikapratītiścet sukhādyanyata〈ḥ〉tathā sati । tasmād ।

<127>

[127,i]

	bhūtacetanayorbhinnapratibhāsāvabodhataḥ ।
	viruddhadharmmābhyāsena svabhāvasyāsti bhinnatā ॥ 681 ॥ (PVA)
	pareṇa spṛśyamānasya sukhabhāvo yadīṣyate ।
	vastutvenaiva kintasya spṛśyamānasya sā sthitiḥ ॥ 682 ॥ (PVA)
	kāntatve na sa hetuścet kāntatvaṃ kimidaṃ mataṃ ।
	svabhāgadheyataḥ kaścit kasyacit kāntataḥ paraḥ ॥ 683 ॥ (PVA)
	karmmaiva bhāgyaśabdena vyavahārapatha sthitaṃ ।
	upakārāviśeṣastu neha janmani dṛśyate ॥ 684 ॥ (PVA)
	evamavyatireke 'pi cetanāyā vyavasthitaḥ ।
	paralokaḥ pareṇātra bahunā jalpitena kiṃ ॥ 685 ॥ (PVA)
	yadi vā kāntatā tasya karaṇādupajāyate ।
	pareṇāpi pratīyeta na cet vijñānameva tat ॥ 686 ॥ (PVA)
	pratipattṛśarīrāntarggatā sātha prakalpyate ।
	bahiḥpratīyamānāsau śarīrāntarggatā kathaṃ ॥ 687 ॥ (PVA)
	rūpāvabhāsanasyāpi pareṇāpratipattitaḥ ।
	svasaṃvedanarūpasya bhūtebhyaḥ syād vibhinnatā ॥ 688 ॥ (PVA)

[127,ix]

savikalpake'nyatra vā pareṇa na pratīyate । tataḥ svasamvedanaṃ jñānameva tat ।

[127,x]

atha paraśarīrāntargatamiti na vedyate । paraśarīrasyāpyavedanaprasaṅgaḥ ।

[127,xi]

	śarīrāntargatatve ca kevalasya kathaṃ gatiḥ ।
	andhakārasthitasyānyaviṣayasya vikalpane ॥ 689 ॥ (PVA)
	vikalpena vinā vetti śarīraṃ cetanaṃ vinā ।
	sahopalambhaniyamo nāta ekatvasādhakaḥ ॥ 690 ॥ (PVA)

[127,xiii]

athāpi syāt 〈।〉 bhavatu bhinnaṃ tat । athāpi deha eva tasya kāraṇamataḥ sukhādayo na vāsanāpratibaddhajanmānaḥ tataḥ pāramārthikāḥ । deho 'pi śukrāderato na paralokaḥ । ihaloka paramparayaiva parisamāpterato na saṃsāritvamityāha ।

[127,xiv]

	aāvikārañca kāyasya tulyarūpaṃ bhavenmanaḥ ॥ 163 ॥
	rūpādivad vikalpasya kaivārthaparataṃtratā ।

[127,xv]

yadā hi kāyaḥ kāraṇaṃ svabhāvo rāgādīnāṃ tadā dehavikārāt prāk tulyarūpameva mano bhavet । kāraṇasya svabhāvasya cāśrayasya tulyatvāt । anyathāśrayāśrayibhāvasya kāryakāraṇabhāvasya cāyogāt । anvayavyatirekānanuvidhānāt । nahi śarīragatā rūpādayo dehasamānatāyāmasamānāḥ । athāparāparaviṣayasamavadhānābhidhīyamānaviśeṣatāyāmadoṣaḥ । tadapi na yuktaṃ । manovijñānasya sukhādeśca kaivārthaparatantratā । vāsanāprabodhamātrata utpatterityuktaṃ ।

[127,xvi]

	anapekṣya yadā kāyaṃ vāsanābodhakāraṇaṃ ॥ 164 ॥
	jñānaṃ syāt kasyacit kiñcit kadācit tena kiñcana ।

[127,xviii]

kāyakāraṇatve hi pūrvako doṣaḥ । yadā tu punaḥ kāyakāraṇamanapekṣya vāsanābodhakāraṇaṃ kiñcidapekṣya jñānaṃ kasyacit manovijñānamabhyupagamyate janmavat । tadā tena kāraṇena kiñcana jñānaṃ syādavikṛte 'pi dehe natu dehakāraṇatve । tasmādvijñānādeva vijñānaṃ na dehāditi saṃsāritvaṃ 〈।〉

[127,xix]

hetvaṃtaramapyāha ।

[127,xx]

	avijñānasya vijñānānupādānācca sidhyati ॥ 165 ॥
<128>
	vijñānaśaktisambandhādiṣṭaścat sarvavastunaḥ ।
	etatsāṃ khya paśoḥ ko'nyaḥ salajjo vaktumīhate ॥ 166 ॥
	adṛṣṭapūrvamastīti tṛṇāgre kariṇāṃ śataṃ ।
	yadrūpaṃ dṛśyatāṃ jātaṃ tadrūpaṃ prāṅ na dṛśyate ॥ 167 ॥
	śatadhā viprakīrṇṇe 'pi hetau tadvidyate kathaṃ ।

[128,iv]

vijñānavaiguṇyāvaiguṇyābhyāmuttaravijñānavaiguṇyetaradarśanānniyamena tadvikārānuvartanāt । vijñānopādānarahitāddehānna vijñānamiti siddhayati paralokaḥ । rāgādīnāñca yugapadutpādaprasaṅgācca ।

[128,v]

athāpi syāt । yadyapi vijñānādeva vijñānaṃ tathāpi na paralokaḥ sidhyati । sarvasya vastuno vijñānaśaktiyogāt । na ca tathābhūtā'nārabdhakāryā śaktiḥ paralokaḥ । nanvetatsāṃkhyamataṃ kuto bhavataḥ sakalatārkikacūḍāratnābhimāninaḥ sāṃkhyapaśureva evaṃ vaktuṃ samīhate, ya āgamaikaśaraṇo'napatrapaḥ । salajjastu, naivaṃ adaṣṭapūrvaṃ hi tṛṇāgre kariṇāṃ śataṃ । na sāṃ khyā danyasya vacanagocaraḥ sattvena । tathāhi ।

[128,vi]

	dadhyādīnāṃ hi yadrūpaṃ prāk taddṛṣṭaṃ na pāryate ।
	śatadhāviprakīryyāpi hetuṃ tatrāsti tatkathaṃ ॥ 691 ॥ (PVA)
	rūpāntareṇa yadi tattadevāstīti mā raṭīḥ ।
	vijñānādanyarūpasya bhāve tadvidyate kathaṃ ॥ 692 ॥ (PVA)
	yadi mātrādivijñānādupādānāttadiṣyate ।
	tasya saṃskārasādguṇyamanuvarttyeta sarvathā ॥ 693 ॥ (PVA)
	athāpi putre pitrādeḥ saṃskāro yadīṣyate ।
	nānantarasya sarvatra saṃskārasyānuvartanaṃ ॥ 694 ॥ (PVA)

[128,x]

tasmādvijñānāt svasantānavarttino vijñānamiti siddhaḥ paralokaḥ ।

[128,xi]

kiñca ।

[128,xii]

	rāgādyaniyamopūrvaprādurbhāve prasajyate ॥ 168 ॥

[128,xiii]

yadi paraloko na syāt tadāpūrvasattvaprādurbhāvaḥ tathā sati rāgādīnāṃ na niyamaḥ syāt vītarāgo 'pi kaścit syāt । yadā tu janmāntarādāgatistadā tṛṣṇaiva kāraṇaṃ mataḥ prāṇino janmanaḥ 〈।〉 tato na janmī vītarāgaḥ । rāgādikamantareṇa janmābhāvāt ।

[128,xiv]

bhūtātmatānatikrānteḥ sarvo rā〈gā〉dimān yadi ।

[128,xv]

athāpi syāt 〈।〉 bhūtātmatā rāgādihetuḥ sā ca nāpaiti tataḥ kāraṇavaikalyābhāvāt na rāgādivaiklyaṃ । yadyevamata eva hetoḥ ।

[128,xvi]

	sarvaḥ samānarāgaḥ syāt bhūtātiśayato na cet ॥ 169 ॥

[128,xvii]

tathā hi bhavetsarvaḥ samānarāgo yadi parasparaṃ bhūtānāmatiśayo na syāt । asti ca tato na sakalaḥ samānarāgaḥ । yadyevaṃ ।

[128,xviii]

	bhūtānāṃ prāṇitābhede 'pyayaṃ bhedo yadāśrayaḥ ।
	tannirhrāsātiśayavat tadbhāvāt tāni hāpayet ॥ 170 ॥

<129>

[129,i]

yaduktaṃ rāgādyaniyama ityatra pareṇa bhavatyeva vītarāgaḥ pṛthivyādisaṃghātaḥ । atha prāṇino vītarāgatā bhavet kasyacit na । prāṇino yathā'prāṇitā na bhavet tathā vītarāgatāpīti codyaṃ yadyevaṃ । yathā prāṇitā na viśiṣyate, tathā rāgitāpīti sarvaḥsamānarāgo bhavet । prāṇitāvat । yadi vā kaścitprāṇī kaścidanyathā । tathā rāgītaro vā syāt । atha prāṇitā'bhinnā rāgādayo bhinnāstadā yataḥ kāraṇād bhūtātiśayatvādbhedaḥ tathā nirhrāsātiśayamantare'tyantāpacayo 'pīti vītarāgaḥ syāt ।

[129,ii]

athāpi syāt 〈।〉 yadyapi tadatiśeyanirhrāsavat kāraṇaṃ । tathāpi rāgādihetoḥ tulyātmatā na kṣīyate । atrocyate ।

[129,iii]

	na cedbhede 'pi rāgādihetutulyātmatākṣayaḥ ।
	sarvatra rāgaḥ sadṛśaḥ syād hetoḥ sadṛśātmanaḥ ॥ 171 ॥

[129,iv]

yadi hiṃ rāgādihetoryā samānatā sā na hīyate । tato rāgasya sāmānyameva hetuḥ । sāmānyahetvarthe ca rāgakāryasya samānatā sadṛśātmano hetoḥ । kāryamapi sadṛśārthakamiti yuktaṃ । yadi tu hetusamānatve kāryamasamānaṃ tāratamyayogāt । tadā tasya tatkāryameva na bhavet । tadanvayavyatirekānuvidhānābhāvāt । tasmādyatra tāratamyaṃ tatrātyantamabhāvo 'pi apakarṣatāratamyabhāvāt dhavalādiguṇavat samānatvādvā na pracyaveta । kiṃ kāraṇaṃ ।

[129,v]

	nahi gopratyayasyāsti samānārthabhuvaḥ kvacit ।
	tāratamyaṃ pṛthivyādau prāṇitāderihāpi vā ॥ 172 ॥

[129,vi]

gopratyayo hi samānātmanaḥ sambhavati । atha prāṇitāṃ prati na viśeṣaḥ । bhūtānāṃ rāgādīnapi । viśeṣe kaścid........... । tadrūpavyāvṛtteranyato 'pi vā na cāsau tāratamyayogī bhavati, gaurgotaro gotama iti lokāyata darśaṃnāpekṣayā pṛthivyādau prāṇī prāṇītaraḥ prāṇitama iti । tasmātsamānahetoḥ samānatvamapakarṣe tvatyantamucchedo 'pi ।

[129,vii]

	auṣṇyasya tāratamye 'pi nānuṣṇo'gniḥ kadācana ।
	tathehāpīti cet nāgnerauṣṇyādbhedaniṣedhataḥ ॥ 173 ॥

[129,viii]

astyevehāgnerauṣṇyasya tāratamyaṃ na ca sarvātmanauṣṇyamasambhavi tathāpi na rāgādīnāṃ tadvadeva sarvathā sambhavābhāvo na rāgādīnāṃ kāyād vyatirekāt । nātrauṣṇyādagnerbhedaḥ । auṣṇyasyaivāgnivyapadeśāt yadyauṣṇyaṃ na syādagnirevāsau na bhavet । na tu rāgādyabhāve bhūtameva tanna bhavati । yadi tu bhūtasaṃghāto'nyo dharmī tasya dharmma auṣṇyaṃ parikalpyate । tadā tasya uṣmāvasthāyāmuccheda evauṣṇyasya । atha jvālāyādharmitvaṃ parikalpyate । auṣṇyaṃ dharmaḥ sa ca tatra na vicchidyate tādatamye 'pīti, parasya parihāraḥ । so 'pyayuktaḥ ॥

<130>

[130,i]

	mantratantrādisāmarthyāt jvālauṣṇyena vinā bhavet ।
	maṇerjvālā vinaivau ṣṇyaṃ dṛśyate tat na yuktimat ॥ 695 ॥ (PVA)
	jvālāyā na ca dharmitvamauṣṇyaṃ pratyavimuktitaḥ ।
	jvālādivarṇṇasaṃsthānaṃ taddhi nauṣṇyasya sambhavāt ॥ 696 ॥ (PVA)

[130,v]

na tasyā dharmitā yuktā tena naitannidarśanaṃ ।

[130,vi]

jvālā nauṣṇyaṃ vinā nauṣṇyaṃ jvālā vinā bhavati । tena na sā dhārmitayā yuktā । na cātyantamaviyoge jvālātadauṣṇyayorddharmadharmibhāvaḥ । tena saviśeṣaṇo hetuḥ ।

[130,vii]

	tāratamyānubhavino yasyānyasya sato guṇāḥ ।
	te kvacit pratihanyante tadbhede dhavalādivat ॥ 174 ॥

[130,viii]

yasyānyasya guṇāḥ santastāratamyamanubhavantaḥ 〈na〉 te kvacit pratighātavantaḥ । yathā ghaṭādiṣu dhavalādayaḥ । nanu dhavalādirūpavyatirekeṇa ka ivāparaḥ paṭādiḥ । yena tasyānyasya sato dhavalādīnāmucchedaḥ । sattyametat । tathāpi spṛśyarūpā ghaṭādayo na varṇaviśeṣarūpāḥ । tadabhāve paṭasya bhāvāt । tenānyasyetyayamarthaḥ । yasya santānenānuvartamānasya ya ucchedadharmmāṇa udayadharmmāṇaśca te atyantamucchedadharmmāṇo 'pi yathā dhavalādaya iti vākyārthaḥ ।

[130,ix]

athavānagnitvenuvartamāne auṣṇyasyodayavyayayoḥ tāratamye 'pi । na caivaṃ rāgādīnāmucchedasadbhāvāt śakteranuccheda iti cet । na 〈।〉 śakterarthāntaratvāt । na 〈।〉 rāgādaya eva śaktiḥ । śakterapi kvaciducchedadṛṣṭeḥ । ata evāha ।

[130,x]

	rūpādivat na niyamasteṣāṃ bhūtāvibhāgataḥ ।
	tattulyañcet na rāgādeḥ sahotpattiprasaṅgataḥ ॥ 175 ॥

[130,xi]

na khalu rūparasādivadavibhāgino bhūtebhyo rāgādayaḥ tadabhāve 'pi bhūtānāṃ bhāvāt, na tu rūpādyabhāve । atha tatrāpyevameva । tadapyasat । rāgādīnāṃ śarīreṇa sahotpattiprasaṅgāt । bhūtebhyo na viśiṣṭatā । rūpāvabhāsanamapi na ca rāgādīnāṃ dehasahabhāvitā sarvadā । na ca mahābhūtatvamātravādino rūpādīnāṃ bhūtebhyo'nyattvaṃ । tattvabahutvaprasaṅagāt । tato'vinirbhāgabhāgī sahotpādaḥ । viṣayahetukatvāt ।

<131>

[131,i]

viṣayāsannidhāne kadācidabhāvo 'pīti cet । tanna ।

[131,ii]

	vikalpyaviṣayatvācca viṣayā na niyāmakāḥ ।
	sabhāgahetuvirahādrāgāderniyamo na vā ॥ 176 ॥
	sarvadā sarvabuddhīnāṃ janma vā hetusannidheḥ ।

[131,iv]

na khalu viṣayānvayavyatirekānuvidhānaprasaṅgatatsantānā rāgādayaḥ । tadabhāve 'pi bhavanānubhavāt । sabhāgahetuśca neṣyate । tato na rāgādīnāṃ tadabhāvāt kadācidanutpattiḥ । tato'niyamenaikaikarāgādisahabhāvī dehaḥ syāt । athavā sarva eva rāgādayo dehasahabhāvino bhaveyuḥ । sarveṣāṃ hetordehasya sannidheḥ । atha dehasya pariṇativiśeṣa eva tādṛśo yena na rāgādisahabhāvaḥ । yadyevaṃ ।

[131,v]

	kutaḥ pariṇatistasya tādṛśī yena tu tathā ।
	yataḥ kutaściditi cenna bhavedapiṃ sarvadā ॥ 697 ॥ (PVA)
	adarśanena naivaṃ cet na syāt kaścit sahetukaḥ ।
	anagnerapi dhūmaḥ syāt sarvataḥ kinna sambhavaḥ ॥ 698 ॥ (PVA)
	tasya kācitpariṇatiriti vaktuṃ hi śakyate ।
	ahetorapi bhāvasya deśādiniyamo bhavet ॥ 699 ॥ (PVA)
	dṛśyate niyamo neti vaktuṃ tatrāpi śakyate ।
	dṛṣṭamātrapariṣvaṅgaḥ kriyate yadi sarvathā ॥ 700 ॥ (PVA)
	dṛṣṭamadvaitamevātra vyavahāro viśīryate ।
	vyavahāraḥ parityaktumaśakyaḥ kalpyate yadi ॥ 701 ॥ (PVA)
	paralokādike 'pyeṣa vyavahāro'nyathā kathaṃ ।
	vyavahāro'numānena sakalaḥ kriyate yathā ॥ 702 ॥ (PVA)
	paralokādike 'pyevameva tattya jyate kathaṃ ।
	na jñānārthatayā bhedo nāpi nīlāditākṛtiḥ ॥ 703 ॥ (PVA)
	na pūrvāparabhāvena pratyakṣeṇa prasidhyati ।
	tato'numānato bhedaḥ sakalo vyavahāravat ॥ 704 ॥ (PVA)
	tenānumānamutsṛjya na kaścijjīvituṃ kṣamaḥ ।

[131,xiv]

tata idaṃ pratyuktaṃ ।

[131,xv]

	dṛṣṭamarthaṃ vidhūyānyadadṛṣṭaṃ kalpayanti ye ॥ 705 ॥ (PVA)
	mūḍhāḥ piṇḍaṃ parityajya te nihanti karaṃ vṛthā ।
	heyopādeyaviṣayo na viveko'kṣavṛttitaḥ ॥ 706 ॥ (PVA)
	heyametanna bhavati kutaḥ pratyakṣamātrataḥ ।
	upādeyatvabhāvādvā heyatvasya niṣedhataḥ ॥ 707 ॥ (PVA)
	upādeyavyavasthānaṃ heyatvasya viparyayāt ।
	arthakriyārthināmarthakriyopādeyatā sadā ॥ 708 ॥ (PVA)
	pratyekṣaṇa na dṛṣṭā sā tato vṛttiṃ vidhitsatāṃ ।
	pratyakṣata upādeyabhāvasyāto na vedanaṃ ॥ 709 ॥ (PVA)
	na bhāvyarthakriyāṃvetti pratyakṣaṃ nāpyapratītikāṃ ।
	heyatvasya niṣedho 'pi heyā 〈kṣādatyayaḥ〉 kutaḥ ॥ 710 ॥ (PVA)
	tadatra vastu nāstīti pratītirneyamakṣataḥ ।
	dvayoradhyakṣayornāsti heyopādeyatāgatiḥ ॥ 711 ॥ (PVA)
	atrāpi pūrvako nyāyaḥ pratyāvṛtya pravartate ।
	atyantābhyāsatodhyakṣādyadi sarvaṃ pratīyate ॥ 712 ॥ (PVA)
	apratīte'sti nābhyāsaḥ tato'nyonyasamāśrayaḥ ।
	abhyāsād yāvadadhyakṣaṃ nāsti nāstipratītatā ॥ 713 ॥ (PVA)

[131,xxv]

yāvat pratītatā nāsti nābhyāse'dhyakṣatodayaḥ ।

[131,xxvi]

	adhyakṣamātraṃ yadi mānamasminnaheyatattvetarayorvivekaḥ ।
	svarūpamātraprativedanaṃ tadadvaitatatvesya tataḥ prasaktiḥ ॥ 714 ॥ (PVA)
<132>
	anumānaṃ samāśritya heyādipravibhāgitā ।
	vyavahāraṃ pratītaṃ tanna paraṃ parimṛgyate ॥ 715 ॥ (PVA)
	athādvaitaṃ samāśritya paralokanirākriyā ।
	asyāpi kriyatānnedamiyatyevāvatiṣṭhate ॥ 716 ॥ (PVA)
	iha loko 'pi naivāsti nāsti nāstikatā tataḥ ।
	cetaḥsarvopasaṃhārāt yuktameva tathā sati ॥ 717 ॥ (PVA)
	atha vyāmoha evāyamiha loke ya ādaraḥ ।
	asyāpi kṣayamicchan ko vyāmohāntaramicchati ॥ 718 ॥ (PVA)
	vyāmohaḥ kuta evāyaṃ yadyanādiranantakaḥ ।
	prasiddhaḥ sa paro lokaḥ kimanyad bhāṣitaṃ vṛthā ॥ 719 ॥ (PVA)
	athāhetuka evāyaṃ sarvamevāstvahetukaṃ ।
	tathā sati vṛthā prāptaṃ nāstikenoditaṃ tvayā ॥ 720 ॥ (PVA)
	uditaṃ nopayogīdaṃ yadi kvāpi kimarthitā ।
	athārthaḥ kaścidasyāsti tatraivāsyāstu hetutā ॥ 721 ॥ (PVA)
	paraparyyanuyogo'tha yadyevaṃ kriyate paraiḥ ।
	korthastena kṛtenāpi yadi heturna kasyacit ॥ 722 ॥ (PVA)
	avidyākṛta evāyamiti kasyāparādhitā ।
	yadi nocchidyate'vidyā vṛthaiva parabhāṣitaṃ ॥ 723 ॥ (PVA)
	athāpyucchidyate'viṃdyā paroditamanarthakaṃ ।
	avidyāhetukatve vā'nādyavidyāgatirbhavet ॥ 724 ॥ (PVA)
	tathā ca sati saṃsāraḥ siddha evāvivādataḥ ।
	vikalpānnāparā'vidyā so 'pi pūrvavikalpataḥ ॥ 725 ॥ (PVA)

[132,xiii]

bhātyanādiprabandhoyaṃ vikalpasya prasidhyati ।

[132,xiv]

tasmādanādivāsanāparipākopanītā evaṃ sukhādayo na paramārthataḥ 〈।〉 tato duḥkhameva paramārthataḥ sakalamiti ।

{1.1.4.6.1.1.1.4}

<(da) caturākāraṃ duḥkha-sattyam>

[132,xv]

tatra duḥkhaṃ ।

[132,xvi]

	kadācidupalambhāt tadadhruvaṃ doṣaniśrayāt ।
	duḥkhaṃ hetuvaśatvācca na cātmā nāpyadhiṣṭhitaṃ ॥ 177 ॥
	nākāraṇamadhiṣṭhātā nityaṃ vā janakaṃ kathaṃ ।
	tasmādanekamekasmāt bhinnakālaṃ na jāyate ॥ 178 ॥

[132,xviii]

anityato duḥkhataḥ śūnyato'nātmataśceti caturākāraṃ duḥkhasatyaṃ । tatkadācidupalabhyamānatayā'nityaṃ । nahi nityasya nityamevopalabhyamānatayā'nityaṃ । nahi nityasya nityamupalabhyamānasya kadācidupalambho yuktaḥ । upalabhyetarasvabhāvayoḥ parasparaparihārasthitatvena virodhāt । upalabhyatayaiva sa iti pratipādanāt । na ca sarvadā sarvamupalabdhuṃ śakyaṃ, kramopalabhyasya nityatvāt na ca krama ekatve sambhavati । kramavata ekatvenāpratibhāsanāt । pratyakṣasyāpravṛtteḥ । anumānasya tadabhāve'bhāvāt । pratyakṣapūrvakatvāt । anumānapūrvakatve'ndhaparamparāprasaṅgāt । tasmāda dhruvatā saṃsāriskandhānāṃ । duḥkhatā ca rāgādīnāṃ doṣāṇāṃ niḥśrayāt । hetuvaśatvācca । hetupratibandhācca dukhaṃ । "sarva paravaśaṃ duḥkhamiti" nyāyāt । cakārādabhyāsamātraniśrayāt ityavagantavyam । nātmarūpaṃ nāpyanātmādhiṣṭhitaṃ । akāraṇasyādhiṣṭhātṛtvābhāvāt । avaśyamadhiṣṭhātrā sopayogena bhavitavyaṃ । upayogahetorhetutvāt । yadi cātmarūpatvaṃ skandhānāṃ nityatā bhavet । na ca nityaṃ janakamajanakasya bhāvastatvamupalabdhumaśakyatvāt । anekañca bhinnakālaṃ jñānamekasmānnityatayā notpattimat । na cāpyātmādhiṣṭhāyakatayā pratīyateyacca pratīyate skandhānāṃ rūpaṃ

<133>

[133,i]

tadadhruvaṃ । athānadhiṣṭhitāni kāraṇāni kathaṃ svakārye pravartante । tenādhiṣṭhātānumīyate । na । anityacetanādhiṣṭhānamātrātsamāptatvāt 〈।〉 cetanā cānādiriti tataḥ 〈।〉

[133,ii]

	kāryānutpādato'nyeṣu saṅgateṣvapi hetuṣu ।
	hetvantarānumānaṃ syānnaitannityeṣu vidyate ॥ 176 ॥

[133,iii]

yadyanye hetavaḥ samuditā api kāryasyājanakāḥ tadā hetvantaramapi vidyate yadabhāvātkāryamajātaṃ । na caivaṃ । samanantarapratyayayogyatāviśeṣamātreṇa siddheḥ । na ca nityavyāpināṃ kadācit kvacidvā'bhāvaḥ, yena tadabhāvāt abhāvaḥ pratīyate । anvayamātreṇa janane sarva eva ākāśādayo'dhiṣṭhātāro bhaveyuḥ । teṣvapi satsu kāraṇānāṃ nijakāryeṣu pravṛtteḥ teṣāmapi, vyāpinityatayā samānatvāt teṣāmanadhiṣṭātṛtvāditi cet । tadeva vyāpinityatayā na sidhyati ।

[133,iv]

	avyāpino 'pi nityasya bhavetsarvatra hetutā ।
	sāmīpyādeva no heturheturdūre 'pi dṛśyate ॥ 726 ॥ (PVA)
	dūradeśo 'pi śabdādiḥ svakāryasya vidhāyakaḥ ।
	tasmādanvayamātreṇa kāraṇaṃ sakalaṃ bhavet ॥ 727 ॥ (PVA)

<(kha) samudaya-sattyam>

{1.1.4.6.1.1.2.1}

<(a) caturākāraḥ samudayaḥ>

[133,vi]

	kādācitkatayā siddhā duḥkhasyāsya sahetutā ॥ 180 ॥
	nittyaṃ sattvamasattvaṃ vā'hetoranyānapekṣaṇāt ।

[133,vii]

samudayasattyamapi caturvidhameva hetutaḥ samudayataḥ prabhavataḥ pratyayataśceti । tatra heturahetuparihāreṇa samudaya ekakāraṇaparihāreṇa । aprabhavaḥ asāmarthyaparihāreṇa prabhavatyasmāditi prabhavaḥ । pratyayaḥ prādhānyaparihāreṇa । tatra duḥkhasya heturastīti pratipādyate । na ।

[133,viii]

	kādācitkatayānyasya hetuyogo hi dṛśyate ।
	ahetorhi padārthasya sattvamevānyathā'thavā ॥ 728 ॥ (PVA)
	yathā yathāhi hetunāmabhāvo nityatā tathā ।
	timirajñānakeśāderviṣayeṇa vinodayāt ॥ 729 ॥ (PVA)
	svasaṃvedanagamyasya dharmmadhātorahetukaḥ ।
	dṛśyate nityasadbhāvo'kādācitkatvalakṣaṇaḥ ॥ 730 ॥ (PVA)

[133,xi]

bandhyā sutādyasannityamabhāvāt kāraṇātmanaḥ ।

[133,xii]

atra codyaṃ ।

[133,xiii]

	taikṣṇyādīnāṃ yathā nāsti kāraṇaṃ kaṇṭakādiṣu ॥ 181 ॥
	tathā'kāraṇametat syāditi kecit pracakṣate ।

[133,xiv]

ahetukavādinaḥ svabhāvena mahābhūtarūpaṃ na kriyate । viśeṣā eva deśakālāvasthā viśeṣayogitayā kriyante । tatra viśeṣāṇāmahetuka〈tva〉mupalabhyate । tomarasūcīśūlatūlikādīnāṃ hi na lohādirūpatā kriyate lohakārādibhiḥ tīkṣṇataiva kriyate । lohādīnāmapyaparairna pṛthivītvādikaṃ kriyate । lohatādirūpatāyāḥ karaṇāt । lohakārādyabhāve 'pi tu kaṇṭakādīnāṃ taikṣṇyasya tadabhāve 'pi bhāvāt । nāyameva cāniyatahetukatā'hetukatā । tathānye 'pi jagato vaicitryakāriṇo viśeṣā'hetukatā<?> eva bhaveyuḥ । ka evātra virodhaḥ । tadapyasat ।

<134>

[134,i]

	satyeva yasmina yajjanma vikāre vāpi vikriyā ॥ 182 ॥
	tattasya kāraṇaṃ prāhustatteṣāmapi vidyate ।

[134,ii]

atrābhiprāyaḥ । yadi viśeṣā eva janyāsteṣāṃ nākāraṇatvaṃ । na khalu badarīkaṇṭakānāṃ vakratvatīkṣṇatve badarīkaṇṭakamantareṇa staḥ । tadanvayavyatirekānuvidhānāt tatkāryateti nāhetukatā । atha lohakāreṇāpi kriyate tato vyabhicārādevamucyate । tadapi na yathāvat ।

[134,iii]

	buddhipūrvakriyādṛṣṭerbuddhimatkāraṇaṃ bhavet ।
	syāttatheśvarakartṛtvaṃ nāstyahetukatā tataḥ ॥ 731 ॥ (PVA)
	badarīkaṇṭakādīnāṃ tata eva nidarśanāt ।
	viśeṣakalpanānno cedviśeṣo'stu sahetukaḥ ॥ 732 ॥ (PVA)
	badarībījataḥ kiñcit lohakārāditaḥ paraṃ ।
	viśeṣo lakṣyate no cedviśeṣo naiva vidyate ॥ 733 ॥ (PVA)
	nahi darśanamātreṇa viśeṣaḥ parigṛhyate ।
	tadevādvaitamāyātaṃ tadevāhetukaṃ bhavet ॥ 734 ॥ (PVA)
	tasmādyato viśaṣāste tata eva sahetukāḥ ।
	nahi hetuvihīnasya viśeṣatvaṃ prasidhyati ॥ 735 ॥ (PVA)

[134,viii]

tasmādyadi bhedā yadi bāhyārthatā sarvaṃthā sahetukatvamanyathā viparyayaḥ nanu satyeva yasmin yajjanma tasya hetutve sparśasya darśanahetutā prasaktā sparśābhāve'svabhāvāt । tadasat ।

[134,ix]

	ekasāmagryadhīnatvādaviyogaḥ parasparaṃ ।
	rūpasparśatayostena tadabhāve na darśanaṃ ॥ 736 ॥ (PVA)

[134,x]

tatra hi sparśamantareṇa rūpameva na bhavati । yadi tu rūpaṃ bhavet bhavedeva darśanaṃ । na caivaṃvidhāt vyatirekāt kāraṇatvamapi tu rūpamupadarśya । yadi sparśābhāve'bhāvamupadarśayet darśanasya । athavā ।

[134,xi]

	sparśasya rūpahetutvāt darśane'sti nimittatā ॥ 183 ॥

[134,xii]

parasparāviyogena samānakālayorapi hetutvāt "upādāya rūpasya rūpasya sparśarūpāṇi bhūtāni" hetustataḥ pāraṃparyeṇa darśane sparśasyāstyeva hetuteti na vipakṣavṛttitāhetorityavyabhicāra eva । evaṃ tāvadahetukatvaṃ pratiṣiddhamiti hetuta ityekākāro vyavasthitaḥ ।

[134,xiii]

samudaya iti dvitīyamākāramāha ।

[134,xiv]

	nityānāṃ pratiṣedhena neśvarādeśca sambhavaḥ ।

[134,xv]

sahetukatve 'pi duḥkhasya tato nityaikakāraṇaniṣedhena samudayākāratānirṇṇayaḥ । yadi kāraṇamekaṃ nityameva bhavet । anapekṣaṇānnityasyānādheyaviśeṣatvāt । teṣāñca nityānāṃ pradhānādīnāṃ prāgeva niṣedhaḥ । kuta etaditi cet । asāmarthyāt kramayaugapadyābhyāmarthakriyāśaktivaikalyāt na prabhavatvaṃ । tṛtīya ākārastṛṣṇāyā eva sa ākāraḥ । etadevāha ।

[134,xvi]

	asāmarthyādato heturbhavavāñchāparigrahaḥ ॥ 184 ॥
	yasmāddeśaviśeṣasya tatprāptyāśākṛto nṛṇāṃ ।

[134,xvii]

anyasya kāraṇasya karmmaṇo'nyasya vā na prabhavatvaṃ । na khalu karmmaśarīramavidyā vā prabhavaḥ । samarthakāraṇāparanāmā । tṛṣṇā'bhāve'bhāvāt janmanaḥ । dṛśyate ca tṛṣṇāyāḥ prabhavanaṃ । yataḥ parigraha āgrahāparavyapadeśaḥ tatprāptitṛṣṇākṛtaḥ parigrahaścāyaṃ janmasamāgamaḥ । tasmādasya tṛṣṇāprabhavaḥ । bhavavāñchānāgatajanmaprārthanākārā ।

[134,xviii]

nanu na deśaviśeṣādiprārthanā samudayasattyaṃ । uktaṃ hi bhagavatā ।

<135>

[135,i]

tatra katamatsamudaya āryasattyaṃ । yeyaṃ tṛṣṇā paunarbhavikī nandī rāgasahagatā tatra tatrābhinandinī । yaduta kāyatṛṣṇā । bhavatṛṣṇā । vibhavatṛṣṇā ceti । nāyaṃ virodhaḥ । yasmāt 〈।〉

[135,ii]

	sā bhavecchāptyanāptīcchoḥ pravṛttiḥ sukhaduḥkhayoḥ ।
	yato 'pi prāṇinaḥ kāmavibhavecche ca te mate ॥ 185 ॥

[135,iii]

yeyaṃ sthānopakaraṇāditṛṣṇā sā bhavecchā saṃsāratṛṣṇā nandī rāgasahagatā tatra tatrābhinandinī sā sarvaiva kāmatṛṣṇā bhavatṛṣṇā vibhavatṛṣṇā 〈।〉 yā sthānāditṛṣṇā sā bhavatṛṣṇā sā bhavecchā । yā svargaprārthanākārā sā kāmatṛṣṇā । yā duḥkhaviyogecchā sā vibhavatṛṣṇā । tasmādavirodha eva samudayasattyanirdeśaḥ । nāgamavirodhaḥ kaściditi ।

[135,iv]

	sarvatra cātmasnehasya hetutvāt saṃpravarttate ।
	asukhe sukhasaṃjñasya tasmāt tṛṣṇā bhavāśrayaḥ ॥ 186 ॥

[135,v]

ahaṅkārasanniśrayāt ekatvenāropitaṃ <?>〈 tā〉 cittamālā tatra yaḥ snehaḥ sarvatra saṃpravartane sthānopakaraṇādau asukhe sukhādirūparahitatvena paramārthataḥ । cittaviparyayopahatasya pravartanāt hetutvamataḥ tṛṣṇāprabhavāśrayaḥ । na hyadṛṣṭaḥ kvacidapi pravartanasambandhitaḥ karūṇāyogato'nyatra na saṃsārakāraṇaṃ । ata eva pravartanaṃ prati tṛṣṇāyāḥ sahakāritvāt । pratyayamātratā nopādānatvaṃ । tatra cittamevopādānaṃ । tasya pratyayastṛṣṇā kadācit karūṇā । anena pratyayata iti ākāraḥ kathitaḥ ।

[135,vi]

nanu pratyayatve 'pi na tṛṣṇā pratyayo'pi tu dehastato dehasaṅgato na vītarāgaḥ ॥ etadeva darśayati ।

[135,vii]

	viraktajanmādṛṣṭerityācāryāḥ saṃpracakṣate ।
	adeharāgādṛṣṭeśca dehādrāgasamudbhavaḥ ॥ 187 ॥

[135,viii]

yathaiva hi vītarāgasya janma na dṛṣṭamiti rāgo janmano heturata eva yukto deho rāgāderheturadehasya rāgādṛṣṭiḥ । atrocyate । rāgamanteraṇāpi janma bhavati । karuṇāvaśādabhirativiṣayatvaṃ tu tasya tṛṣṇayā hriyata iti viśeṣamātrahetutvāt tṛṣṇāpratyayamātraṃ । evaṃ yadi deho 'pi pratyayamātraṃ rāgādīnāmayoniśomanasikāra eva tūpādānakāraṇaṃ tadeṣṭameva saṃgṛhītamiti darśayati ।

[135,ix]

	nimittopagamādiṣṭamupādānaṃ tu vāryate ।
	imāntu yuktimanvicchan bādhate svamataṃ svayaṃ ॥ 188 ॥

[135,x]

deho 'pi rāgasyāyoniśomanaskāramanuvartamāno heturiṣyata iva । sa kadācidvāsanāprabodhasya heturviṣayavat । eṣā tu yuktī rāgahetutvamapi dehasya sampādayati । tato'nyonyahetutvāt tathābhūtānādisāmagrīprabhavaṃ janmeti janmāntaraprasiddhiriti carccitaṃ cā rvā ka carccitamarcciṣmatā ।

[135,xi]

nanu saguṇaṃ dravyamevodyate । tato'nayoranyonyamahetutā ।

<136>

[136,i]

	janmanā sahabhāvaścet jātānāṃ rāgadarśanāt ॥ 189 ॥
	sabhāgajāteḥ prāksiddhiḥ kāraṇatve 'pi noditaṃ ।
	ajñānamuktā tṛṣṇaiva santānapreraṇād bhave ॥ 190 ॥

{1.1.4.6.1.1.2.2}

<(ba) tṛṣṇākarmaṇī janmasamudayaḥ—>

[136,iii]

yadi hi janmanā sahabhāvo rāgādīnāmiti na rāgādayo dehasya hetuḥ tadā deho 'pi na rāgādīnāṃ । na cāhetukatā tataḥ । samānajātīyakāraṇajanitā rāgādaya iti siddhamabhimataṃ ।

[136,iv]

nanu na tṛṣṇā kāraṇamekaiva । avidyā tṛṣṇā karmma ceti trayasya kāraṇatvāt । tṛṣṇaiva tatra tatrābhinandinīti samudayasattyanirdeśaḥ kathaṃ ।

[136,v]

naitadasti । kāraṇatve 'pi nānantarakāraṇatvaṃ । tṛṣṇaivānantaryeṇa kāraṇaṃ saṃsāre santānasya preraṇāt । nahi mohakarmmaṇoḥ satorapi tṛṣṇāmantareṇa kaścit prerayitā । nahi viparyasto 'pi saṅgatṛṣṇāmantareṇa pravarttate । ata evāha ।

[136,vi]

ānantaryāt na karmāpi sati tasminnasambhavāt ।

[136,vii]

karmmopāttamapi rājyādi parityajatyatṛṣṇaḥ ।

[136,viii]

nanu buddhiḥ karmānusāriṇīti parityāgaḥ karmmaiva tattādṛśaṃ yena upanatamavadhīrayati । atha muktātmanāṃ janmano'sambhavaḥ ityucyate । teṣāmapi karmakṣaya eva muktiranyathā'bhāvāt । atrocyate ।

[136,ix]

	tṛṣṇāvirahitasyāsya yadi karmma parikṣayaḥ ।
	pradhānaṃ kāraṇaṃ tṛṣṇetyetadevātra yuktimat ॥ 737 ॥ (PVA)
	atha tṛṣṇāsti naivāsti karmmaṇo'sya parikṣayaḥ ।
	satṛṣṇasyāsya hi bhavet punaḥ karmāparāparaṃ ॥ 738 ॥ (PVA)

[136,xii]

evaṃ tāvat caturākāramāryasattyaṃ vyākhyātaṃ samudayalakṣaṇam । idānī tadduḥkhaṃ nirodhasambhavīti nirodhasattyaṃ caturākāramāha ।

<(ga) nirodhasattyam>

{1.1.4.6.1.1.3.1}

<(a) saṃsāryabhāve muktivyavasthā>

[136,xiii]

	tadanātyantikaṃ hetoḥ pratibandhādisambhavāt ।
	saṃsāritvādanirmokṣo neṣṭatvādaprasiddhitaḥ ॥ 191 ॥

[136,xiv]

nirodhataḥ śāntataḥ praṇītataḥ niḥśaraṇataśceti catvāra ākārāḥ nirodha eva nāstīti vādinaṃ prati nirodhatā hyucyate । muktānāmapi rāgādisambhava iti parairabhyupagamyate । tatpratiṣedhena śāntataḥ । ataḥ paro 'pi sambhavati mokṣatātipratikṣepeṇa praṇītata ityākāraḥ । mukto 'pi punaramukto bhavatīti nirasya etat niḥsaraṇata iti caturtha ākāraḥ । tat prathama ākāra<137>tātyanātyantikaṃ nātyantaṃ bhavati nirudhyate 'pi । na ca saṃsāritvādasambhavo mokṣasya doṣaḥ । iṣṭatvāt 〈।〉 nahi kasyacit mokṣosti । yohi baddho nahi tasya mokṣosti । tattsvabhāvatvāt〈na〉 mukta syāpi bandhaḥ । sadā tasya muktasvabhāvatvāt । kevalacittasantānasyāpariśuddhasya sataḥ sāmagrīviśeṣataḥ paro bhāgo viśuddha utpadyate । tadapāsya pariśuddhasya saṃsāritaivāsiddhā । na ca saṃsārī paramārthataḥ kaścidasti kṣaṇānāmasaṃsaraṇāt । santānasya ca paramārthato'bhāvāt tataḥ saṃsāritvādityasiddho hetuḥ । na cāpi moktāvidyate yasya mokṣaḥ ।

[137,ii]

nanu yadi baddho na moktā'nyasya bandho'nyasya maukṣaḥ । anyasya kṣudanyasya tṛptiḥ । anyaḥ cikitsāduḥkhama〈nu〉bhavati, anyo vyādhirahitaḥ 〈।〉 anyastu yaḥ parikleśavānaparaḥ svargasukhamanubhavati । paraḥ śāstrābhyāsāyasto'nyo'dhigataśāstraḥ tadā kimiti hetorabhiyogaḥ prekṣāvataḥ । atra samādhiḥ । yasmāt

[137,iii]

	yāvadātmani na premṇo hāniḥ sa paritasyati ॥ 162 ॥
	tāvad duḥkhitamāropya na ca svastho'vatiṣṭhate ।
	mithyādhyāropahānārthaṃ yatno'satyapi moktari ॥ 193 ॥

{1.1.4.6.1.1.3.2}

<(ba) muktānāṃ saṃsāre sthitiḥ—>

[137,v]

avasthāvītarāgāṇāṃ dayayā karmmaṇāpi vā ।

[137,vi]

atrāyamabhiprāyaḥ । yadi tāvat tattvadarśinaḥprati etaducyate । tadā siddhasādhyataiva । nahi te kvacitpravartante yatnaṃ vā kurvanti । dharmmā eva prahātavyā iti vacanāt । athāsmadādīnaṃ tadā tasyaikatvābhimānāt sa eva badhyate sa eva muktimānityekādhikaraṇataiva tayoḥ । nahi paramārthato vastvastītye tāvataiva tathā vyavahāraḥ । pratītyapekṣatvād vyavahārasya । tathāhi । na paramārthataḥ sarpaḥ parihāraviṣayaḥ । api tu । sarpatayā vimokṣaviṣayaḥ ।

[137,vii]

atha yadi nāma saṃvṛtyā ekatvaṃ । tathāpi saṃvṛtyā vyavahārostu । paramārthaikatvābhāvāt kathaṃ pāramārthiko vyavahāraḥ । tadasata ।

[137,viii]

	saṃvṛtyāsya yathakatvaṃ vyavahāro 'pi sa saṃvṛtiḥ ।
	na tattvena yathaikatvaṃ vyavahāropyatātvikaḥ ॥ 739 ॥ (PVA)
	yatno 'pi khalu naivāstisvarūpādaparaḥ kvacit ।
	kāryakāraṇabhāvastu na codyasyāvakaśakṛt ॥ 740 ॥ (PVA)
	kasmādasmādidaṃ kāryamiti keyaṃ vidagdhatā ।
	naivaṃ prekṣāvataḥ kvāpi pravartananivartane ॥ 741 ॥ (PVA)
	paurvāparyopalambhasya pramāṇenāpravedanāt ।
	kṣaṇamātrasya ca kvāpi na pravartanasambhavaḥ ॥ 742 ॥ (PVA)

[137,xii]

tato yatno 'pi nāstyeva kasyacid vibhramastataḥ ।

[137,xiii]

abhyupagamyāpyucyate । avasthetyevamādi ।

[137,xiv]

	pāramārthikabodhe hi yadi naiva pravartate ।
	virāgāṇāṃ na ceṣṭā syāt pūrvottaravibhāgabhāk ॥ 743 ॥ (PVA)
	ceṣṭājñānāṃvabodhe 'pi karuṇātaḥ pravartanaṃ ।
	yathā prajāhito rājā svasantāna yatnavān ॥ 744 ॥ (PVA)
	praṇidhānapradhānasya kāryaṃ tatpraṇidhānataḥ ।
	karmmasāmarthyato jātaṃ ko'tra paryanuyujyatāṃ ॥ 745 ॥ (PVA)

<138>

[138,i]

tasmānmithyādhyāropasya evaṃvidhasya prahāṇāya yatnaḥ । anyathā mūḍhasya na duḥkhasaṃvedanahāniḥ ।

[138,ii]

yadi tarhi karmmaṇāvasthānaṃ janmāntarakarmmāpyastīti janmāntarasaṅgatiḥ syāt । athāsamarthaṃ karmmaṃ vītarāgasyāvasthānaṃ na bhavet । atrocyate ।

[138,iii]

	ākṣipte'vinivṛttīṣṭeḥ sahakārikṣayādalaṃ ॥ 194 ॥
	nākṣeptumaparaṃ karmma bhavatṛṣṇāvilaṃghināṃ ।

[138,iv]

nākṣipto yatnamantareṇa nivatayituṃ śakyaḥ । yatnaśca vītarāgasya pratihanyate । upekṣayā na tasya kvacidāstheti । ata evāsthā'bhāvāt nāparajanmopārjanaṃ । tataḥ sahakāriṇaḥ tṛṣṇālakṣaṇasyābhāvāt । tadeva pūrvatṛṣṇājanitamidaṃ janma nāparamiti । nanu dayā nāmeyaṃ satve duḥkhāt trātavye bhavati nānyatra । naca sattvaḥ kaścidasti । napi sattvadarśanaṃ prahīṇātmadarśanānāṃ tato dayāto na prahīṇātmadarśanāḥ । atra parihāraḥ ।

[138,v]

	duḥkhajñāne'viruddhasya pūrvasaṃskāravāhinī ।
	vastudharmodayotpattirna sā sattvānurodhinī ॥ 195 ॥

[138,vi]

yadāhi sakalameva duḥkhamiti sākṣātkṛtaṃ triduḥkhatāyogi । tadāsya samudayalakṣaṇā tṛṣṇā'paiti prahīṇasamudayasya na rāgādaya iti । samatā'virodhitā । sakalenaiva sattvasaṃghātena । tato duḥkhitadarśanāt vastvāśrayādayotpattirmahatāṃ । na tasyāmavasthāyāṃ sattvagrahānurodhataḥ tathā bhūtasattvagrahaparityājanāya ya āśayaḥ sā dayā । sā ca prahīṇātmadarśaṃnasyaiva । aprahīṇātmadarśano hi kathaṃ tattyāgāya pareṣāṃ yateta ।

[138,vii]

nanu rāgasya dayāyāśca ko viśeṣaḥ । ayaṃ viśeṣaḥ ।

[138,viii]

	aātmāntarasamāropāt rāgo dharmmetadātmake ।
	duḥkhasantānasaṃsparśamātreṇaiva dayodayaḥ ॥ 196 ॥

[138,ix]

dayāyā rāgasya ca mahān bhedaḥ । hetubhedaviṣayabhedāt । tathā hi । rāga ātmano'nāgatasukhāsaṅgasandhānaparavaśīkaraṇamanāgatasantamāropya tasmāt pravarttate । viṣaye 'pyatadātmake tadātmanā dṛśyamāne । caturvidhaviparyāsavāsitamānasasya rāgitā nānyasya । dayā tu duḥkhasantatimātrasākṣātkaraṇādeva mithyābhimānavyapagamāya ।

[138,x]

nanvahamasya duḥkhanivartanaṃ vidhāsya iti āśayamantareṇa kathaṃ bhavet । atra parihāraḥ ।

[138,xi]

	ātmārthe yadi vṛttiḥ syādevameva prasajyate ।
	parārthamātravṛttīnāṃ nahi kārakadarśanaṃ ॥ 746 ॥ (PVA)
	darśito rājadṛṣṭāntastadetannāsamaṃjasaṃ ।
	pūrvapūrvāhitotkṛṣṭasaṃskārādvā pravartanaṃ ॥ 747 ॥ (PVA)
	na ca paśyati saṃtānaṃ nāpi kaścit pravartate ।
	na tiṣṭhati prabhā'bhāvāt kevalaṃ bhavato bhramaḥ ॥ 748 ॥ (PVA)

[138,xiv]

tadayaṃ dayārāgayorviśeṣaḥ ityalamativistareṇa ।

[138,xv]

nanu dayā mābhūta rāgarūpātattvadarśināmudayāt । dveṣarūpā tu bhavedaśucyādidarśanāt, vaimukhyābhāvāt । nāśubhābhāvanāto muktirapi tu anityādidarśanāt । ātmani hi sati sa

<139>

[139,i]

svatantraḥ paraduḥkhavidhāyīti kopaḥ syād<?> yadā tu punarasau hetuparādhīnaḥ pravartate svarūpamātreṇa । na cāpakārastasya śakyaḥ karttumapakārakāle tasyaivābhāvāt vṛthā kopaparigrahaḥ ।

[139,ii]

	mohaśca mūlaṃ doṣāṇāṃ sa ca sattvagrahovinā ॥ 197 ॥
	tenādyahetau na dveṣo na dveṣo'taḥ kṛpā matā ॥

[139,iii]

yadyātmānamapakriyamāṇaṃ paśyet kopo bhavet । na cātmā kaścit । api tu sattvamantareṇāpi sattvagraha eva kevalaḥ kopasya kāraṇaṃ, vinā ca sattvagrahaṃ na dveṣaḥ । mohastu nāsti svayameva sattvadarśanasya mohasyābhāvāt । ataḥ sarvadoṣavirahitā kṛpā na doṣaḥ ।

[139,iv]

nanu yadi vītarāgaḥ saśarīra evāste । tadā'mukta eva bhavet । na doṣarahitasya cetaso bhāvāt । kiñca ॥

[139,v]

	nāmuktiḥ pūrvasaṃskārakṣaye'nyāpratisandhitaḥ ॥ 198 ॥
	akṣīṇaśaktiḥ saṃskāro yeṣāṃ tiṣṭhanti te'naghāḥ ।

[139,vi]

janmāntarapratisandhānaviruddhe hi manasi vartamānaḥ kathamamuktaḥ । pūrvasaṃskārasya ca tajjanmasambhavinaḥ kṣayādapratisandhānaṃ । yeṣāntu punarapratisandhikaraṇāya saṃskārakṣayecchā nāsti te'kṣīṇasaṃskārā anaghā evāvatiṣṭhante । yāvatsaṃskāramanuvṛtteḥ ॥

[139,vii]

	mandatvāt karuṇāyāśca na yatnaḥ sthāpane mahān ॥ 199 ॥
	tiṣṭhantyeva parādhīnāḥ yeṣāntu mahatī kṛpā ।

[139,viii]

saṃskārahāneḥ karuṇāyāśca mandatvāt na sthāpane yatnaḥ । iti na sadā tiṣṭhanti । mahākaruṇāyogātu sthānameva । tatrāsthāsambhavāt ।

{1.1.4.6.1.1.3.3}

<(ca) satkāyadṛṣṭervigamaḥ>

[139,ix]

yadi mārggasya sāmarthya tadādya eva srotaāpannamārgga evābhavo bhavet । satkāyadṛṣṭervigayāt । tathāhi satkāyadṛṣṭervicikitsāyāḥ śīla vrataparāmarśasya ca prahāṇāt srotaāpanno bhavati ।

[139,x]

mohaśca mūlaṃ doṣāṇāṃ sa ca satvaparigrahaḥ । iti coktaṃ । tatomārggāntaraṃ vyarthakaṃ bhavet । atrocyate ।

[139,xi]

	satkāyadṛṣṭervigamādādya evābhavo bhavet ॥ 200 ॥
	mārge cet sahajāhānerna hānau vā bhavaḥ kutaḥ ।

[139,xii]

na khalu satkāyadarśanaprahāṇamābhisaṃskārikasyaiva prahāṇāt । sahajasya prahāṇābhāvaḥ । satyadarśanamātraṃ hi sa mārggaḥ । darśanena cābhisaṃskārikasyāmūlakleśatvādātmagrahasya prahāṇaṃ । taddhyātmadarśanamaupadeśikaṃ darśanamātreṇaiva viparyayassya prahīyate । sahajasyatu satkāyadarśanasya virūḍhatvādanādyabhyāsataḥ pratipakṣeṇa bhāvanāmārggeṇaiva prahāṇamataḥ sahajāhāneḥ ।

[139,xiii]

yasya tu mate na sahajasyāpi hāniḥ । tatra mate na hānau vāpi bhavaḥ kuto bhavati । paṭuprajñasya hi prarthamamārgga eva sakalasāmarthyayogīti tasya sa eva sakalamārggasvabhāvaḥ ॥

<140>

[140,i]

nanu sahajaṃ sattvadarśanaṃ । yadyātmākāraṃ tadā'tmābhāve tatrābhisaṃskārādeva buddhirnānyathā । vastuno janakasyābhāve yadi paramupadeśaḥ kāraṇaṃ । atrāha ।

[140,ii]

	sukhī bhaveyaṃ dukhī vā mā bhūvamiti tṛṣyataḥ ॥ 201 ॥
	yaivāhamiti dhīḥ saiva sahajaṃ sattvadarśanaṃ ।

[140,iii]

	nahyapaśyannahamiti snihyatyātmani kaścana ॥ 202 ॥
	na cātmani vinā premṇā sukhakāmo'bhidhāvati ।

[140,iv]

anādivāsanābalāt udayamāsādayantī ahamiti buddhiḥ sahajametat sattvadarśanaṃ sukhī bhaveyamahamityevamākārā mā bhūvamanyatheti vā । tadaprahāṇā nnābhavaḥ । ahamiti cāpaśyannātmani snihyati na tu paśyan । na ca sukhakāmasyābhidhāvanaṃ vinātmasnehena । yasya tu sahajaṃ sattvadarśanaṃ, pravarttitātmasnehasaṃgati tasya kathaṃ punarjanmābhāvaḥ । tataḥ sahajasattvadarśanādādya eva mārgge na saṃsārābhāvaḥ । sattvadarśanaprahāṇādavaśyameveti niścayaḥ । anena śāntaityākāraḥ kathitaḥ ।

[140,v]

nanu ātmani sati bandhaḥ tasyaiva mokṣaḥ । tataḥ paritoṣaviśeṣādātmanaḥ । sa praṇīto mokṣaḥ । ātmābhāve tu kasya paritoṣaḥ ।

{1.1.4.6.1.1.3.4}

<(da) bandhamokṣavyavasthā—>

[140,vi]

yadi bhavet bhrāntireva seti sadoṣatā nāsau mokṣaḥ । atra samādhānaṃ ।

[140,vii]

	duḥkhotpādasya hetutvaṃ bandhaḥ; nityasya tatkutaḥ ॥ 203 ॥
	aduḥkhotpādahetutvaṃ mokṣa ; nityasya tatkutaḥ ।

[140,viii]

yadyātmā nityastathā vyāpī tadānvayavyatirekābhāvāt nāsau svayamātmano duḥkhamutpādayituṃ śaktaḥ । ākāśavat । yadi ca svatantraḥ śaktaśca kathamātmano duḥkhamutpādayet । na khalu svabadhāya kṛtyotathāpanaṃ prekṣāvataḥ yuktaṃ । athāsau mūḍhastadātmānamajānānaḥ kathamātmā'nupalambhādasattvamevāsya syāt । atha tatsvabhāva evāsau tadā na kadācidanyatheti । na sā muktirbhāvinī । atha jānānasyāpi tasyārthā na sa dharmmeṇotpādyate duḥkhaṃ tathāpi । nityasya vyāpinaśca na kasyacit duḥkho tpādahetutvaṃ । yadyasau tadā duḥkhasvabhāvaḥ । tadā na duḥkhasya dukhaṃ yuktaṃ । tatsvabhāvatve ca nā'nyathābhāvaḥ । tato na mokṣaḥ । anyasvabhāvabhāve ca na nityaḥ iti nātmā bhavet । atha vyatiriktaṃ duḥkhaṃ sukhaṃ vā, tadātmā na sukhī duḥkhī vā । nahyanyena sukhenānyaḥ sukhī bhavati । atha tatra samavāyāt । nanu samavāyo 'pyanya eva । ananyatve sa eva doṣaḥ । sukhāsukhādisvabhāvatve ca, arāparasvabhāvādanityatvaṃ । atha nirvikāro'sau paramārthataḥ bhrāntireva tu sukhitvādipratipattiḥ । tadapyasat ।

[140,ix]

	ātmanovyatirekaśced bhrānternātmā avittitaḥ ।
	tatsvarūpasya vittiścet kathaṃ bhrāntiḥ svavedane ॥ 749 ॥ (PVA)
<141>
	sukhitvaṃ yadi mokṣe 'pi mukterna syātpraṇītatā ।
	mohastatrāsti tasyeti tasmādātmā na muktibhāk ॥ 750 ॥ (PVA)
	parituṣṭaḥ kṣaṇo yasya sambhavatyaparāparaḥ ।
	tasya mokṣaḥ praṇītosau bhrāntyayukti vinārthataḥ ॥ 751 ॥ (PVA)
	naikādhikaraṇatvaṃ cet prasaktaṃ bandhamokṣayoḥ ।
	savṛtyaikādhikaraṇabhāvo naiva nivāryyate ॥ 752 ॥ (PVA)
	yo muktasya bandhena tadā kimvā prayojanaṃ ।
	pūrvaṃ mamāsīditi cet tadapi kvopayujyate ॥ 753 ॥ (PVA)
	apekṣāpūrvakārī syāt prāgekatvasya niścayāt ।
	ayuktañcaitaditi cede tadiṣyata eva hi ॥ 754 ॥ (PVA)
	parārtho vā prayogoyamiti cāveditaṃ punaḥ ।
	praṇītatāsya mokṣasya pasraya tu viparyayaḥ ॥ 755 ॥ (PVA)

[141,viii]

athāpi syāt na nitya ātmā pūrvoktadoṣānnāpi anityo'prekṣāpūrvakriyāprasaṅgāt । ato nityatvānityatvābhyāmavācyaḥ । tadapi na yuktaṃ ।

[141,ix]

	anityatvena yo'vācyaḥ sa heturnahi kasyacit ॥ 204 ॥
	bandhamokṣāvavācye 'pi na vidyete kathaṃ ca na ।

[141,x]

anityatvenāvācya iti anityatvamasya nāsti tasya na hetutā । anityatayā hetutva vyāptamiti cānyatra nirṇṇayaḥ 〈।〉 tato vyāpakasyābhāvāt hetutāpyasyāsambhavinī । yasya tu punarnityatā'pi nāsti । tasyātyantamabhāva eva । 〈atha〉 bandhamokṣayorekādhikaraṇatvādanityatā । na । hetutvāt nityatā neti samādhiḥ । sa cāyuktaḥ ॥

[141,xi]

	nityānityavinirmuktaḥ svabhāvo nopalabhyate ।
	vyāvṛttānugatatvena sarvasyaivopalambhanāt ॥ 756 ॥ (PVA)

[141,xii]

athāpi syād 〈।〉 ubhayarūpatāstu yadi nānyathā । tathāpi na doṣaḥ । yasmāt ।

[141,xiii]

	nityaṃ tamāhurvidvāṃso yaḥ svabhāvo na naśyati ॥ 205 ॥
	tyaktvemāṃ hrepaṇīṃ dṛṣṭimato nityaḥ sa kathyatāṃ ।

[141,xiv]

nāśī ca nityaśceti vyāhataṃ । yasmānna naśyati yaḥ sa nityaḥ । nāśo'bhāvo'nupalabdhirityekārthatā prasādhayiṣyate । anāśo nityatopalabdhiriti ca । tato nityānityayorekatvamiti upalabhyānupalabhyayorityarthaḥ । upalabhyānupalabhyayośca kathamekatvaṃ ।

[141,xv]

	ekatvena pratīteryaḥ sa evaika iti sthitiḥ ।
	apratītaṃ pratītañcet tadetadatisāhasaṃ ॥ 757 ॥ (PVA)

[141,xvi]

yadi nityamanityañcaikameva । tadā pratipannamapratipannañcaikamiti prasaktaṃ । tathā cāsambaddhaṃ । pratīyamānamekatvenānyathā na śakyaṃ pratipattuṃ । nāpratītameva pratītaṃ śaśaviṣāṇamapratītaṃ kenacit pratītena sahaikaṃ śakyaṃ niścetuṃ । tatraikasyāpratīteriti cet । ihāpyapratīte'vaśyamapratītiḥ । yasyaikatvena pratītirna tasya pratītireva naśyati । notpadyate vā । athānyapratītirapratītiḥ, tenānyapratītirūpā nāsti pratītirnāsti tadanyarūpapratītireva tasyāpratītiḥ । evaṃ tarhi yadanyarūpaṃ tata eva tasyābhāvaḥ iti prāptaṃ । taccāyuktaṃ । yataḥ ।

[141,xvii]

	anyatāṃ pratijānānaḥ kathaṃ brūyādananyatāṃ ।
	anyatā tasya netyevamanityatvaṃ na sidhyati ॥ 758 ॥ (PVA)
	anityatve'nupalabdhiḥ syānnopalabdhāvanityatā ।
	ananyattve copalabdhirupalabdhau ca nityatā ॥ 759 ॥ (PVA)
<142>
	kenacittasya rūpeṇa nopalabdhiḥ parānyathā ।
	avittiryena rūpeṇa tadasyeti kathaṃ mataṃ ॥ 760 ॥ (PVA)
	pūrvatvenāsya vittiścet pūrvameva tathā bhavet ।
	idānīntanatadrūpamasyeti kathamekatā ॥ 761 ॥ (PVA)
	ekaḥ pūrvāparābhyāñcet rūpābhyāmaviyogataḥ ।
	viyoge dṛśyamāne 'pi viyogo na kathaṃ mataḥ ॥ 762 ॥ (PVA)
	krameṇāsyā viyogaścet viyogo 'pi tathābhavet ।
	ata evobhayātmatvamaviyogaviyogataḥ ॥ 763 ॥ (PVA)
	yathaivāsyākramaṃ sattvaṃ daṣṭirasya tathā bhavet ।
	akramasya ca sattvasya na yogaḥ kramabhāvikaḥ ॥ 764 ॥ (PVA)
	napūrvāpararūpasyāpratītau vyāpitāgatiḥ ।
	krameṇa vyāpitāyāñca tasyaiva vyāpitā nahi ॥ 765 ॥ (PVA)
	nahi dṛṣṭamadṛṣṭañca tasyaikasyopapattimat ।
	tadaiva tasya dṛṣṭatvamadṛṣṭatvaṃ ca durghaṭaṃ ॥ 766 ॥ (PVA)
	kālābhedena sakalaṃ nāsamañjasamīkṣyate ।
	ekatvādekadaivāsya kālabhedaḥ kathaṃ bhavet ॥ 767 ॥ (PVA)
	punaḥ punaḥ pratītau ca gṛhītaṃ grahaṇaṃ bhavet ।
	gṛhītamiti yad grāhyaṃ smaryamāṇaṃ hi tad bhaveta ॥ 768 ॥ (PVA)
	smaraṇasyāpramāṇatvānna kramagrahasambhavaḥ ।
	na cāpratītaṃ tadrūpaṃ yena pratyakṣatā bhaveta ॥ 769 ॥ (PVA)
	idānīntanamastitvaṃ cenna na pūrvadhiyāgataṃ ।
	bhedābhāvātkutastasya vibhāgo'yaṃ pramānvitaḥ ॥ 770 ॥ (PVA)
	dṛṣṭatvaṃ tasya nāstīti sarvadā vartamānatā ।
	yadi pūrvāparībhāvaḥ kena tasya pratīyatāṃ ॥ 771 ॥ (PVA)
	prākparapratyayābhyāñcet tayorbhedagatiḥ kutaḥ ।
	svasaṃvedanabhāvāccet na syād dvitvagatistataḥ ॥ 772 ॥ (PVA)
	na cāpyavidyamānasya parapūrvasya tadgatiḥ ।
	ekaṃ saṃvedanaṃ taccet parapūrvatayeṣyate ॥ 773 ॥ (PVA)
	ekatve parapūrvatvaṃ sākṣātkṛtatayākathaṃ ।
	na sākṣāttkriyamāṇasya pūrvatā bhāvitāpi vā ॥ 774 ॥ (PVA)
	na pūrvatvaṃ yadi bhavet kathaṃ pūrvatayā gatiḥ ।
	nāstyevāsya gatiḥ sākṣātsmaraṇañca na tadgatiḥ ॥ 775 ॥ (PVA)
	tasya smaraṇametaccet tasyeti kathamucyate ।
	yadā tena vināpyetat smaraṇaṃ bhavadīkṣyate ॥ 776 ॥ (PVA)
	kāryakāraṇabhāvāccet na grahastāvatā bhavet ।
	sākṣātkāraṇatārthasya grāhyatā na viparyayāt ॥ 777 ॥ (PVA)
	na cārthātsmaraṇaṃ sākṣātsaṃvidā vyavadhānataḥ ।
	saṃvedanaṃ na pūrṇantat pūrvatvagrahaṇakṣamaṃ ॥ 778 ॥ (PVA)
	na paraṃ tena pūrvatvaṃ smaraṇānnaiva sādhyate ।
	atītasākṣātkaraṇaṃ pūrvamityabhidhīyate ॥ 779 ॥ (PVA)
	bhāvī sākṣātkṛtau bhāve bhāvitvasya vyavasthitiḥ ।
	athotpādavyayadhrauvyaṃ yuktaṃ yattat sadiṣyate ॥ 780 ॥ (PVA)
	eṣāmeva na sattvaṃ syāt etadbhāvāviyogataḥ ।
	yadā vyayastadā sattvaṃ kathaṃ tasya pratīyate ॥ 781 ॥ (PVA)
	pūrvapratīte sattvaṃ tattadā tasya vyayaḥ kathaṃ ।
	dhrauvye 'pi yadi nāsmin dhīḥ kathaṃ sattva pratīyate ॥ 781 ॥ (PVA)
	pratītereva sarvasya tasmātsattvaṃ kuto'nyathā ।
	tasmānna nityānityasya vastunaḥ sambhavaḥ kvacit ॥ 782 ॥ (PVA)

[142,xxv]

anityaṃ nityamathavā vastvekāntena yuktimata ॥

[142,xxvi]

idānīṃ mārggaprasaṅge nirodhasyaiva caturthamākāraṃ darśayannāha ॥

<(gha) mārgasattyam caturākāram>

{1.1.4.6.1.1.4.0}

[142,xxvii]

	ukto mārgastadabhyasādāśrayaḥ parivartate ॥ 206 ॥
	sātmye 'pi doṣabhāvaścet mārggavannāvibhutvataḥ ।

[142,xxviii]

prāgeva mārgga uktaḥ tasyābhyāsādāśrayasya cittasantānasyālayasya vā pariśuddhatvaṃ bhavati । ātmātmīyagrahaviparyayabhūtasya nairātmyasya sātmye sakaladoṣaviśleṣaḥ ।

{1.1.4.6.1.1.4.1}

<(satkāyadṛṣṭiḥ)—>

[142,xxix]

nanu yathā doṣayoge guṇayogaḥ tathā guṇayoge 'pi doṣayoga iti na niḥsaraṇaṃ saṃsārataḥ । na 〈।〉 

<143>

[143,i]

doṣāṇāṃ guṇasambhavena bādhanāt । viparyayaḥ kasmānna bhavati । guṇānāṃ vastusvabhāvatvāt । kathametaditi ceducyate ॥

[143,ii]

	viṣayagrahaṇaṃ dharmo vijñānasya yathāsti saḥ ॥ 207 ॥
	gṛhyate so'sya janako vidyamānātmaneti ca ।

[143,iii]

vijñānaṃ mārggaḥ prerako janmināṃ tasya dharmmaḥ svarūpaṃ viṣayagrahaṇaṃ । yena tadvijñānaṃ bhavati । na vijñānamasaṃvedane bhavati । asaṃvedanānāṃ tathā'bhāvāt । yathā cāsti tathā sa gṛhyamāṇo janakaḥ । ākārārpaṇakṣamaṃ । hi kāraṇaṃ vijñānasya viṣayaḥ । tat svarūpapratipādanaṃ vijñānasya dharmaḥ । tathaiva pratīyamānatvaṃ viṣayasya । tato'nityānātmādirūpo viṣayo vijñānaṃ tathābhūtagrāhyeva nānyastatsvabhāva ityāha ।

[143,iv]

	eṣā prakṛtirasyāstu nimittāntarataḥ skhalada ॥ 208 ॥
	vyāvṛttau pratyayāpekṣamadṛḍhaṃ sarpabuddhivat ।

[143,v]

yasya yo dharmo'nātmakatvādigrahaṇasvabhāvaḥ । asau prakṛtiḥ । tasyāḥ skhalantyā āgantukapratyayavaśāt amūlakāt skhalitañca 〈।〉 tataḥ skhalanād vyāvṛttau pratyayāpekṣamato'mūlakatvāt adṛḍhaṃ phaṇibuddhivat । nanu phaṇibuddheḥ sādṛśyadūradeśatvādayo rajvāṃ kāraṇāni । nityabuddhestu kiṃ kāraṇaṃ । na pratyakṣaṃ nityatāyāṃ pravartate । nāpyanumānaṃ । nāśaṃkā niḥpramāṇiketi । pratyakṣataśca kṣaṇikatvaṃ pratīyate iti sādhayiṣyate । tataḥ kuto nityatvagrahaḥ । atrāha । tāṃ punaranityatāṃ paśyannapi mandabuddhirnādhyavasyati sattopalambhena sarvadā tadbhāvaśaṅkāvipralabdhaḥ sadṛśāparotpattivipralabdho vā antyakṣaṇadarśināṃ niścayāt ।

[143,vi]

etaduktaṃ bhavati । yadā tāvadupalabdhe padārthātmani punaranupalambhastadā paśyatyevānityatāṃ । atādavasthyamanityatāṃ brūmaḥ । kintvanupalabdhe 'pi mandabuddherāśaṅkā na vyapaiti । tataḥ tadbhāvaṃ śaṅkata iti tadbhāvaśaṅkaḥ । pūrvaṃ kimayamadyāpyāste na veti । tataḥ punardarśanādarthakriyāvāpteḥ । avipralabdhaḥ san kimayaṃ na vyavasyati । vipralabdho hi tadanavāptervyavasyet tanna iva ghaṭe । arthakriyālakṣaṇasattopalambhe tu ko viparyayavivecanasyāvasaro vyavahāriṇaḥ 〈।〉 pratibhāsabhedena tu tattvacintakodhyavasyatyeva । vyavahārī tu punararthakriyārthī । tadavāpteḥ parituṣṭaḥ paraṃ na vivecayati । kṛtārthatvāt । sadṛśāparotpattivipralabdho vā sadrśe hi tadevedamiti buddhiryamaje । pūrvaṃtra māyāgolakatadarthakriyāyāmarthādamātrameva vivakṣitaṃ । yataḥ parāparatṛṇādikāraṇajātasya vahnerekatādhyavasāyaviṣayatā indhanameva tatropādānaṃ na vahniḥ na khalu vahnerevotpadyate vahniḥ 〈।〉 ādāvanutpatti prasaṅgāt । upalāsphālanena prāg vahnerabhāvāta । athavā tata eva vahnerutpattiḥ । evaṃ sarve padārthāḥ pūrvasamānajātīyādutpadyante । na vā samānajātīyaṃ kāraṇaṃ । karmmādhipatyādevotpatteḥ । ata etadapekṣayā vikalpaḥ । tacca karmmavādimatena pūrvamuktaṃ । anyamatena paramiti nirṇṇayaḥ ।

<144>

[144,i]

athavā atadbhāvaśaṅkāvipralabdha iti vyākhyātavyaṃ । na hi tadbhāve śaṅkā kācidvidyate । sarvadā sattopalandheḥ । anupalambhe hi tadbhāve śaṅkā bhavet । yadā tu madhye anupalambhastadā ko vṛttāntaḥ । atrāpi sadṛśāparotpattivipralabdho lūnapunarjātakeśanakhādivat । mṛtapratyabhijñāta ekatvamiti cet । na 〈।〉 pratyabhijñāyā apramāṇatvāt । pratyakṣatvānumānatvāyogāt । tathā ca pratipādayiṣyate । tasmādāntarā davidyopaplavādāgantavo malāḥ ।

[144,ii]

ata evāha ।

[144,iii]

prabhasvaramidaṃ cittaṃ prakṛtyā; 〈''gantavo malāḥ〉 ।

[144,iv]

nityatvavirahitasyaiva tena grahaṇādāgantavo malāḥ ।

[144,v]

asadbhūtasamāropasyāmūlakatvena tautamudrāmātrakatvāt । na paramārthato nityatvaṃ kvacit pratibhāti । tato vicāraśūnyatvādāgantavo malāḥ ।

[144,vi]

tatprāgapyasamarthānāṃ paścāt śaktiḥ kva tanmaye ।

[144,vii]

prāgapyasamarthā eva śrutacintākāle yataḥ ।

[144,viii]

	nālaṃ praroḍhumatyantaṃ syandinyāmagnivad bhuvi ॥ 210 ॥
	bādhakotpattisāmarthya garbhe śakto 'pi vastuni ।

[144,ix]

nanvahetorapi mṛduśraddhādikasyārhatvāt prahāṇirbhavatyeva । tatkathamanutpattirdoṣāṇāṃ । yadyapi cotpattirdoṣasya tathāpyantarggatabādhakotpattisāmarthye śakto 'pyutpattuṃ । nātyantaṃ praroduṃ samartho malaḥ । yathā syandinyāṃ bhuvi agnirutpanno na prarohati । sātmye tu sthitasya na doṣotpattiḥ । tathāhi ।

[144,x]

	nirupadravabhūtārthasvabhāvasya viparyayaiḥ ॥ 211 ॥
	na bādhā yatnavattve 'pi buddhestatpakṣapātataḥ ।

[144,xii]

nahi svabhāvo yatnarahitena nivarttayituṃ śakyaḥ । yatnaśca doṣadarśino guṇeṣu vartate, doṣeṣu ca guṇadarśinaḥ । na ca sātmībhūtanairātmyadarśanasya । doṣeṣu guṇadarśanaṃ । na guṇeṣu doṣadarśanaṃ । adarśanaṃ vā guṇeṣu । nairātmyadarśana sya nirupadravatvāt ।

[144,xiii]

	tataḥ svabhāvo bhūtātmā nirupadrava eva ca ।
	kathamasya parityāgaḥ karttuṃ śakyaḥ sacetasā ॥ 784 ॥ (PVA)
	pakṣapātaśca cittasya na doṣeṣu pravartate ।
	tataḥ tasya na doṣāya yatnaḥ kaścitpravartate ॥ 785 ॥ (PVA)

[144,xv]

nikhilapadārthasvabhāvaparyālocanasamarthasya yadi nāma doṣotpatistathāpyasau sattyo'rthaḥ । prahīṇa iva pathikaḥ samvegasamāgamāt madhyasthabhāve vartamāno mārgga eva yatnamārabhate guṇapakṣapātāt, natu doṣe'bhiramate ।

[144,xvi]

nanu ca rāgadveṣayorviparītākāratve 'pi naikasyaiva bādhā । bādhitasya rāgasya dveṣeṇa punarbādhakatvadṛṣṭeḥ । tathā dveṣasya । tathā nairātmyātmadarśanayorapi syāt । naitadasti yasmāt ।

[144,xvii]

	ātmagrahaikayonitvāt kāryakāraṇabhāvataḥ ॥ 212 ॥
	rāgapratighayorbādhā bhede 'pi na parasparaṃ ।

<145>

[145,i]

dvayoradhyātmagrahakāraṇatvāt satyātmagrahenātyantamekasyāpyucchedaḥ । satyapi parasparavaiparītye ayugapadbhāvaśca syāt । kiñca ।

[145,ii]

kāryakāraṇabhāvādapi yo hi yatra vivakṣito । duḥkhahetau sa pīḍito niyamena sukhahetvarthamicchati tatrānyatra vā । tenānayoḥ kāryakāraṇabhāvaḥ sukhahetau anugṛhīto niyamena tadupaghāta iti pratighavān । ataḥ kāryakāraṇabhāvāt na bādhā bhede 'pi rāgapratighayoḥ । ata eva ।

[145,iii]

	mohāvirodhānmaitryādeḥ nātyantaṃ doṣanigrahaḥ ॥ 213 ॥
	tanmūlāśca malāḥ sarve ; sa ca satkāyadarśanaṃ ।

[145,v]

yadyapi dveṣasya pratapakṣo maitrī 〈।〉 rāgasyāśubhā 〈।〉 vihiṃsāpratipakṣaḥ karuṇā 〈।〉 īrṣyāpratipakṣo muditā । sarvasya pratipakṣaupekṣā । tathāpi nātyantaṃ doṣanigrahaḥ mohāvirodhāt ।

[145,vi]

nanu satyapi mohe'haṅkarābhāvāt sakaladoṣaprahāṇameva ।

[145,vii]

naitatsādhīyaḥ । sa eva mohaḥ satkāyadarśanaṃ । kliṣṭo hi mohaḥ satkāyadarśanameva ।

[145,viii]

	arhatāntu yadajñānaṃ na tat kliṣṭamato na te ।
	mohe 'pyayuktasantānā hīnasatkāyadarśanāḥ ॥ 886 ॥ (PVA)
	vidyāyāḥ pratipakṣatvāt caittatvenopalabdhitaḥ ॥ 214 ॥
	mithyopalabdhirajñānayukteścānyadayuktimat ।

[145,xi]

nanvasaṃprakhyānarūpā'vidyā satkāyadarśanantu pratipattirūpaṃ tatkathaṃ satkāyadarśanamevāvidyeti 〈।〉 na doṣo yataḥ ।

[145,xii]

	asaṃprakhyānarūpāderavidyānirvṛtterapi ।
	tattvaṃ syādupadhīnāṃ hi kṣaye kimavaśiṣyate ॥ 787 ॥ (PVA)

[145,xiii]

asaṃprakhyānaṃ hi nirupadhiśeṣe nirvāṇe । nirodhasamāpattau ca mukhye । atha tasya kleśanidānatvaṃ nāsti । na tarhi tadavidyālakṣaṇaṃ । satkāyadṛṣṭireva tannidānatvādavidyā nāparā 〈।〉 yataḥ ।

[145,xiv]

	vidyāviruddho dharmo'nyo'vidyā'dharmmā nṛtādivat ।
	vidyā nairātmyadṛṣṭiṣu tadvirodhyātmadarśanaṃ ॥ 788 ॥ (PVA)

[145,xv]

na tāvadvidyābhāvo'vidyā tadbhāvasya nirvāṇe 'pi bhāvāt । na cābhāvo hetuḥ । nāpitadanyo, rūpādīnāmavidyātvaprasaṅgāt । tasmādvidyāviruddho dharmo'vidyā'dharmmānṛtavat । tacca satkāyadarśanameva । tathāhi 〈।〉 parānugrahalakṣaṇo dharmastadabhāvamātraṃ nādharmo 'pi tu tadanyamātraṃ । apitu anugrahaviruddha upaghāto'dharmmaḥ । tathā na bhūtārthapratipādanābhāvonṛtamapi tvabhūtapratipādanamasattyavacanaṃ । evaṃ sati satyārthe yadā bhrāntyā nāstitāṃ manyamāno'stīti pratipādayati । tadā'satyatā na syāt । asati ca satyatāṃ manyamānaḥ tadā mṛṣā syāt । naitadasti ।

[145,xvi]

	vikalpyaviṣayāḥ śabdāḥ yadyathā vastuniścitaṃ ।
	tathaiva vacanaṃ sattyamanyathā vacanaṃ mṛṣā ॥ 789 ॥ (PVA)

[145,xvii]

adhyavasīyamānavastuviṣayā hi śabdāḥ । adhyavasāyānurūpapratipādanameva sattyatā'nyathā <146> asatyateti nyāyaḥ । bodhisattvānāntu bhrāntyāpi sattvavisambādanaṃ paramavadyaṃ । ata eva te sarvākārajñatāyāmabhiyogino bhavanti । tataḥ satkāyadṛṣṭerevāvidyānyasya vidyāpratipakṣatvābhāvāt । caittatvena ca kāraṇenopalabdhitaḥ । mithyopalabdhirevāvidyā । āśra yālambanākārakāladravyasamatābhiḥ samaṃ prayuktāḥ । iti samprayuktāḥ uktañca "prajñākāraviparītapratipattirupaivāvidyeti" । tatra tatra sūtra uktāḥ । "tatra katamo'jñānavigamo yo yathābhūtānāṃ dharmāṇāmadhyāropādhigamaḥ । tathā yāḥ kāścana lokopacāropapattayaḥ sarvāstā ātmābhiniveśato bhavanti । ātmābhiniveśanigamato na bhavanti" । nanvātmābhiniveśo dṛṣṭiḥ । sā cāvidyāsaṃprayuktā । tato dṛṣṭidvāreṇāvidyaivokteti mantavyaṃ । nāntarīyakatvāt na tu satkāyadṛṣṭirevāvidyeti । naitadapi sādhīyaḥ ।

[146,i]

	avidyāṅgehi nirdeśye tatsvarūpaprakāśanaṃ ।
	yuktā tadanyanirdeśaḥ kauśalaṃ na nivedayet ॥ 790 ॥ (PVA)
	pramāṇamatra na kiñcit avidyaivaṃ niveditā ।
	viparyaye pramāṇantu yathāvadupadarśitaṃ ॥ 791 ॥ (PVA)

[146,iii]

dṛṣṭidvāreṇāvidyaiva nirdṛṣṭeti na kiñcidatra pramāṇaṃ । satkāyadṛṣṭireva tvavidyā sarvadoṣanidānaṃ ityupadarśitamatra pramāṇaṃ ।

[146,iv]

nanu satkāyadṛṣṭirmohajadeśabhūtā । mohastu sakalakleśānugato'saṃprakhyānalakṣaṇo'nyathā vā sa kathaṃ satkāyadṛṣṭirucyate । viśeṣaśabdasya sāmānyārthatvābhāvāt । tathā yadyavidyādṛṣṭireva tadā dṛṣṭisaṃprayuktā'vidyeti saṃprayuktārtho na syāt na sa tenaiva saṃprayuktaḥ । atra codye parihāraḥ ।

[146,v]

	vyākhyeyo'tra virodho yaḥ tadvirodhācca tanmayaiḥ ॥ 215 ॥
	virodhaḥ śūnyatādṛṣṭeḥ sarvadoṣaiḥ prasidhyati ।

[146,vi]

sāmānyaviśeṣabhāvena hi bhedaprakalpanayā saṃprayuktārthaḥ । tadyathā palāśayuktaṃ vanamiti । paramārthataḥ palāśasvabhāvataiva kathitā evaṃ viśeṣābhidhānena tatsvabhāvo'vidyānidānabhūtā prādhānyena nirdiṣṭā । yata ātmadarśanamavidyā, tataḥ tanmūlakāḥ sarva eva kleśāḥ । nairātmyadarśanāt mūlacchedakāriṇo mūlacchedāducchidyante । yataḥ sakalakleśavirodhi nairātmyadarśanaṃ tacca yogino na vyapaitīti na punaḥ kleśodayaḥ । tato niḥsaraṇākāratā nirodhasya kathitā ।

[146,vii]

	nākṣayaḥ prāṇidharmmatvādrūpādivadasiddhitaḥ ॥ 216 ॥
	sambandhe pratipakṣasya tyāgasaṃsarjanādapi ।
	na kāṭhinyavadutpattiḥ punardoṣavirodhinaḥ ॥ 217 ॥
	sātmatvenānapāyatvāt anekāntācca bhasmavat ।

[146,x]

— ityantaraślokau ।

[146,xi]

nanvātmabhāvanādapi bhavatyeva mokṣaḥ । tat kiṃ nairātmyadarśanena । atrāhāgamaḥ । "ātmā . . . . mantavya" ityādiḥ । tadapyasat । yataḥ ।

[146,xii]

	yaḥ paśyatyātmānaṃ tatrāhamiti śāśvataḥ snehaḥ ॥ 218 ॥
	snehāt sukheṣu tṛṣyati tṛṣṇā doṣāṃsthirī kurute ।

<147>

[147,i]

ātmadarśī hi niyamena ātmani śāśvatena snehena sambadhyate । snehācca tatsukheṣu tṛṣṇāvān । yasya yatra snehaḥ sa tatsukhe paritarṣavān । yathā putrādisukhe ।

[147,ii]

nanvātmadarśanādātmani snehaḥ ityuktaṃ । kiṃ kāṣṭadarśanādeḥ kāṣṭe snehaḥ strīdarśanādeva striyāṃ । tasmāt yaḥ paśyatyātmānaṃ tatra tasya sneha ityayuktaṃ । naitadasti ।

[147,iii]

yasyānyatra snehaḥ tasyātmani na bhavatīti kutaḥ ।

[147,iv]

	sneho dṛśyata evātmanyatra nāsti vivāditā ।
	ātmasnehaṃ vinānyatra sneha ityatidurghaṭaṃ ॥ 792 ॥ (PVA)

[147,v]

yadyātmadarśanamātrakeṇa na snehaḥ sneha eva kasyacinna syāt anyasya kāraṇasyābhāvāt । kāṣṭañca ātmopayogi na paśyati । tena na snehaḥ । yasya cātmopayogini snehaḥ sa kathamātmani na snehavān । atha sattvaviśeṣādātmani sneha eva nāsti । paratra tu mahānubhāvatayā karuṇātaḥ snehavān । tadasat ।

[147,vi]

	mahānubhāvatā nāma paropakaraṇaṃ yadi ।
	aprekṣāpūrvakāritve tathā satyasamaṃjasaṃ ॥ 793 ॥ (PVA)

[147,vii]

ātmānaṃ parityajya paropakāraṇīkurvatā svārthaṃ mahadaprekṣāpūrvakāritvaṃ ātmani prakaṭitaṃ syāt ।

[147,viii]

atha parārthakriyaiva sukhaṃ । tathā ca sati ।

[147,ix]

	sukhatvāsaṅgasammūḍhaḥ kathaṃ muktaḥ tathā ca sa ।
	gaṇikāsvāṅgasammardamapi kuryāt sa tādṛśaḥ ॥ 794 ॥ (PVA)

[147,x]

asattyavyavahāroyamiti ceta nāstyasattyatā ॥

[147,xi]

svātmavyavasthito yathā dhyānasukhamākāṃkṣati tathā gaṇikāṅgasaṅgamasukhamapi । na khalu sukhasya tasyāparasya vā viśeṣaḥ । asattyatā tathā syāditi cet nāsattyatā viśeṣābhāvāt । narakādigamanānna yuktamiti cet । na 〈।〉 mahānubhāvatāviśeṣāt parārthaṃ narakagamanāṅgīkaraṇaṃ । mahatī mahānubhāvateti tathābhyāsādasattyavyavahāro'nyaśca sukhahetuḥ । tato varaṃ sattyavyavahāro'ṅgīkṛtaḥ । na viśeṣābhāvāt । tathā cātmani satṛṣṇastadvaśāddoṣādoṣau samīkuryyāt । tato doṣatiraskaraṇe ।

[147,xii]

	guṇadarśī paritṛṣyanmameti tatsādhanānyupādatte ॥ 219 ॥
	tenātmābhiniveśo yāvat tāvat sa saṃsāre ।

[147,xiii]

ātmani paramārthatayā vidyamāne yastatropakāraḥ so 'pi paramārthaḥ । tataḥ paramārthopakārī yaḥ sa eva guṇavāniti pratīyāt । tato guṇadarśī mameti sādhanānyupādatte । tenātmābhiniveśāt saṃsāra iti । sukhasādhanaṃ gartasūkarīsaṃsparśamapi prārthayate ।

[147,xiv]

tasmād 〈।〉 

[147,xv]

	ātmani sati parasaṃjñā svaparavibhāgāt parigraha dveṣau ॥ 220 ॥
	anayoḥ saṃpratibaddhāḥ sarve doṣāḥ prajāyante ।

[147,xvi]

ātmaparavibhāgo hi parigrahadveṣau janayet । tataḥ parigrahadveṣasaṃpratibaddhā īrṣyāmātsaryādayo doṣā bhavanti ।

[147,xvii]

athāpi syāt । ātmanyeva sneho nātmīye tenātmīyasnehābhāvāt asattyavyavahārābhāvaḥ । atrocyate ।

<148>

[148,i]

	niyamenātmani snihyaṃstadīye na virajyate ॥ 221 ॥
	na cāstyātmani nirdoṣe snehāpagamakāraṇaṃ ।

[148,ii]

ātmani hi snehaḥ pravartamāno na doṣamantareṇāpaiti । na ca snehavān ātmani ātmīye niḥsnehaḥ । tasmādātmani ātmīye ca snehavān sakaladoṣatiraskaraṇena sarvatrāvṛttimāniti saṃsārasaṅgama evāsyāvirataḥ । athātmani ātmīye ca snehasya saṃsārahetutvāt, snehasaṅgatasya ca duṣṭatvāt । ātmīyasya na tatra snehaḥ ।

{1.1.4.6.1.1.4.2}

<(mārgabhāvanā)—>

[148,iii]

anyadoṣaduṣṭatve 'pi sneho na kriyate kiṃ punaryatra sneha eva duṣṭo bhavati । tatrāha ।

[148,iv]

	snehaḥ sadoṣa iti cet tataḥ kiṃ tasya varjanaṃ ॥ 222 ॥
	adūṣite'sya viṣaye na śakyaṃ tasya varjanaṃ ।

[148,v]

anyadoṣeṇa hi sneho neti viṣayadoṣādyuktametat । aduṣṭe tu viṣaye snehābhāvo na yuktaḥ । sukhahetau nāsti doṣo guṇasya bhāvāt । atha sneha eva doṣaḥ । bhavatu kiṃ bhaviṣyati । duṣṭatvāt snehasya varjanamiti cet । naitadasti । viṣayadoṣamantareṇa snehaparityāgābhāvāt । tasmāt ।

[148,vi]

	prahāṇiricchādveṣāderguṇadoṣānubandhinaḥ ॥ 223 ॥
	tayoradṛṣṭirviṣaye ; na tu bāhyeṣu yaḥ kramaḥ ।

[148,vii]

icchādveṣau hi guṇadoṣadarśanād bhavataḥ, tadabhāvānna bhavata iti nyāyaḥ । ātmasukhasādhanañca guṇaḥ । tadduḥkhasādhanaṃ doṣaḥ । taccedvidyate । nāstīcchādveṣaprahāṇaṃ ।

[148,viii]

athāpi syāt । bāhyaṃ vastu guṇavadapi parityajyate ।

[148,ix]

tadapyasat । bāhyaṃ vastuhi bāhyakāraṇādhīnaṃ parityajyate snehātmadarśanabalādupajāyamāno'parāparaḥ kathaṃ parityaktuṃ śakyaḥ । viṣayasya hi snehaviṣayatvamupādānañca guṇatvena tadabhāvāt । tatra snehaparityāgo'nupādānañca । snehasya tu na guṇavattvāt upādānamapi tu viṣayaguṇāt । tato viṣayaguṇakāraṇasadbhāvāt kutaḥ snehasyānudayaḥ ।

[148,x]

	nahi snehaguṇāt snehaḥ kintvarthaguṇadarśanāt ॥ 224 ॥
	kāraṇe 〈'〉 vikale tasmin kāryaṃ kena nivāryate ।

[148,xi]

— iti saṃgrahaḥ ।

[148,xii]

api ca ।

[148,xiii]

	kā vā sadoṣatā dṛṣṭā snehe duḥkhasamāśrayaḥ ॥ 225 ॥
	tathāpi na virāgotra svatvadṛṣṭeryathātmani ।

[148,xiv]

ātmā hi prathamaṃ duḥkhasamāśrayaḥ । ātmani sati paścāt sneho duḥkhasya kāraṇaṃ । atmābhāve tu kasya duḥkhaṃ । tata ubhayasyāpi duḥkhahetutvāt dvayorapi na virāgo na vaikatrāpi ।

[148,xv]

athāpi syād 〈।〉 ātma ni duḥkhahetutvaṃ paropādhikaṃ na tasyāpi svagato doṣaḥ । ātmasnehadharmādharmmasaṃskārasahāyaḥ ātmā duḥkhaheturatrāha ।

<149>

[149,i]

	na tairvinā duḥkhaheturātmā cet te 'pi tādṛśāḥ ॥ 226 ॥
	nirdoṣaṃ duḥkhamapyevaṃ vairāgyaṃ na dvayostataḥ ।

[149,ii]

nakhalvanirdoṣe vairāgyaṃ kasyacit na cātmasnehodaya ātmānamāśrayamantareṇa duḥkhahetavo'to na te 'pyātmavat sadoṣāḥ । ato na vairāgyasambhavaḥ ।

[149,iii]

	duḥkhabhāvanayāsyāccedahidaṣṭāṅgahānivat ॥ 227 ॥
	ātmīyabuddhihānyātra tyāgo na tu viparyaye ।

[149,iv]

	upabhogāśrayatvena gṛhīteṣvindriyādiṣu ॥ 228 ॥
	sattvadhīḥ kena vāryeta vairāgyaṃ tatra tat kutaḥ ।

[149,v]

nanu sukhahetutvaṃ snehasya । hetutastadviparyayasambhavād vairāgyaṃ । na khalvapakāriṇi snehaḥ ।

[149,vi]

atrocyate । nātmīyabuddhiviṣaye duḥkhahetāvapi snehavigamo dṛṣṭaḥ । tasmādātmīyabuddhiparityāge vairāgyaṃ । ātmīyabuddhereva parityāga iti cet । nopabhogāśrayatvena pratipanneṣu śarīrādiṣu kasyacit ātmīyabuddhivigamaḥ । tathā hi devaḥ syāṃ nāgaḥ syāmiti viśiṣṭaṃ śarīrādi mama syāditi teṣvātmīyabuddhiṃ vidhatte । tata evaṃbhūtabuddhimāneva kathaṃ viraktaḥ । tathāhi ।

[149,vii]

	pratyakṣameva sarvasya keśādiṣu kalevarāt ॥ 226 ॥
	cyuteṣu sā ghṛṇā buddhirjāyate'nyatra saspṛhā ।

[149,viii]

yadāhi keśādiṣūpabhogaviṣayatā tadā saspṛhatātmīyabuddhijanmikā । yadā tu viparyayaḥ tadā vairāgyaṃ saspṛhatāvigamasvabhāvaṃ nānyatheti vibhāgaḥ ।

[149,ix]

kiñca । vai śe ṣi kā dīnāṃ ।

[149,x]

	samavāyādisambandhajanitā tatra hi svadhīḥ ॥ 230 ॥
	sambandhaḥ sa tathaiveti dṛṣṭāvapi na hīyate ।

[149,xi]

sukhādinā samavāyasambandhaḥ । śarīreṇa saṃyogaḥ । śarīrāśritai rūpādibhiḥ saṃyuktasamavāyaḥ 〈।〉 rūpatvādibhiḥ samavetasamavāyaḥ । śrotrendriyeṇa saṃyogaḥ 〈।〉 cakṣurādinā sāṃyogisaṃyogaḥ । ityātmasambandho na vyapaiti । tato doṣadarśane 'pi na hīyate teṣu snehaḥ । atha samavāyādisambandhaṃ nāṅgīkuryyāt । tatrāpi parihāraḥ ।

[149,xii]

	samavāyādyabhāve 'pi sarvatrāstyupakāritā ॥ 231 ॥

[149,xiii]

upakāraprabhāvito hi sarvatra snehaḥ । tena kuto vairāgyādayaḥ ।

[149,xiv]

atha paraḥ pratyavatiṣṭheta ।

[149,xv]

	duḥkhopakārānubhavedaṅgulyāmiva cet svadhīḥ ।
	na hyekāntena tad duḥkhaṃ bhūyasā saviṣānnavat ॥ 232 ॥

[149,xvi]

yathā tad duḥkhaṃ tathā sukhamapi । saviṣānnavat । nahi saviṣamannaṃ duḥkhameva । sukhatvasyāpi sambhavāt । tathā gartasūkarādiśarīraṃ duḥkhamapi sukhameva । kathañcidato na pari <150> tyāgaviṣayaḥ indriyādiḥ । nanu tādṛśaṃ duḥkhasammiśraṃ duḥkhameva । evaṃ tarhi sukhasaṅgataṃ sukhameva iti prāptaṃ । kiñca ।

[150,i]

	viśiṣṭasukhasaṅgāt syāt tadviruddhe virāgitā ।
	kiñcit parityajet saukhyaṃ viśiṣṭasukhatṛṣṇayā ॥ 233 ॥
	nairātmye tu yathālābhamātmasnehāt pravartate ।
	alābhe mattakāśinyā dṛṣṭā tiryakṣu kāmitā ॥ 234 ॥

[150,iii]

yadi viśiṣṭaṃ sukhaṃ labhyeta syādanyathā vairāgyaṃ । na cāvivekino viśiṣṭasukhatṛṣṇā vivekābhāvādeva । viveko bhaviṣyatīti cet । viveka eva tarhi duḥkhaheturiti viveka eva vairāgyaṃ syāt । atha viveko'vaśyameva hetubalādevaṃ tarhi nairātmyāvabodhato 'pi vivekavato'nivāryya eveti nātmadarśanānmokṣaḥ । ātmabhāvanā tvasambhavinī ।

[150,iv]

	yādṛśaḥ khalvasāvātmā sukhādīnāṃ samāśrayaḥ ।
	tādṛśe bhāvanābhāvāt tādṛśosau kuto'nyathā ॥ 795 ॥ (PVA)

[150,v]

buddhisukhaduḥkhetyādisamāśrayo hyasāvātmā । bhāvyamāno 'pyasau tādṛśa eva bhavet । atha puruṣakārāśrayād doṣarahito'sau kriyeta । tadasat ।

[150,vi]

	ghṛṣyamāṇohi nāṅgāraḥ śuklatāmeti jātucita ।
	nijaḥ svabhāvasamparkkaḥ kenacinna nivāryate ॥ 796 ॥ (PVA)
	na ca duṣṭaḥ svayaṃsvasya doṣavyāvartanakṣamaḥ ।
	duṣṭo'duṣṭaḥ kathaṃ bhāvī na so'nyo bhavati kvacit ॥ 797 ॥ (PVA)

[150,viii]

ata evāha ।

{1.1.4.6.1.1.4.3}

<(ātmavāde doṣāḥ)—>

[150,ix]

yasyātmā vallabhaḥ tasya sa nāśaṃ kathamicchati ।

[150,x]

	duṣṭo rāgādinā nātmā tena yoge pṛthak svayaṃ ।
	na daṇḍayoge daṇḍatvaṃ daṇḍino bhāvikaṃ bhavet ॥ 798 ॥ (PVA)
	asaṃviditarāgāde rnarāgitvādisambhavaḥ ।
	samvedanā drāgitā cet strīmān syāt tannirupaṇāt ॥ 799 ॥ (PVA)
	sambandhādrāgitā tasya na tu rāgādivedanāt ।
	rāgādivedane yogī rāgī syāt pararāgataḥ ॥ 800 ॥ (PVA)
	vyatireke viśeṣaḥ kaḥ saṃyogasamavāyayoḥ ।
	bhedasyāpratipattiścet bhedastarhi kuto mataḥ ॥ 801 ॥ (PVA)
	bhinnamātmasvarūpañcet na vetyātmā svavit kathaṃ ।
	nahi svarūpasamvittau bhrāntirastīti sādhitaṃ ॥ 802 ॥ (PVA)
	athāsamvedanasyāsya vedanaṃ ghaṭarūpavat ।
	grāhyatvāt grāhakaṃ tat syāt neti nāsyāsti bhoktṛtā ॥ 803 ॥ (PVA)
	rasādīnāṃ hi bhogyatve bhoktṛtā nopalabhyate ।
	bhoktā tato'nya eva syāt evañcetyanavasthitiḥ ॥ 804 ॥ (PVA)
	bhogastatsamavetaścet tena bhoktā sa kathyate ।
	na bhogonubhavādanyaḥ sa ca bhogye 'pyavasthitaḥ ॥ 805 ॥ (PVA)
	mayi buddhirmamātreti prabodho loka īdṛśaḥ ।
	tenādhāryādhārabhāva ubhayatrāpi vidyate ॥ 806 ॥ (PVA)
	athānumīyamāno'sau bhokteti vyapadiśyate ।
	pratyakṣāsambhave tatra nānumānamiti sthitiḥ ॥ 807 ॥ (PVA)
	athāsau yogināmeva gamya ityupadiśyate ।
	atisūkṣmatayā tasya vedanaṃ nāsmadādibhiḥ ॥ 808 ॥ (PVA)
	idānīṃ tāvadasmābhirvedanaṃ nāsya saṃbhavi ।
	tāmavasthāgatānāntu na vidmaḥ kiṃ bhaviṣyati ॥ 809 ॥ (PVA)
	yogibhāvamupakṣipya vastūnāṃ yadi nirṇṇayaḥ ।
	asmākaṃ te yogibhistasya nābhāvasya na vedanaṃ ॥ 810 ॥ (PVA)

<151>

[151,i]

tasmāt svasamvedanarūpa evātmā upaśānto 'nyathā tasyābhāvaprasaṅgāt । sa ca sukhādisamvedanasvabhāvo yadyanyathā bhavet nāśa evāsya syāt 〈।〉 yasya cātmā vallābhaḥ sa tasya nāśaṃ kathamicchet ।

[151,ii]

	duḥkhe ca tenātmaiṣṭavyo yadi duḥkhī sukhī natu ।
	duḥkhyavasthāvināśe hi naṣṭa eva svayaṃ bhavet ॥ 811 ॥ (PVA)
	avasthāstasya nāśinyo nāvasthāteti cenmataṃ ।
	tadrūpavyatirekeṇa nāvasthātopalabhyate ॥ 812 ॥ (PVA)

[151,iv]

athāpi syāt 〈।〉 samvidrūpatā na vinaśyatyeva । sukhādīnāmeva vināśaḥ । naitadasti ।

[151,v]

	sukhādibhedātsamvitterapi bhedaḥ prasajyate ।
	sukhādivyatirekeṇa samvittyanupalambhanāt ॥ 813 ॥ (PVA)
	ātmabhūtena bhinnena nābhinna upalakṣyate ।
	yathā tasyaiva bhedasya nābheda upalakṣyate ॥ 814 ॥ (PVA)
	samvitsamviditijñānādbhedo yadi vibhedyate ।
	ata eva parātmāpi parasyātmā svayaṃ bhavet ॥ 815 ॥ (PVA)
	naiva samvedanaṃ tasyetyetadapyatidurghaṭaṃ ।
	asaṃvedanabhāvo hi sarvonyaḥ syādanātmakaḥ ॥ 816 ॥ (PVA)
	pṛthak saṃvedanaṃ taccet ekatā na kvacid bhavet ।
	tato na pūrvāparayorakateti vināśitā ॥ 817 ॥ (PVA)

[151,x]

tathā ca ।

[151,xi]

	yasyātmāvallabhastasya vināśaṃ kathamicchati ।
	kūṭasthanityatāyāṃ hi tatraivāsthitiriṣyatāṃ ॥ 818 ॥ (PVA)
	pratyabhijñāprabhāvāccet nātrātīva prasajyate ।
	tadrūpasambhave saiva pratyabhijñā na kimmatā ॥ 819 ॥ (PVA)
	viṣayāsambhavenādivāsanāmātrabhāvinī ।
	pratyabhijñā padārthānāṃ bhavennasthitikāraṇaṃ ॥ 820 ॥ (PVA)
	nanu kūṭasthanityatve nottarottaravedanaṃ ।
	tathāpi tasya nityatvaṃ prasidhyatu mate tava ॥ 821 ॥ (PVA)
	samānatopalambhe vā syādekatvamidaṃ mataṃ ।
	asamānopalambhetu spaṣṭe bhede vināśitā ॥ 822 ॥ (PVA)

[151,xvi]

yadyapi nāma kūṭasthanityatayā nottarottaropalambhastathāpi tasya nityatā'vikāritaiva ।

[151,xvii]

tathā kramābhāvena copalambhasya । tasmādyadi kramabhāvyupalambhastasya truṭyattayopalambhanāśa eva prasaktaḥ । evaṃ ca kramopalambhecchāyāṃ nāśecchaiva prasaktā । tataśca ।

[151,xviii]

yasyātmā vallabhastasya sa nāśaṃ kathamicchati ।

[151,xix]

anupalambhaṃ kathamicchatīti cet । mṛtādvaraṃ durbalatā । vallabhatvesya jīvitaṃ varamastu na mṛddṛṣṭiḥ jīvitasyoparodhinī । nanvadṛṣṭena tena kiṃ kartavyamiti । punardarśanameṣitavyaṃ । tathā ca sati kramabhāvitve sa eva vināśaḥ । ayamaparo'styevātmavādino doṣaḥ । athavā samānarūpopalambhād ekatā pūrvāparayoryuktā । bhinnarūpopalambhe tu bhinnataiva spaṣṭā 〈।〉 tathā ca sati pūrvakasya vināśaḥ । evaṃ ca yasyātmā vallabhastasya vināśaṃ kathamicchati ।

[151,xx]

athavā bodharūpatayā ātmā sarva eka eva । satu punarupādhibhedād bhedamāśrayate । yathākāśasya ekatve ghaṭākāśaṃ paṭākāśamiti bhedāvabhāsaḥ । tasmādātmanāmavidyākṛta eva bhedaḥ । yadyevaṃ ।

[151,xxi]

	muktasya bhrāntyabhāvena yadyanyātmatayā sthitiḥ ।
	na syādātmā sa evaikaḥ tadavasthā bhavasthitiḥ ॥ 823 ॥ (PVA)

[151,xxii]

yadi ghaṭākāśaṃ ghaṭābhāve na bhavati yathā tathā'vidyābhāve na bhavet prāṇī 〈।〉 tathā sati ghaṭākāśābhāve satyanyena sahaikamākāśaṃ jātamiti । ākāśavibhāgābhāvavadātma <152> vibhāgo 'pi na syāditi na svaparavibhāga iti vinaṣṭa evātmā syādahamiti । paravyavacchedenātmatvāt । ākāśatāmupagatasya na kriyābhogādaya iti nākāśādviśeṣaḥ । tato yadyātmā vallabhastasya sa nāśaṃ kathamicchati । vastubalādidamāyātamiti cet । nairātmyameva tarhi prasaktaṃ ।

[152,i]

	svarūpa〈saṃ〉vinmātrasya vyāpitā keyamucyate ।
	anekadeśāvaṣṭambhe vyaptirucyeta mukhyataḥ ॥ 824 ॥ (PVA)
	anekakālavyapitve nityatā vyapadiśyate ।
	na vyāpitvaṃ na nityatvaṃ kathamātmā vyavasthitaḥ ॥ 825 ॥ (PVA)

[152,iii]

athāparaghaṭādirūpeṇāsau vyavasthitaḥ tathā sati sutarāmeva saṃsārī devadattādirūpeṇāpi vyavasthānāt tasmānmuktatve satyabhāva eva tasyākāśavaditi । na ca tādṛśāṃ mokṣeṇa kiñcit prayojanamityaho mahatprekṣāpūrvakāritvaṃ yogināṃ ।

[152,iv]

atha paramārthato nātmā kriyābhogādyāśrayastatvaṃ । tasyāvidyāvaśādeva tathā snehādayaḥ । atra parihāra ucyate ।

[152,v]

	nivṛttasarvānubhavavyavahāraguṇāśrayaṃ ॥ 235 ॥
	icchet prema kathaṃ; premṇaḥ prakṛtinehi tādṛśī ।

[152,vi]

sarvavyavahārātītādyātmopalambhatūlāvalambi gaganātmaivā'to yasya yatra premāsau na taṃ tādṛśamicchati । premṇaḥ prakṛtirevaitādṛśī na bhavati । bhavantī vā'prekṣāpūrvakāritāṃ paridīpayet । tadvaraṃ saṃsāra eva prārthitaḥ । saṃsārasukhasyāparitoṣajanakatvāditi cet । ucyate ।

[152,vii]

	nirvāṇe 'pi sukhaṃ naiva paritoṣakriyākṣamaṃ ।
	prārthanīyatayā'tyantaṃ sukhatvātsakalaṃ sukhaṃ ॥ 826 ॥ (PVA)

[152,viii]

nahi sukhamaprārthanīyaṃ nāma kiñicadasti । tataḥ sakalasukhasampadāsīnasyāpi tataḥ paraṃ sukhātiśayavāñchā vidyata eva । tadeva sukhaṃ punaḥ punaḥ prārthayata iti nāprārthanaṃ cittamasyāsti । prārthanā ca nāma tṛṣṇā'paravyapadeśā । mahadetanmahatāṃ duḥkhaṃ, tataḥ sarvaṃ sukhamaparitoṣajanakameva । tataḥ sukhī na kaścidapi parinirvṛtaḥ । yataḥ paryāyeṇa sakalasukhākāṃkṣaivāsya bhavati । tataḥ dṛṣṭvā vānupādānaṃ tataḥ sukhasya karmopacinotīti saṃsāra evānena sthātavyaṃ ।

[152,ix]

nanu vairāgyamapi dṛśyata eva na nāma na dṛśyate । tattu sukhāśayaiva yataḥ parikhinnaḥ । tadupāyānveṣaṇaprayāsena duḥkhameva manyamānaḥ sukhābhimukhaḥ prakārāntarābhilāṣī vairāgyamabhimukhī karoti natvātmani nisnehaḥ । ata evāha ।

[152,x]

	sarvathātmagrahaḥ snehamātmani draḍhayatyalaṃ ॥ 236 ॥
	ātmīyasnehabījaṃ tattadavasthaṃ vyavasthitaṃ ।

[152,xi]

ayamatra paramārthaḥ ।

[152,xii]

	yāvadātmagrahastāvadātmasnehānna mucyate ।
	ātmīye 'pi tataḥ sneha upakārasamāśrayāt ॥ 827 ॥ (PVA)

[152,xiii]

nanvātmagrahamevāyaṃ parityajya doṣaparihārāya varttiṣyate । tataḥ kathamātmīyasnehādayaḥ । ucyate । yadyātmagraha evāsya nāsti doṣanirākriyā kimarthaṃ । nahyanarthitve kiñcit kartuṃ pravartate ।

[152,xiv]

	duḥkhabhāgyanyathā syāccet na taṃ duḥkhinamicchati ।
	na ca tatra grahastasyetyetadanyonyabādhitaṃ ॥ 828 ॥ (PVA)
<153>
	parārthakaraṇecchāyāṃ sukhinaṃ taṃ yadīcchati ।
	pareṇa kriyatāmeva rucāvātmagrahaḥ punaḥ ॥ 829 ॥ (PVA)
	ātmanaḥkṣaṇikatve 'pi viśiṣṭakṣaṇasambhavāt ।
	parārthaḥ sambhavatyevatasmādātmagraho vṛthā ॥ 830 ॥ (PVA)
	mahānubhāvatā yogāttenaiva yadi tat kriyā ।
	mahānubhāvatā kaiva tasya mithyābhimāninaḥ ॥ 831 ॥ (PVA)
	tasmāt duḥkhinamātmānaṃ yo na vāñchati bhāvataḥ ।
	sa evātmagrahastasya tathātmīyagrahodayaḥ ॥ 832 ॥ (PVA)
	atha dīrghakālasukhākāṃkṣo nātmīyagrahavān yadi ।
	dīrghakālasukhādṛṣṭericchā tatra kathaṃ bhavet ॥ 833 ॥ (PVA)
	kadācit syāditi yadi pravṛtirna bhavedapi ।
	na syādapi kadācittan naṣṭā markaṭacāndrikā ॥ 834 ॥ (PVA)
	yogyavasthāgatasyāsya na vipraḥ kiṃ bhaviṣyati ।
	anyonyasaṃśrayādevaṃ vṛttistatra bhavet kathaṃ ॥ 835 ॥ (PVA)

[153,viii]

tasmād 〈।〉 

[153,ix]

	yatne 'pyātmīyavairāgyaṃ guṇaleśasamāśrayāt ॥ 237 ॥
	vṛttimān pratibadhnāti taddoṣān saṃvṛṇoti ca ।

[153,x]

yasya nāmātmagrahaḥ sa yatkiñcit ātmopakāriṇaṃ guṇaleśamāśritya tatrābhimukhībhūta ātmīye vairāgyaṃ pratibadhnātyeva doṣadarṣī 〈।〉 naivamiti cet na doṣadarśanasyaiva tenaguṇa darśanena pratibandhāt । tasmādātmanyavirakto virakta evātmīye ॥

[153,xi]

	ātmanyapi virāgaścet nedānīṃ yo virajyate ॥ 238 ॥
	tyajatyasau yathātmānaṃ vyarthāto duḥkhabhāvanā ।

[153,xii]

syādetad 〈।〉 ātmānaṃ parityaktumasamarthaḥ । nahi sa eva tena lakṣyate । tathāhi yathāsti na tathā tyāgo yathā nāsti tena nātmaparityāgaḥ rāgasya kevalaḥ । tato rāgitā parityāgāt sadaiva sukhī । atrocyate ।

[153,xiii]

	sukheṣvasthāpanā saiva rāga āgrahalakṣaṇaḥ ।
	sā cāsti rāga evāstītyetat pūrvaṃ vivecitaṃ ॥ 836 ॥ (PVA)

[153,xiv]

yadi cātmani virāgaḥ kasya sa virāgaḥ । nedānīmasti yo virajyate । anyohyanyastatra viraktaḥ bhavati । sa eva cedaviraktasvabhāvaḥ sa na virakto bhavati । atrocyate ।

[153,xv]

	nātmā ātmani<?> kiṃ yathāsti sa virajyate ।
	na tathā na yathā sosti tathāpi na virajyate ॥ 837 ॥ (PVA)
	nahi tasyānyathābhāvo nāpyanyasya tathā sthitiḥ ।
	sarvātmanaikadeśena sarvathā durghaṭaṃ tataḥ ॥ 838 ॥ (PVA)
	ekasya naikadeśosti naikadeśostyabhinnatā ।
	yasyaikadeśaḥ sonyaḥ syāttathāsatyanavasthitiḥ ॥ 839 ॥ (PVA)
	syādananyaḥ kathaṃ ciccettathāpyastvanavasthitiḥ ।
	aparāparakalpānāṃ tatrāparisamāptitaḥ ॥ 840 ॥ (PVA)

[153,xix]

tasmādātmaiva tena parityaktavyo yathā tyajatyasāvātmānaṃ tathā vyarthā duḥkhabhāvanā । yenāpyākāreṇa na parityajati tathāpi vyarthā duḥkhabhāvanā vairāgyaṃ kartumaśakyatvāt । athavā ।

[153,xx]

	ātmanyapi virāgaścennedānīṃ yo virajyate ॥ 841 ॥ (PVA)

[153,xxi]

yatra tyajatyasau taṃ yathātmānamato'bhāvat tyāgasya vyarthaduḥkhabhāvanā । na duḥkhabhāvanārthātyāgāt samarthā । na khalu virāgasyāsya kāraṇaṃ । yathātmanastathātmīyasyāpi । tato na tādṛśā virāgeṇa mukto bhavati । ito 'pi vyarthā duḥkhabhāvanā । yataḥ ।

[153,xxii]

	duḥkhabhāvanayāpyeṣa duḥkhameva vibhāvayet ॥ 236 ॥
	pratyakṣaṃ pūrvamapi tattathāpi na virāgavān ।

<154>

[154,i]

yadi duḥkhabhāvanā virāgāya syāt yuktaṃ । yadā sāviṣyeta, na cāsau virāgāya । duḥkhabhāvanā hi duḥkhasākṣātkaraṇahetureva । nānyathāsau virāgāya । bhāvanāvibhāvitaduḥkhasantāno virāgī yathā syāt na caivaṃ । yataḥ pūrvamiti tad duḥkhaṃ pratyakṣameva । pratyakṣapūrvakaniścayasambhavāt । anyathā na saṃsāraparityāgārthī bhavet । nahya sākṣātkṛtaṃ duḥkha pīḍayati । na ca tathāpi virāgaḥ । tato vyarthikā duḥkhabhāvanā । priyaviprayogādiduḥkhaṃ hi sakalalokasya pratyakṣaṃ tadā cedavirakto duḥkhabhāvanayā kathaṃ virāgo bhavet ।

[154,ii]

nanu duḥkhabhāvanā sakalasya duḥkhasya smaraṇasaṃkalane bhavantī mahatīṃ duḥkhasaṃhatiṃ vibhāvayati । tato virāgiteti cet । tata udvegāt virāgaḥ syāt । naitadasti । yasmāt ।

[154,iii]

	yathaiva duḥkhapracayaḥ smaryyamāṇo vibhāvayet ।
	tathā sukhasya pracayastato rāgī bhavedayaṃ ॥ 842 ॥ (PVA)

[154,iv]

yathā duḥkhasantānaṃ vibhāvya virāgastathā viparyayāt sarāgo 'pīti kathaṃ muktiḥ ।

[154,v]

nanu praśamasukhasyānno <?> dvejanāt na saṃsārasukhasatṛṣṇaḥ 〈।〉 tadapyasat । yataḥ ।

[154,vi]

	nātmadṛṣṭiniviṣṭasya śamaudvegakāraṇaṃ ।
	śmaśānavāsaḥ kākasya kimudvegasya kāraṇaṃ ॥ 843 ॥ (PVA)
	kākaḥ padmavane prītiṃ prāpnoti nahi tādṛśīṃ ।
	yādṛśīmaśucisthānaviniveśitasaṅgamaḥ ॥ 844 ॥ (PVA)

[154,viii]

nanu dṛśyata eva । prītihetau doṣadarśanādvairāgyaṃ । tat kathaṃ doṣadarśane 'pi duḥkhabhāvanayā na viraktaḥ । naitadyataḥ ।

[154,ix]

	yadyapyekatra doṣeṇa tatkṣaṇaṃ calitā matiḥ ॥ 240 ॥
	viraktau naiva tatrāpi kāmīva vanitāntare ।

[154,x]

yadyapi kvacidaparādhakāriṇi jane viraktiḥ kṣaṇaṃ tathāpyasau na sarvathā viraktiḥ । na khalu kāmī kvacit kāminyāṃ viraktastathāpi vanitāntare'virakta eva tatra ca paryāyeṇa । tathāhi । rāgavirodhyavasthānādevāsau viraktastadavirodhyavasthāta〈ḥ〉 jano punaravirakta eva । tasmādrāgaśaktisaṅgataḥ evāsau viraktaḥ, natu sarvathā । punastatraiva rāgadarśanāt । ata evoktaṃ । "taddhi bhikṣavaḥ prahīṇaṃ yadāryayā prajñayā" । tasmādasya ।

[154,xi]

	tyājyopādeyabhedena saktiryaivaikabhāvinī ॥ 241 ॥
	sā bījaṃ sarvasaktīnāṃ paryāyeṇa samudbhave ।

[154,xii]

yasya hi heyopādeyavibhāgastasyecchādveṣau । na sarvaḥ sarvadā heyo nāpyupādeyaḥ । paryāyeṇecchādveṣau parasparabījakau paryāyeṇāsya bhavata eveti kathamātmadhī <?>yuktaḥ । nairātmyadarśinaḥ punaḥ sarvatropekṣā heyopādeyavibhāgastataḥ sakalasaktinirmūlane vyavasthitasya kuto rāgādisambhavaḥ । api ca । virāgabhāvirūpe vastuni bhavennānyathā na cātmadarśiniḥ kvacidvirūpatā । na tāvadasya ātmā sadoṣaḥ । tatra sneho 'pi nirdoṣaviṣayatvādadoṣaḥ । upalabdhi sādhanānyapi nirdoṣāṇi । etāvadeva sakalaṃ jagat kvedānīṃ sa virajyate ।

[154,xiii]

	nirdoṣabiṣayaḥ sneho nirdoṣaḥ sādhanāni ca ॥ 242 ॥
	etāvadeva 〈ca〉 jagat kvedānīṃ sa virajyate ।

[154,xiv]

— iti saṃgrahaḥ

<155>

[155,i]

athāpi syāt ।

[155,ii]

	sadoṣatāpi cet tatra tasyātmanyapi sā samā ॥ 243 ॥
	tatrāviraktastaddoṣe kvedānīṃ sa virajyate ।

[155,iii]

nanu viṣayasya sadoṣatāpi dṛśyate śarīrādeśca । nanu kā teṣāṃ sukhahetūnāṃ sadoṣatā dukhahetutā । nanu paryāyeṇa sarvasya sukhahetutā kadācit duḥkhahetutā cet । nanvātmanyapi sā samānaiva । tatra cedātmani taddoṣa evāviraktaḥ । kva virāgavān bhavet । ātmā parityaktumaśakya iti cet । ātmīye 'pi na virāgaḥ । doṣāṃstyaktuṃ śakyatvāccātmīyasyaiva tyāga ityapi mithyā । yadā yadā yasya doṣastadā tasya tyāgo na sarvadā । yathā doṣāṇāṃ tyāgaḥ tathā doṣānityatayā tyāgānityatāpi । sukhahetāvaparityakte paścādabhāve mahad duḥkhamiti cet tasmāt mūlata eva parityāgo yuktaḥ । evaṃ tarhi duḥkhe 'pi sati tadanantaraṃ mahat sukhaṃ bhavatīti dukhamapyupādātavyaṃ । tasmānna kvacidvirāgostyātmadarśinaḥ । api ca ।

[155,iv]

	guṇadarśanasambhūtaṃ snehaṃ bādheta doṣadṛk ॥ 244 ॥
	sa cendriyādau na tvevaṃ bālāderapi darśanāt ।

[155,v]

tathā ।

[155,vi]

	doṣavatyapi sadbhāvāt svabhāvād guṇavatyapi ॥ 245 ॥
	anyatrātmīyatāyāṃ vā vyatītādau vihānitaḥ ।

[155,vii]

na guṇadarśanādindriyādau snehaḥ, api tvātmīyadṛṣṭeḥ ; tathāhi doṣavatyapi ātmīyatayā parigṛhīte snehasya bhāvāt indriyādau guṇavatyapi paratrābhāvāt bālapaśvādīnāṃ cāparikalitaguṇadoṣāṇāṃ bhāvāt । ātmīye 'pi ca vyatīte abhāvādanāgate ca । tasmānna doṣadarśanānnivartate snehaḥ । evaṃ tarhi doṣadarśanādātmīyabuddhireva na bhaviṣyati । tadbhāvācca snehaḥ । guṇadarśanasambhūtasya ātmīyadarśanasya doṣadarśanenāpākaraṇāt । na kiñcadetat । yataḥ ।

[155,viii]

	tata eva ca nātmīyabuddherapi guṇekṣaṇaṃ ।
	kāraṇaṃ hīyate sāpi tasmānnāguṇadarśanāt ॥ 246 ॥

[155,ix]

doṣavatyapi kvacidātmīyabṛddherbhāvāt । guṇavatyapi cābhāvāt vyatītādau ceti ।

[155,x]

	apicā sadguṇāropaḥ snehāttatra hi dṛśyate ।
	tasmāttatkāraṇābādhī vidhistaṃ bādhate kathamiti ॥ 247 ॥

[155,xi]

sneho hi nāmāpi doṣadarśanena hīyeta yadi tāvatā । yāvatā snehena tadeva doṣadarśanamapākriyate sadguṇāropavidhāyinā । madhyasthatayā cetaso doṣadarśanamanāropaśca guṇānāmiti cet । na 〈।〉 snehena sa eva madhyasthabhāvo na labhyate । viṣayāntare snehāntareṇa yadi paramasau bādhyate nānyathā । tathā ca ।

[155,xii]

	upaghātaḥ sa evāsya tathā sati vivartate ।
	yādṛśo bhakṣito mātrā sa ḍākinyāpi tādṛśaḥ ॥ 845 ॥ (PVA)

[155,xiii]

tasmānna duḥkhabhāvanayā snehaparityāgato muktirātmadarśinaḥ ।

<156>

[156,i]

atra sāṃ khyāḥ prāhuḥ । nātmadarśināṃ duḥkhabhāvanāsambhavatyapi tu prakṛtipuruṣāntaraparijñānato muktiḥ । tathāhi ।

[156,ii]

	śuddhabodhasvabhāvoyaṃ puruṣaḥ paramārthataḥ ।
	prakṛtyantaramajñātvā mohāt saṃsāramāśritaḥ ॥ 846 ॥ (PVA)

[156,iii]

prakṛtiḥ sukhādisvabhāvāyāḥ vivekenāgrahaṇādamuktirātmanaḥ । tataḥ kevalajñānodaya evamuktirātmanaḥ । tadapyasat । yataḥ ।

[156,iv]

	parāparaprārthanāto vināśotpattibuddhitaḥ ॥ 248 ॥
	indriyādeḥ pṛthag bhūtamātmānaṃ vettyayaṃ janaḥ ।

[156,v]

	tasmānnaikatvadṛṣṭyāpi snehaḥ snihyan sa ātmani ॥ 249 ॥
	upalambhāntaraṅgeṣu prakṛtyaivānurajyate ।

[156,vi]

hāmyudayadarśanameva bheda〈da〉rśanam 〈।〉 anvayavyatirekabhāvato hi bhedaḥ । ātmānvayī sukhādayo nānvayinaḥ । tato viruddhadharmmādhyāsādbheda iti । athaitadeva na paryālocayati saṃsārī । tathā satyamuktireva । vivekādhyavasāyasyāsambhavāt । na khalu sukhārthī tasya hānāvādriyate । sukhādirahitenātmanā na kaścidarthī prekṣāvān । kevalasyārthinaḥ saṃsarggāt prāk na saṃsāraḥ pradhānena saha ekatāmātmani paśyataḥ sa iti cet । tadasat ।

[156,vii]

	cetanasya〈ca〉 svapitasya kathamekatvavibhramaḥ ।
	viṣayābhilāṣaḥ kuto yataḥ saṃsārasaṅgatiḥ ॥ 847 ॥ (PVA)
	pradhānānupraveśo hi na tatrāstyekatā kutaḥ ।
	ātmanyevahi na bhrāntiḥ prāgetatpratipāditaṃ ॥ 848 ॥ (PVA)
	viṣayatvena dṛṣṭiścet nābhedagrahaṇaṃ bhavet ।
	buddherabhāvād dṛṭiśca na yuktā sāṃkhyadarśane ॥ 849 ॥ (PVA)
	abhilāṣaśca dṛṣṭerthe puruṣāṇāṃ pravartaṃte ।
	smaraṇasya ca sadbhāvaḥ sarggavṛtteḥ puraḥ kutaḥ ॥ 850 ॥ (PVA)
	abhilāṣasmaraṇayoḥ prakṛtereva vṛttitaḥ ।
	abhilāṣācca tadvṛttirityanyonyasamāśrayaḥ ॥ 851 ॥ (PVA)
	anādivāsanātaścet tathāsya sukhitādayaḥ ।
	vāsanāpi pradhānasya vikriyātaḥ puraḥ kutaḥ ॥ 852 ॥ (PVA)
	tasmātsvabodharūpasya prakṛtiḥ sā yadīṣyate ।
	na sā śakyā'nyathā kartumiti saṃsāryasau sadā ॥ 853 ॥ (PVA)

[156,xiv]

nanu duḥkhasaṃvedanād dṛśyata eva nirvedaḥ sa kathamanyathā kriyeta । atrāha ।

[156,xv]

	pratyutpannā tu yo duḥkhānnirvedo dveṣa īdṛśaḥ ॥ 250 ॥
	na vairāgyaṃ ; tadāpyasya sneho'vasthāntareṣaṇāt ।

[156,xvi]

yataḥ ।

[156,xvii]

	dveṣasya duḥkhayonitvāt sa tāvanmātrasaṃsthitiḥ ।
	tasminnivṛtte prakṛtiṃ svāmeva bhajate punaḥ ॥ 251 ॥

[156,xviii]

duḥkhasaṃvedanodvigno 'pi na vairāgyayogī snehenaiva hyasāvātmanyātmīye ca pratikūladarśanāt vidveṣavāneva hi tadā । aśubhādivastupratyayamātrametat । vairāgyasya pāramārthikasyātmadarśinastu snehādamuktirevāvasthāntaraprārthanāto dveṣa eva sarvadā bhāvī tatra tu vairāgyaṃ 〈।〉 naitadasti ।

[156,xix]

	yāvat kālaṃ〈ca〉 tad duḥkhaṃ tāvaddveṣaḥ pravartate ।
	kāraṇasya tu dukhasya nivṛttau dveṣitā kutaḥ ॥ 854 ॥ (PVA)
	duḥkhasyāpyanuvṛttiścet śivaṃ muktiḥ karotvasau ।
	duḥkha dveṣābhibhūtasya sadā sthānamadhogatiḥ ॥ 855 ॥ (PVA)

<157>

[157,i]

nanūdvegamantareṇa kathaṃ muktiḥ

[157,ii]

	anudvigno hi saṃsārāt muktyarthī nāsti cetanaḥ ।
	na ca duḥkhāparābhūta udvegī jāyate janaḥ ॥ 856 ॥ (PVA)

[157,iii]

tadasat ।

[157,iv]

tata eva ca ।

[157,v]

	audāsīnyaṃ tu sarvatra tyāgopādānahānitaḥ ।
	vāsīcaṃdanakalpā nāṃ vairāgyaṃ nāma kathyate ॥ 252 ॥

[157,vi]

dharmatāmātradarśanena hi mamatāmavāpyate cetaso 〈।〉 nanu naya pratidhaprahāṇena vairāgyayogitāyogināmasmatpakṣe nānyathā 〈।〉 kathaṃ tarhi duḥkhabhāvanoktā bhagavatā । atra prativacanaṃ ।

[157,vii]

	saṃskāraduḥkhatāṃ matvā kathitā duḥkhabhāvanā ॥ 253 ॥
	sā ca naḥ pratyayayotpattiḥ sā nairātmyadṛgāśrayaḥ ।

[157,viii]

	yuktistu śūnyatādṛṣṭestadarthāḥ śeṣabhāvanāḥ ॥ 254 ॥
	anityāt prāha tenaiva itthaṃ duḥkhānnirātmatāṃ ।

[157,ix]

na khalu duḥkhaduḥkhatāmātramabhisandhāya duḥkhabhāvanoktā । rāgināṃ hi tāvanmātreṇa vairāgyasukhabhaṅge sati pakṣapātaparityāgāt saṃsāraduḥkhabhāvanā yogyatā yathāsyāditi tūktā ॥ sā ca saṃskāraduḥkhatā śūnyataiva paramārthataḥ । tataḥ śūnyatā dṛṣṭereva muktiḥ ।

[157,x]

śeṣāstu bhāvanāstadarthā eva । ata eva nairātmyadarśanāvasānā bhagavato deśanā । yadāha । "rupaṃ bhikṣavo nityamanityamvā । anityaṃ bhadanta । yadanityaṃ tad duḥkhaṃ sukhamvā । duḥkhaṃ bhadanta । yadanityaṃ tad duḥkhaṃ vipariṇāmadharmmakaṃ kalpyantu tadevaṃ draṣṭuṃ etanmama, eṣo'hamasmi eṣa mamātmeti । no hīdaṃ bhadanta" itye vaṃ hetuphalabhāvenānātmadarśanameva mukterupāya iti kathitaṃ bhavati । yaḥ punarātmadarśī so'virakta eva ।

[157,xi]

	aviraktaśca tṛṣṇāvān sarvārambhasamāśritaḥ ॥ 255 ॥
	so'muktaḥ kleśakarmmabhyāṃ saṃsārī nāma tādṛśaḥ ।

[157,xii]

ātmadarśanabīje hi vyavasthite ātmīyadarśanamanupahataṃ saṃsārahetuḥ । tata ātmani ātmīye cāvirakto niyamena tṛṣṇāvāṃstataḥ sarvakarmmārambhasamāśritaḥ । kleśakarmmabhyāmamuktaḥ saṃsārpyevāsāviti kutaḥ tasya muktigandho 'pi ।

[157,xiii]

athāpi syāt 〈।〉 atmīyameva paramārthato nāsti । tena kutaḥ snehasambhavaḥ 〈।〉 sneho hi nāma viṣaye bhavati । na nirviṣayaḥ । tadapyasat ।

[157,xiv]

	ātmīyameva yo necchet bhoktāpyasya na vidyate ॥ 256 ॥
	ātmāpi na tadā tasya kriyābhogau hi lakṣaṇaṃ ।

<158>

[158,i]

dṛśyamānamātmīyaṃ kathamiva śakyaṃ nāstīti pratipādayituṃ । avidyānibandhanatvāt sarvasyeti cet । nā avidyāyā ātmavyatirekeṇābhāvāt । nāvidyā puruṣādanyā "puruṣa evedaṃ sarvamiti" vacanāt 〈।〉 tato'vidyāsvabhāvatvāt asya bhrāntatā na kadācidapeyāt 〈।〉 nahi tadātmabhūtā bhrāntistato'paiti । tasyaivāpāyaprasaṅgāt ।

[158,ii]

pratikṣiptaścasyā dvā daḥ । kiñca ātmīye asati kriyābhogau na staḥ kriyābhogātmakatvādātmanaḥ । atha paramārthata etadapi neṣyata eveti cet । ātmano 'pi parārthatve ko'vaṣṭambhaḥ । samvedanena tasya paricchedāditi cet sarvasamvedanaprasaṅgaḥ । abhyāsātsvapnādivadasattvamiti । na yuktamātmano 'pi na pāramārthikatvaṃ athādvaitaṃ । tadā citrādvaitamiti । nātmā nāmāsti, nityatvasya pratyutpannasvabhāvamātragrahiṇā pratyakṣeṇāgrahaṇāt 〈।〉 pūrvāparapratyakṣayoryugapadabhāvāt । ekaikena nityatātmanaḥ । athaparamārtha etadapi neṣyata eveti cit pratītiḥ । na ca saṃghaṭanaṃ smṛterapramāṇatvāt । pratyakṣābhāve'numānābhā〈vā〉cceti । tato nātmadarśanātsamīhitārthasiddhiḥ ।

[158,iii]

	tasmādanādisantānatulyajātīyabījikāṃ ॥ 257 ॥
	utkhātamūlāṅkuruta sattvadṛṣṭi mumukṣavaḥ ।

[158,iv]

nairātmyadarśanādeva mokṣo nānyā gatiḥ prāmāṇikītyupasaṃhāraḥ ।

{1.1.4.6.1.1.4.4}

<(āgamamātreṇa na muktiḥ)—>

[158,v]

nanvāgamādātmāstitvaṃ tasya ca mokṣaḥ । sa ca mokṣa ekāntasukharūpo na kadācittasyābhāvaḥ । saṃsārasukhaṃ tu vicchedavaditi na tataḥ paritoṣaḥ । sa ca dīkṣādividherityacodyameva pūrvakaṃ sakalaṃ । tathā coktaṃ ।

[158,vi]

	atīndriyānasambedhān paśyaṃtyārṣeṇa cakṣuṣā ।
	ye bhāvān vacanaṃ teṣāṃ nānumānena bādhyate ॥ 857 ॥ (PVA)

[158,vii]

apauruṣeyaṃ vā vacanamiti । tadapyayuktaṃ ।

[158,viii]

	āgamasya tathā bhāvanibandhanamapaśyatāṃ ॥ 258 ॥
	muktimāgamamātreṇa bruvanna paritoṣakṛt ।

[158,ix]

sattyametadanīndriyadarśināṃ vacanamanumānema bādhyate । tadeva tu tatprayuktatvaṃ vacanasya na gamyate । sarvāgamasādhāraṇatvādasya । na ca sarvāgamapramāṇatvaṃ । na tadarthānuṣṭānasambhavaḥ । apauruṣeyatvantu na yuktamityuktaṃ ।

{1.1.4.6.1.1.4.5}

<(dīkṣā'kiñcitkarī)—>

[158,x]

nanu bījādīnāmaprarohaṇadharmmatā dīkṣāvidhisaṃsarggādupalabdhā । tadapyayuktaṃ ।

[158,xi]

	nālaṃ bījādisaṃsiddho vidhiḥ puṃsāmajanmane ॥ 259 ॥
	tailābhyaṅgāgnidāhāderapi muktiprasaṅgataḥ ।

<159>

[159,i]

atha tailābhyaṅgasya tāvanmātrameva sāmarthyaṃ evaṃ sati dīkṣāyāmapi samānaṃ । tathā 〈।〉 

{1.1.4.6.1.1.4.6}

<(a) ātmano'mūrttatve na pāpagoravalāghāvam—>

[159,ii]

	prāggurorllāghavāt paścāt na pāpaharaṇaṃ kṛtaṃ 〈।〉 ॥ 260 ॥
	mā bhūdgauravamevāsya na pāpaṃ gurvamūrtitaḥ ।

[159,iii]

yadi nāma dīkṣitasya sataḥ prāg gurorllāghavaṃ bhavatu । na tāvatā pāpāpahāraḥ । lāghavaṃ hi gauravavirodhyupalabhyamānaṃ gurutvābhāvameva gamayati na pāpābhāvaṃ । pāpasya gauravābhāvāt । pāpenaivāsau gururiti cet । kuta etad 〈।〉 āgamāditi cet 〈।〉 uktamatra । api ca ।

[159,iv]

	tāvanmātrasya pāpasya muktirnāsti vināśataḥ ।
	sāmarthyādaparatrāpi śaktirityanirūpaṇaṃ ॥ 858 ॥ (PVA)
	darśaṃnaṃ devatādīnāṃ kva ca nāma na vidyate ।
	sarvato muktirastīti ko viśeṣastathā sati ॥ 859 ॥ (PVA)

[159,vi]

nanu bhavatpakṣepitṛṣṇācchedo yadi nāma nairātmyabhāvanātaḥ, muktistu kathamiti cintyameva । tadapi na yathāvat । tathāhi ।

[159,vii]

	mithyājñānatadudbhūtatarṣasaṃcetanāvaśāt ॥ 261 ॥
	hīnasthānagatirjanma tena tacchinna jāyate ।
	tayoreva hi sāmarthyaṃ jātau tanmātrabhāvataḥ ॥ 262 ॥

[159,ix]

yataḥ ।

[159,x]

	te cetane svayaṃ karmmātyakhaṇḍaṃ janmakāraṇaṃ ।

[159,xi]

tṛṣṇāvaśādeva deśādisaṃprāptirupalabhyate ।

[159,xii]

nanu janmanaḥ karmmāpi kāraṇaṃ tataḥ kathaṃ tanmātrabhāvaḥ । tadapyasat । te eva cetane svayaṃ karmma । yatpūrvakaṃ cetanālakṣaṇaṃ । dānādikarmmatatsaṃskārādantye janmāntarabhāvinī cetane । mithyājñānatadbhūtatarṣasaṃcetane । ta eva sākṣātkarmma tadanantarabhāvitvāt janmanaḥ । pūrvakantu tatkāraṇatvāt upacārātkarmma na sākṣāt svataḥ saṃpūrṇṇajanmakāraṇaṃ 〈।〉 dīkṣitasyāpi tadastīti na muktiḥ ।

[159,xiii]

athāpi syāt ।

[159,xiv]

	gatipratītyoḥ kāraṇānyāśrayastānyadṛṣṭataḥ ॥ 263 ॥
	adṛṣṭanāśānna gatistatsaṃskāro na cetanā ।

[159,xv]

daśavidhaṃ kuśalamakuśalamapi daśavidhameva na cetanālakṣaṇaṃ । tasya ca dīkṣādinā vidhānena nāśa iti । tadapyasad 〈।〉 arthasyāsiddhatvāt । api ca ।

[159,xvi]

	sāmarthyaṃkaraṇotpatterbhāvābhāvānuvṛttitaḥ ॥ 264 ॥
	dṛṣṭaṃ buddhe rna cānyasya tāni santi na santi kim ।

[159,xvii]

buddheranvayavyatirekāvanuvidhīyamā〈nā〉ni karaṇāni cakṣurādīni tāni buddhyā vidhī <160> yamānāni santi paramparayotpadyante । tataḥ kasmānna janma । atha dīkṣayopaghātānna janmani sāmarthyamevaṃ sati ।

[160,i]

	dhāraṇapreraṇakṣobhanirodhāścetanāvaśāḥ ॥ 265 ॥
	na syusteṣāmasāmarthye tasya dīkṣādyanantaraṃ ।

[160,ii]

buddhyādayo hyātmaguṇā yadi dīkṣayopahatā'nalaṃ janmani sāmarthyabhājaḥ । tadā dīkṣānantarameva buddhirupahatā satī dhāraṇaṃ svecchāvṛttirviṣayeṣu nivarttanaṃ preraṇamabhimate kṣobho visaṃsthulatvaṃ । nirodho vināśaḥ । ete na syuḥ । atha maraṇānantaramasāmarthyaṃ pariṇativiśeṣāpekṣatvātkāraṇānāṃ । tadapyayuktaṃ ।

[160,iii]

	idānīṃ nāsti sāmarthyaṃ dīkṣādīnāmajanmane ।
	yadi syānmaraṇādūrdhvamiti nāsti pramedṛśī ॥ 860 ॥ (PVA)

[160,iv]

idānīmeva yadi sāmarthyaṃ leśataḥ pratīyate tata utkarṣalābhādaparamapi syāditi syād 〈।〉 yadā tvanugama eva tāratamyabhāgī nopalabdhaḥ । tadā nirniṃbandhanameva muktiparikalpanaṃ । athedānīṃ buddhisadbhavāt rāgādayosya samānasvabhāvā bhavanti । maraṇānantarantu buddherabhāvādeva saṃsāradharmābhāvaḥ ।

[160,v]

tadapyasat । buddhireva janmāntare nāstīti kutaḥ । maraṇāditi cet । vyarthatā dīkṣāvidheḥ sarvasya maraṇe buddhyabhāve sati mukteḥ ।

[160,vi]

	atha buddhestadābhāvāt na syuḥ sandhīyate malaiḥ ॥ 266 ॥
	buddhesteṣāmasāmarthye jīvato 'pi syurakṣamāḥ ।

[160,vii]

rāgādayo hi malā buddheḥ santo na hetavaḥ santīti na buddherabhāvaḥ । athopahatārāgādayo dīkṣayā na samarthāstadā jīvato buddheḥ pratisandhihetavo na syuḥ । tato dīkṣānantarameva muktiḥ syāt । astyeveti cet । tanna ।

[160,viii]

	nihrāsātiśayāt puṣṭau pratipakṣasvapakṣayoḥ ॥ 267 ॥
	doṣā〈ḥ〉 svabījasantānā dīkṣite 'pyanivāritāḥ ।

[160,ix]

doṣā hi svabījabhāvinaḥ kuta etat । nirhrāsādatiśayācca pratipakṣasya nairātmyasya puṣṭau nirhrāsāt । svapakṣasyāyoniśomanaskārasyātiśayāt । evaṃbhūtāśca doṣā dīkṣite 'pi anivāritāḥ । iha janmani anyatra ca tat kathamasau muktaḥ ।

{1.1.4.6.1.1.4.7}

<(ba) ātmano nityatve na punarjanma—>

[160,x]

nanu nairātmadarśanañcet kasyāsau muktiḥ । ātmāhi rāgādimalopahataḥ śuddho yadā kutaścid bhavet tadā muktaḥ । bandhavigamohi muktiḥ । nairātmyadarśane ca yo bandhaḥ sa bandha eva । na sa eva mukto nityatayātmadarśanabhāvāt । tadapyasat ।

[160,xi]

	śuddhiryasya na tasyānyānirvāṇognirnapāvakaḥ ।
	tathāpi vyapadeśoyaṃ nirvāṇo'gniriti sthitaḥ ॥ 861 ॥ (PVA)

[160,xii]

tatrāsmatpakṣe vācoyuktimātrameva na ghaṭate । tacca dṛṣṭāntena samāhitaṃ । ātmavāde tu artha eva na ghaṭate । vācoyuktimātreṇa tu ghaṭate । nāpi na kiñcit pradhānasya vastuno vighaṭanāt na cātra dṛṣṭāntosti । yataḥ ।

<161>

[161,i]

	nityasya nirapekṣatvāt kramotpattirviruddhyate ॥ 268 ॥
	kriyāyāmakriyāyāñca kriyā ca sadṛśātmanaḥ ।

[161,ii]

avasthābhede hyātmanaḥ muktatā । aśuddhāvasthasya sataḥ śuddhisambhave । na krameṇāvasthānāṃ kāryatātmano nirapekṣasya yugapadevāvasthābhāvitvaprasaṅagāditi pradeśāntare nirṇayāt । api ca । kriyā virūdhyate kiyākriyāvasthayoḥ sadṛśatvāt

[161,iii]

	aikyañca hetuphalayoḥ vyatireke tatastayoḥ ॥ 266 ॥
	kartṛbhoktṛtvahāniḥ syāt sāmarthyañca na sivyati ।

[161,iv]

tādātmye sati hetuphalayoraikyaṃ prasaktaṃ । ekātmāntarggatatvāt tadātmavat । bhede tayorhetuphalayornāsau karttā na bhoktā । karaṇabhogasambandhābhāvāt । aparātmavat anubhavato 'pi na sambandhaḥ । ātmāntaravadeva yogī parātmakaraṇabhogasākṣātkaraṇāt karttā bhoktā ca syāt । atha samavāyasambandhā evaṃ na samavāyasyābhāvādeva na ca yogināmapi samavāyād ekatvabuddhihetuḥ । atha kāryakāraṇabhāvāt kāraṇaphalābhyāṃ karttā bhoktā cāsau bhavet । tadapyayuktaṃ । sāmarthyañca na sidhyati । na nityasya sāmarthyamastīti pratipāditaṃ ।

{1.1.4.6.1.1.4.8}

<(ca) nairātmye smṛtisaṃgatiḥ—>

[161,v]

nairātmye 'pi tarhi smaraṇabhogādayo na sidhyanti । tanna ।

[161,vi]

	anyasmaraṇabhogādiprasaṃgāśca na bādhakāḥ ॥ 270 ॥
	asmṛteḥ; kasyacit tena hyanubhūteḥ smṛtodbhavaḥ ।

[161,vii]

na kasyacit smaraṇaṃ smarttuḥ tadabhāvādeva । nāpi bhogo bhoktrabhāvādapi tu smaraṇameva । tadeva smartṛsmaraṇaviṣaya evaṃ bhoge 'pi vācyaṃ sukhameva bhogyaṃ bhogo bhoktā ca tacca smaraṇaṃ hetoranubhavādutpadyate । nanvanyato 'pyanubhavāt parakīyābhimatāt kasmānnotpattimat । parakarmmaṇo 'pi ca bhogaḥ । kāryakāraṇabhāvaniyamāt ātmavāde 'pi vā kasmānna bhavatyeṣa doṣaḥ । ātmano bhedāt sa eva bhedaḥ kutaḥ ।

[161,viii]

	yathaivātmā'viśeṣe 'pi nānyataḥ smṛtisambhavaḥ ।
	tathā manoviśeṣe 'pi nānyataḥ smaraṇodayaḥ ॥ 862 ॥ (PVA)
	manasāṃ hetubhedena bheda eṣa bhavedapi ।
	ātmanāntu kuto bhedavibhāgoyamahetukaḥ ॥ 863 ॥ (PVA)

[161,x]

nanvasatyekasminnātmani ।

[161,xi]

	paśyāmyahaṃ smarāmīti kuta ekatvasaṅgatiḥ ।
	ātmanyapi samānoyaṃ doṣo nātra pramodayaḥ ॥ 864 ॥ (PVA)

[161,xii]

ātmāpi kena pramāṇena smaraṇaṃ darśanañcaikādhiṣṭhānatayā vetti । pratyakṣeṇeti cet ।

[161,xiii]

	pūrvāparatvenādhyakṣagatirastīti sādhitaṃ ।
	pratyakṣāsambhavāttatra nānumānaṃ pravartate ॥ 865 ॥ (PVA)
	pūrvarūpatayātmānaṃ yadyātmā vetti tattvataḥ ।
	samvedanasya pūrvasya sattvaṃ syādadhunātanaṃ ॥ 866 ॥ (PVA)
	tataḥ pūrvatayā tasya samvitteḥ sambhavaḥ kutaḥ ।
	nahi samvedyamānasya pūrvabhāvaḥ pratīyate ॥ 867 ॥ (PVA)
	smaraṇādeva pūrvatvaṃ na pramāṇaṃ smṛtirnahi ।
	smaraṇādeva tattvañcedanyatrāpi na kiṃ mataṃ ॥ 868 ॥ (PVA)
	tasmādātmapravāde 'pi naikatvaṃ tattvataḥ sthitaṃ ।
	tayośca yugapadbhāvādekatvamabhimanyate ॥ 869 ॥ (PVA)
<162>
	ekatvamātrābhimate vyavahāro vibhāgataḥ ।
	ekakāryatayā caikavyavahāroyamīkṣyate ॥ 870 ॥ (PVA)
	anādyavidyābhyāsasya sāmarthyamidamāñjasaṃ ।
	nātmāsti vedenaivaikā tathātmagrahakāriṇī ॥ 871 ॥ (PVA)

[162,iii]

kathantarhi ātmānamantareṇa saṃsārapravartanaṃ । ātmānamantareṇa satkāyadarśanasyābhāvāt । smaraṇamapi pūrvāpararūpavirahādekatā nityānityatayorna grahaṇa samarthamataḥ saṃsārābhāva eva ।

[162,iv]

uktamatra । na paramārthataḥ saṃsāro nāmāsti svarūpasya svato gatiriti vacanāt । tathāpi vyavahārata etadevaṃ bhavati । tathāhi ।

[162,v]

	sthiraṃ sukhaṃ mamāhaṃ cetyādi satyacatuṣṭaye ॥ 271 ॥
	abhūtān ṣoḍaśākārān āropya paritṛṣyati ।

<(iii) samyagdṛṣṭirnairātmyadṛṣṭiḥ>

[162,vi]

	tatraiva tadviruddhātmatattvākārāvarodhinī ॥ 272 ॥

{1.1.4.6.1.1.4.9.1}

<(a) tṛṣṇākṣayānmokṣaḥ—>

[162,vii]

	hanti sānucarāṃ tṛṣṇāṃ samyagdṛṣṭiḥ subhāvitā ।

[162,viii]

abhūtāropa eva khalu saṃsāro na paramārthataḥ saṃsāraḥ । abhūtāśca ṣoḍaśākārāstadāropātparitarṣavataḥ karmmasaṃsaraṇābhimāno'nyathā na saṃsārasya sambhavaḥ । abhimāno 'pi na kaścitparāparasaṃvedana vyatirikto'to'vedane 'pyekatvasyātmanaśca vedanābhimānaḥ । tenaivambhūtatve na yoniśomanasikārasambhavenātra kiñciditi । parāmarśaṃvataḥ sthiratvebhyāsato nairātmyasya viśuddhatvamiti sakalāvidyāvinivṛttilakṣaṇaṃ nirvāṇāparanāmakaṃ sākṣātkaraṇaviṣayaḥ । tasmāttattvadarśināṃ tṛṣṇāvinivṛttito mokṣaḥ ।

[162,ix]

nanu karmmaṇi dehe ca sthite kathaṃ mokṣaḥ । naitadasti yataḥ ।

[162,x]

	trihetornodbhavaḥ karmmadehayoḥ sthitayorapi ॥ 273 ॥
	ekābhāvād vinā bījaṃ nāṃkurasyeva sambhavaḥ ।

[162,xi]

evantarhi karmmadehayoragapyenyatarasya kṣaye bhavatyeva mokṣo yathāhuḥ । "karmmakṣayānmokṣa" iti । na sadetat । yataḥ ।

[162,xii]

	asambhavādvipakṣasya na hāniḥ karmmadehayoḥ ॥ 274 ॥
	aśakyatvācca tṛṣṇāyāṃ sthitāyāṃ punarudbhavāt ।
	dvayakṣatārthaṃ yatne ca vyarthaḥ karmmakṣaye śramaḥ ॥ 275 ॥

{1.1.4.6.1.1.4.9.2}

<(ba)akṣīṇakarmaṇo na mokṣaḥ—>

[162,xiii]

na hi tṛṣṇānivartanamantareṇāparo vipakṣaḥ karmmadehayoḥ । dīkṣādiviṣayā vyākhyātāḥ । āgamo na pramāṇamiti । na ca tṛṣṇāsaṃgataḥkarmma na karoti । rāgadveṣādayo hi tato'nāyāsata eva bhavanti । dvayakṣaye ca varaṃ tṛṣṇaiva vinivarttitā । karmmāpi kṣapayitavyameveti cet nāsambhavāt pratipakṣasyetyuktaṃ । yataḥ ।

<163>

[163,i]

	phalavaicitryadṛṣṭeśca śaktibhedo'numīyate ।
	karmmaṇāṃ tāpasaṃkleśāt naikarūpāttataḥ 〈kṣaya:〉 ॥ 276 ॥

[163,ii]

anekaphaladāna sāmarthyamabhimukhamādadhāne karmmaṇyātmani kathamekākāraphalopabhogamātrataḥ pariṇahanaḥ 〈।〉 parikṣayaḥ । ekākārañca tāpasaṃkleśalakṣaṇaphalaṃ tato na parikṣayo yuktaḥ । yataḥ ।

[163,iii]

	phalaṃ kathañcittajjanyālpaṃ syāt na vijātimat ।

[163,iv]

yena hi karmmaṇā tajjātīyamevaphalamupajanayitavyaṃ । tasya phalaleśānubhavāt tatkarmmajameva । phalamavahīyate phalānubhavena । na tadvilakṣaṇaphalāpacayaḥ ।

[163,v]

	athāpi tapasaḥ śaktyā śaktisaṃkarasaṃkṣayaiḥ ॥ 277 ॥
	kleśāt kutaściddhīyetāśeṣamakleśaleśataḥ ।

[163,vi]

yadi tapasaḥ śaktirasti tadā'śeṣame vākleśāt leśanaḥ caikalomotpāṭāt parihīyate phalaṃ । tatrāpyucyate ।

[163,vii]

	yadīṣṭamaparaṃ kleśāt tattapaḥ kleśa eva cet ।
	tat karmmaphalamityasmāt na śakteḥ saṃkarādikaṃ ॥

[163,viii]

yadi kleśādapalaṃ tattapastadā tata eva karmmakṣayaḥ kiṃ pañcatapa ādi kleśena । tata eva parihīyatāmaśeṣaṃ karmma । na khalvanyena kṛte nānyasya sāmarthyāvagatiḥ । na ca kleśa eva tapastasya karmmaphalatvāt । na ca karmmaphalameva tapaḥ । śītātapasevināṃ paśvādīnāmapi tāpasatvaprasaṅgāt । atha naitat karmmaphalamicchayā pravartanāt । karmmaphalantu tadicchāvirahitasyāpi । tadapyayuktaṃ ।

[163,ix]

	icchayā rājyalābhādi bhavet karmmaphalaṃ na kim ।
	karmma tādṛśamapyasti buddhiḥ karmmānusāriṇī ॥ 872 ॥ (PVA)

[163,xi]

yadi ca tatkarmaphalaṃ na syāt kathaṃ tarhi phalopabhogataḥ karmmakṣaya iti bhavatocyate । tasmāt karmma phalamevaitat । tataśca pāpasyaiva kṣayaḥ syānna rājyādikarmmaṇaḥ । tato rājyādikamapyanubhavanīyameva । atha rājyādikaṃ niḥspṛhatvādeva parityajyate । narakādiduḥkhantu balādāpatadanubhavitavyameva । tena santāpa eveṣyate । evaṃ tahi nārakaduḥkhamapyanubhavitavyaṃ । atha duḥkhatvāttayorduḥkhata evāpākriyate । nārakādikeśolluñcanataḥ । tadapyasat । idamapi yataḥ pramāṇamasti ।

[163,xii]

	duḥkhatvāt na kṣaye hetuḥ karmmaṇāṃ paśuduḥkhavat ।
	anaikāntikametaccet tvaduktāvapi kinnatat ॥ 873 ॥ (PVA)

[163,xiii]

api ca ।

<164>

[164,i]

	niḥspṛhasya yathā rājyasukhābhāvo na bādhakaḥ ।
	tathābhyāsāt na tad duḥkhaṃ nārakaṃ tasya bādhakaṃ ॥ 874 ॥ (PVA)
	bhāvanābalataḥsarvaṃ loke duḥkhasukhādikaṃ ।
	tato mokṣasthitasyāsya nāsti duḥkhasukhādikaṃ ॥ 875 ॥ (PVA)

[164,iv]

athāpi syāda 〈।〉 asti karmma karmakṣayāya samvarttate । sa eva bhavatobhyupagama ityabhayupagamabādhā । tadasat । yataḥ

[164,v]

	utpitsudoṣanirghātādye 'pi doṣavirodhinaḥ ॥ 278 ॥
	tajje karmmaṇi śaktāḥ syuḥ kṛtahāniḥ kathaṃ bhavet ।

[164,vi]

na kha〈lu〉 kṛtasya karmaṇo hāniḥ, nahi kṛtanāśosti । kathaṃ tarhi karmakṣayaḥ uktaḥ । atrocyate ।

[164,vii]

	karmaṃ tattādṛśaṃ yena sāmagryantarasaṃbhave ।
	phalaṃ dadāti sadbhāve natu karmma virodhinaḥ ॥ 876 ॥ (PVA)

[164,viii]

yattu punarniyogataḥ phaladānasamarthaṃ tadavaśyamevaphalaṃ dadāti । tadarthamapi na tapasvimāmabhiyogaḥ । balādeva tasyāgamāt । rāgādiparikṣaye tvanāgatarāgakāryaphalaparikṣaya eva na kṛtasyāvaśyaṃbhāvivedanīyasya karmmaṇaḥ । nanu yathā tṛṣṇāyāṃ sthitāyāṃ punarudbhūtiḥ karmmaṇāṃ tathā karmmaṇi sthite punaḥ tṛṣṇodaya iti cet । tadasadyataḥ ।

[164,ix]

	doṣā na karmmaṇo duṣṭaḥ karoti na viparyayāt ॥ 278 ॥
	mithyāvikalpena vinā nābhilāṣaḥ sukhādapi ।

[164,x]

tṛṣṇāyāṃ sattyāṃ phalārthī karmma karotyanyathā vā tṛṣṇāsambhave hi nakiñcatkuryyāt ।

[164,xi]

atha śubhaṃ karmma sukhadānasamarthamiti sukhābhilāṣī niyogato bhavet । tanna 〈।〉 sukhameva paramārthataḥ kiñcit saṃsāre'pi tu mithyāvikalpa eva kevalaḥ । tena mithyāvikalpena vinā kuto'bhilāṣaḥ kasya vā tatsukhamiti । tasmāt satkāyadṛṣṭilakṣaṇāvidyāparikṣayādeva mokṣo nānyatheticaturāryasattyaprakāśanameva tāyaḥ ।

{1.1.4.6.1.1.5}

<(ca) tāyāt sugatattvasiddhiḥ—>

[164,xii]

tasmāccatuḥsatyopadeśalakṣaṇāt kāryabhūtāt ।

[164,xiii]

	tāyāt tattvasthirāśeṣaviśeṣajñānasādhanaṃ ॥ 281 ॥
	bodhārthatvād gamerbāhyaśaikṣāśaikṣādhikastataḥ ।

[164,xiv]

tāyāddhi bhagavān sugata tābhijñāyate । tacca sugatatvaṃ । tattvasthirāśeṣaviśeṣajñānaṃ । tattvajñānaṃ । praśastajñānaṃ । sthirajñānaṃ । apunarāvṛttijñānaṃ । sthiraṃ hi na punarāvartate । aśeṣaviśeṣajñānaṃ । sarvākārajñānaṃ । niḥśeṣajñānaṃ । bodhārtho hi gamiratra । tadasti bhagavata iti tāyādeva jñāyate । na khalvanumānādeva tāyitvaṃ । na hyanyeṣāmevambhūtaṃ tāyitvaṃ smbhavati । anumāne pravarttane'nyeṣāmapi syāt । athānumāne paramparayāgatame taditi prativacanaṃ । tathā satyanyeṣāmapi

<165>

[165,i]

syāt । nānumānaṃ kvacidbhavati kvacinneti vibhāgosti । na caikasyāpi bhagavadupadeśātye vepyasti । tena sarvapadārthānāṃ sarvākāradarśanaṃ bhagavata iti jñāyate । nahi sarvapadārthānāṃ sarvākāradarśanamantareṇedaṃ sambhavati । sarvapadārthāḥ kṣaṇakṣayiṇa ityādi yadeva na dṛṣṭaṃ tenaivānekāntasambhavāt । atha yathāsmākaṃ tathā bhaviṣyati tasyāpi । nāsmākaṃ tadupadeśaṃvinā । tasmādyaḥ sākṣāddarkṣī yasya ca paropadeśastasyāyaṃ niścayo nānyasya । na ca niścayaṃ vinopadeśaḥ ।

[165,ii]

atha bhrāntyāpi sambhavati । tadasat । yataḥ ।

[165,iii]

	nityatve bhavati bhrāntiḥ sadṛśāparasambhavāt ।
	kṣaṇikatve tu kiṃ bhrānteḥ kāraṇaṃ yena sā bhavet ॥ 877 ॥ (PVA)

[165,v]

sadeho 'pi naiva bhavati । ubhayadarśanābhāvādubhayāṃśāvalambitatvāt । tasmādayaṃ niścayādevopadeśaḥ । sa ca niścayo na sākṣātkaraṇaṃ vinānumānasyāsmākamupadeśamantareṇābhāvāt । na ca sandehena bhagavatedamuktaṃ । ubhayasyāpi nirdeśaprasaṅgāt । tasmāttatvasthirāśeṣajñānayogādbhagavān sugataḥ tata eva bāhyaśaukṣāśaikṣādhikatvaṃ bhagavataḥ । tataḥ sugatatvāt ।

[165,vi]

	parārthajñānaghaṭanaṃ tasmāttacchāsanaṃ dayā ॥ 282 ॥
	tataḥ parārthatantratvaṃ siddhārthasyā virāmataḥ ।

[165,vii]

satyamasti sugatatvaṃ bhagavataḥ tattu kuto hetoriti । parihāraḥ ।

[165,viii]

parārthajñānaghaṭanaṃ śāstṛtvasaṃjñakaṃ kāraṇamanumīyate । anyathā sugatatvasyāsambhavaḥ । tato 'pi dayā nānyathā parārthajñānaghaṭanaṃ ।

[165,ix]

nanvanenaiva kiṃ sādhitena sugatatvamātreṇaivāsau pramāṇaṃ । naitadasti yataḥ ।

[165,x]

	na jñānamātratastasya prāmāṇyamupadeśataḥ ।
	sadā prāmāṇyamasyāsti nānyathāsmāsu sā pramā ॥ 878 ॥ (PVA)

[165,xi]

tadāha ।

[165,xii]

tataḥ parārthatantratvaṃ siddhārthasyāvirāmataḥ ।

[165,xiii]

dayayā hi parārthajñānaghaṭane sarvadā parārthameva karoti । dayāto na parinirvāti । yathoktaṃ prāk । kiñca ।

{1.1.4.7}

<(7) saṃvādakatvād bhagavān pramāṇam>

[165,xiv]

	dayayā śreya ācaṣṭe jñānādbhūtaṃ sasādhanaṃ ॥ 283 ॥
	taccābhiyogavān vaktuṃ yatastasmāt pramāṇatā ।

[165,xv]

dayāvato hi śreyaḥ kathanaṃ sambhati jñānācca bhatamavitathaṃ kathayati tacca jñānaṃ sasādhanaṃ । tacca sasādhanamabhiyogavān vaktuṃ yataḥ kāraṇacatuṣṭayaṃ tasmātpramāṇatā । anenaitatkathayati ।

[165,xvi]

adiranta upāderupānta ityeṣu hetuphalabhāvaḥ ।

[165,xvii]

tasmātpramāṇabhāvo bhagavata iti niścitaṃ kathitaṃ ॥

<166>

[166,i]

tata eva bhagavato'nenaiva guṇena stutiḥ । pramāṇabhūtatvalakṣaṇena । tadāha ।

[166,ii]

	upadeśatathābhāvastutistadupadeśataḥ ॥ 284 ॥
	pramāṇatattvasidhyarthamanumāne 'pyavāraṇāt ।

[166,iii]

	prayogadarśanādvāsya "yatkiñcidudayātmakaṃ ॥ 285 ॥
	nirodhadharmmakaṃ sarvaṃ" tadityādāvanekadhā ।

[166,iv]

kasmādupadeśasya tathābhāvaprāmāṇyalakṣaṇāstutiḥ । tadupadeśataḥ pramāṇatattvasiddhiryathā syāditi । tatra pratyakṣaṃ bhagavataivopadiṣṭaṃ । "nīlajñānasamaṅagī pudgalo nīlaṃ jānāti । no tu nīlameveti" । anumānamapi na vāritaṃ । ato'numānameva nivāritantu śābdādikaṃ । "śanyāḥ sarvaparapravādā ahamevaikastatvavādīti । athavā prayogasya parārthānumānalakṣaṇasya darśanamasti । yadāha । "yatkiñcidudayātmakaṃ nirodhadharmmakaṃ tatsarvamiti" ।

[166,v]

tadevāha ।

[166,vi]

	anumānāśrayo liṅgamavinābhāvalakṣaṇaṃ ॥ 286 ॥
	vyāptipradarśanāddhetoḥsādhyenoktaḥ sa ca sphuṭaḥ ।

[166,vii]

sādhyena vyāpto hi heturggamakaḥ । sā ca vyaptiranekadhā pradarśitā bhagavatā hetoḥ । "yat kiñcitsamudayadharmmakaṃ tatsarvaṃ nirodhadharmmakami" ti । tato'numānamapi bhagavatoktameveti bhagavadupajñameva pramāṇatattvaṃ । tacca bhagavataḥ pramāṇatvādityataḥ pramāṇameva bhagavato guṇaḥ paramaḥ sa pūrvoktaḥ ।

[166,viii]

	pramāṇatattvaṃ bhagavāṃstathāgato dideśa yasmādubhayena yuktaṃ ।
	ataḥ paraṃ nāsti tataḥ pramāṇaṃ tathāgatādeva samastasiddhiḥ ॥ 879 ॥ (PVA)

[166,x]

〈iti〉 pramāṇavārttikālaṅkāre pramāṇasiddhiparicchedaḥ prathamaḥ ॥ 1 ॥

<167>

<3. pratyakṣa-paricchedaḥ>

<168>

<169>

<2 pratyakṣaparicchedaḥ>

< 1. pramāṇasaṃkhyā>

{2.1.1.1}

<1. saṃkhyāvipratipattiḥ>

[169,i]

evaṃ sāmānyalakṣaṇamabhidhāya viśeṣalakṣaṇamāha । pratyakṣamanumānañca pramāṇe 〈।〉 tatra pramāṇamavisamvādād 〈।〉 avisamvādaścārthādutpatterarthāvyabhicārataḥ ।

[169,ii]

nanu tadevāvyabhicāritvaṃ arthe kathamavagantavyaṃ ।

[169,iii]

nanu śabdādīnāmarthapratibandha eva nāstīti kutaḥ । yasmāllakṣaṇadvayaṃ prameyaṃ । prameyāvyabhicārataḥ prāmāṇyaṃ । na ca prameyamantareṇa prameyāvyabhicāraḥ । prameyañca pratyakṣānumānapratipādyādaparaṃ nasti । yadāha । nahi svasāmānyalakṣaṇābhyāmaparaṃ pramayemasti । svalakṣaṇaviṣayaṃ pratyakṣaṃ । sāmānyalakṣaṇaviṣayamanumānamiti pratipādayiṣyāmaḥ । etadeva pratipādayati ।

[169,iv]

	pramāṇaṃ dvividhaṃ meyadvaividhyāt śaktyaśakti〈ta〉: ।
	arthakriyāyāṃ; keśādirnārtho'narthādhimokṣataḥ ॥ 1 ॥

[169,v]

pratyakṣānumānabhedena dvividhameva pramāṇaṃ pratipattavyaṃ । anyathā meyapratipatterayogāditi pratipādayiṣyate ।

[169,vi]

	pratyakṣānumeyatvaṃ prakārāt pratipatparā ।
	na samasti tatastasmātpramāṇaṃ nāparaṃ paraṃ ॥ 1 ॥ (PVA)

[169,vii]

pratyakṣatvānumeyatvamevāvitathāprameyatvapratipattirnāparā । sāmānyaviśeṣarūpādaparasya pratipattiprakārasyābhāvāt । viṣayasya caikasyaiva dvaividhyaṃ pratipattiprakārasya dvaividhyāt । pratipattibhedaśca pramāṇabhedaḥ । sa eva ca viṣayabhedaḥ 〈।〉 nanu pratipattibhedo viṣayabhedaḥ kathaṃ । na hyanyasmin bhinne'nyasya bhedaḥ । sattyametat ।

[169,viii]

	turagasya na bhedesti gavāderupabhinnatā ।
	saṅgatyabhāvānna jñānajñeyayorevamiṣyate ॥ 2 ॥ (PVA)
	jñānāyattā padārthānāṃ sadāsaṃpratyayasthitiḥ ।
	jñānāntarātsa evārtho'rthāntaratve'numīyate ॥ 3 ॥ (PVA)

[169,x]

yadā sākṣājjñānajananaṃ prati śaktatvena pratīyate । tadāsau svenarūpeṇa lakṣyamāṇatvāt svalakṣaṇaṃ yadātu pāramparyeṇa śaktatvāt tasyaiva pratīyate । tadā sāmānyarūpeṇa lakṣaṇamiti sāmānyalakṣaṇaṃ ।

[169,xi]

pāramparyeṇa śaktirevāśaktiḥ paryudāsavṛttyā na śaktyabhāva eva । keśādestu taimirikopalabdhasya śābdābhyupalabdhasya ca nārthatattvaṃ sākṣāt pāramyaryeṇa vā śaktatvenāpratīteḥ । arthādhimokṣābhāvāt adhimokṣābhāvatvabādhakapramāṇapravarttitaḥ । itaśca prameyadvaividhyaṃ ।

<170>

[170,i]

	sadṛśāsadṛśatvācca viṣayāviṣayatvataḥ ।
	śabdasyānyanimittānāṃ bhāve dhīsadasattvataḥ ॥ 2 ॥

[170,ii]

yat kathañci〈t〉 sadṛśarūpeṇa pratīyate । tatsāmānyalakṣaṇamanyathā viśeṣalakṣaṇaṃ ।

[170,iii]

nanu purovyavasthitaṃ gavādisadṛśarūpeṇa pratīyate । tat kiṃ sāmānyalakṣaṇaṃ tathopamānena pratīyamānamayaṃ sa gavaya iti । naitadasti ।

[170,iv]

	sadṛśenaiva rūpeṇa yasya samvedanodayaḥ ।
	sāmānyalakṣaṇaṃ tatsyāt svarūpasyātra vedanam ॥ 4 ॥ (PVA)

[170,v]

sadṛśenaiva rūpeṇa yadupalakṣyate tatsāmānyaṃ, atra tu viśeṣaprapipattiḥ । sadṛśarūpatātu pratīyata iti cet । na 〈।〉 tadrūpasya vyatirekeṇāpratīteḥ । kathaṃ sadṛśo'yamityadhyavasāya iti cet ।

[170,vi]

	na khalvadhyavasāye 'pi pṛthak sādṛśyavedanaṃ ।
	pṛthak pratītyabhāve ca tadevādvayavedanaṃ ॥ 5 ॥ (PVA)

[170,vii]

nakhalu sadṛśamidamiti pratītyā sādṛśyamaparaṃ vastuvyatirekeṇa vedayituṃ śakyaṃ । nahi vyavasthitārthollekhamapahāyāparā pratītirarthasya । tasmādatrārthapratītyabhāvādanālambanaiva sādṛśyapratītiḥ । anumānapratītau tu dṛṣṭāntaḥ dṛṣṭarūpādhyāropaḥ sādṛśyaṃ । yadyevaṃ śabdādiviṣayo 'pi sāmānyamatroktamuttaraṃ । "nārtho'narthādhimokṣata" iti । evamanyatrāpi draṣṭavyaṃ । śabdasya viṣayaḥ sāmānyalakṣaṇamaviṣayaḥ svalakṣaṇaṃ ।

[170,viii]

nanu yadi śabdasya viṣayaḥ sāmānyalakṣaṇaṃ śabdo 'pi tarhi pramāṇaṃ sāmānyaviṣayatvāt 〈।〉 naitadasti ।

[170,ix]

	parārthamanumānaṃ yatsāmānyaṃ tasya gocaraḥ ।
	sāmānyameva śabdasya gocaro naivamucyate ॥ 6 ॥ (PVA)
	agocaro hi śabdasya na sāmānyamitīryyate ।
	śabdasya viṣayo yattu tatsāmānyaṃ paraṃna tu ॥ 7 ॥ (PVA)

[170,xi]

śabdasyaiva viṣayaḥ sāmānyaṃ । natu śabdasya yo viṣayastat sāmānyameva । aviṣayo 'pi na svalakṣaṇamevāpi tvaviṣayaṃ eva svalakṣaṇamityartho vivakṣitaḥ । tena nāyaṃ doṣaḥ । tasmāt śabdaviṣayo 'pi kiṃ tat sāmānyaṃ kaścidanarthaḥ । tathā'viṣayo 'pi kiñcit svalakṣaṇaṃ kaścidanarthaḥ । anyanimittānāñca viṣayādanyeṣāṃ samayābhogādīnāṃ bhāve 'pi dhiyaḥ sattvaṃ yatra tatsāmānyaṃ । yatra tu dhiyo'nyanimittānāṃ cakṣurādīnāṃ bhāve 'pi na bhāvastatatsvalakṣaṇaṃ । atrāpi pūrvaṃvad vaktavyaṃ ।

[170,xii]

athavānyanimittānāṃ bhāve yatradhiyaḥ sattvaṃ tatsvalakṣaṇaṃ yatra na sattvaṃ dhiyo'nyanimittabhāve tatsāmānyalakṣaṇamanupalabhyamānasya svarūpeṇa lakṣayitumaśakyatvāt । parokṣaṃ tatsāmānyañca । tatra svarūpeṇa lakṣyamāṇaṃ svalakṣaṇamanyathā sāmānyalakṣaṇaṃ parokṣaṃ ।

[170,xiii]

nanu pratyakṣaparokṣalakṣaṇo viṣayabhedaḥ kena pramāṇena pratīyate । kiṃ pratyakṣeṇānumānena pramāṇāntareṇa vā ।

[170,xiv]

	pramāṇāntareṇa dvitvañcet prameyasya pratīyate ।
	viruddha eva hetuḥ syāt tṛtīyasyāpi sambhavāt ॥ 8 ॥ (PVA)
	pramāṇadvitayenātha bhavedanyonyasaṃśrayaḥ ।
	tryādināpi pramāṇena viṣayāntarasādhane ॥ 9 ॥ (PVA)
	tryādipramāprasiddhiḥ syāt abhipretaṃ na sidhyati ।
	pramābhedo hi meyasya prabhedasya prasādhakaḥ ॥ 10 ॥ (PVA)
<171>
	anumānena siddhiśca parokṣasya kathaṃ bhavet ।
	na pratyakṣaṃ parokṣe'sti vṛttau vā vyarthikānumā ॥ 11 ॥ (PVA)
	parokṣatā kathañca syāt pratyakṣasya pravartane ।
	pratyakṣasya nivṛttyaiva vastunā syāt parokṣatā ॥ 12 ॥ (PVA)
	tatra pravṛttaṃ nādhyakṣaṃ tena tacca pratīyate ।
	vācoyuktirapūrveyaṃ cakṣuṣā darśanaṃ vinā ॥ 13 ॥ (PVA)
	tasmātpratyakṣaviṣayaḥ pratyakṣeṇa pratīyate ।
	parokṣe tu pramā nāsti kuto dvaividhyaniścayaḥ ॥ 14 ॥ (PVA)

[171,v]

tasmāt prameyadvaividhyamasiddhaṃ sādhanaṃ kathaṃ viruddhaṃ vā yadyapi nāma prameyadvaividhyantathāpi pramāṇenāpi tāvatā bhavitavyamiti kutaḥ ।

[171,vi]

	pratibandhāprasiddhau hi sarvo heturaniścitaḥ ।
	pratibandhaprasiddhiśca na pratyakṣapramāṇikā ॥ 15 ॥ (PVA)
	pramāṇatvaṃ hi sāmānyaṅkathamadhyakṣasādhanaṃ ।
	tasminnasiddhe sambandhaḥ kathantenākṣaniścitaḥ ॥ 16 ॥ (PVA)
	iti prameyadvitayāprasiddhiranyena siddhau tu viruddhatā syāt ।
	asiddhasambandhatayā ca hetorbhaṃvedanaikāntikabhāva eva ॥ 17 ॥ (PVA)

[171,ix]

atrocyate । viṣayadvaividhyampratyakṣata eva siddhaṃ । sādṛśāsadṛśapratītirhi pratītereva dharmaḥ sa ca svasamvedanapratyakṣasiddhaḥ । na ca pratītiḥ svarūpebhrāntisaṅgatā । tatra bhrāntiśaṅkāyāmavyavahāra eva bhavedanavatāraheturvā vādiprativādiprāśnikavacanasya । tathāhi ।

[171,x]

	samvedanaṃ vinā kasya kva vacaḥ sampravarttatāṃ ।
	asaṅgatāśrayannaiva vartate vacanaṅkvacit ॥ 18 ॥ (PVA)
	pratītibhede bhāvānāmanyeṣāmapi bhinnatā ।
	kimpunarna pramāṇasya tadrūpasya bhaviṣyati ॥ 19 ॥ (PVA)
	pratītibheda evāstu mānabhedaḥ kathambhavet ।
	nanu prasiddhammānatvampūrvaṃ sāmānyalakṣaṇāt ॥ 20 ॥ (PVA)
	tadbhedavyavahāroyamidānīṃ sādhyatāṅgataḥ ।
	savikalpakamadhyakṣameṣogniriti yo vadet ॥ 21 ॥ (PVA)
	svarūpamakṣataḥ siddhampūrvasāmyerthahetutā ।
	na caivamagrahe'rthārthīpravartetārthasampade ॥ 22 ॥ (PVA)

[171,xv]

vyavahārataḥpravṛttinivṛttilakṣaṇātprāmāṇyaṃ sāmānyalakṣaṇenaivaprathamapariccheda eva prasiddhaṃ । bhedavyavahāramātrakamevedānīṃ sādhyamāpannaṃ tatra savikalpakamekamevedampratyakṣaṃ yadutāgnirayamasyābhipretārthakriyākārīti yo vadettamprati dvitayametaditi । pratītyākārabhedātpratītibhede na ca vāhyā api bhāvā bhedavatvenāvagamyante । kimpunaḥ pramāṇaṃ yattadrūpameva vastutaḥ । tatra svarūpambhāsvarākārampratyakṣata eva siddhaṃ । sākṣātkaraṇāttaddhi pratyakṣamaparokṣaviṣayatvāt । pūrvārthakriyākāraṇasādharmmyantu samānākāratayā pratīyamānamparokṣatvātpramāṇāntaraviṣayaḥ ।

[171,xvi]

atha pratyakṣameva pravartakannāparantattu mano'ntarambhavadapi na pramāṇaṃ । nahi saha tena yāvad bhavati tāvatpramāṇaṃ । śarīrabhūtalādīnāmapi prāmāṇyaprasaṅgāt । atrocyate ।

[171,xvii]

	anvayavyatirekābhyāmupayogītarasthitiḥ ।
	na ca kevalamadhyakṣantadabhāve pravartakam ॥ 23 ॥ (PVA)

[171,xviii]

atha kevalamadhyakṣantadabhāvetyantābhyāsātpravartakandṛṣṭannānumānaṃ sādṛśyagrahaṇākāraṃ ।

[171,xix]

tadapyasat । nādhyakṣapratītiḥ kevalā prathamampravarttikā dṛṣṭā । mā bhūtpūrvampaścād bhaviṣya-tīti cet । tadetattautākhyānaṃ ।

[171,xx]

	taddeśe hi praveśo yaḥ prathamaṃ yadi rogakṛt ।
	prathamanna pravekṣyāmi paścādastu praveśitā ॥ 24 ॥ (PVA)

<172>

[172,i]

yataḥ prathamampravartanā bhavet saivābhyāsikī paścāttanī pravṛttiḥ kutaḥ । etadeva paścāttanasya paścāttanatvaṃ yaḥ pūrvakamantareṇābhāvaḥ । tasmāt pratyakṣetarāpi pratītiḥ pravarttikaivānyathā pravṛttyasambhavāt । kiñca ।

[172,ii]

	dhūmāderliṅgato vṛttiragnyādāvapi yā kvacit ।
	sādhyakṣeṇa vinā dṛṣṭā tatastadapi niṣphalaṃ ॥ 25 ॥ (PVA)

[172,iii]

yathaivātyantābhyāsātparokṣapratītimantareṇāpi pratyakṣādeva pravartanaṃ । tathā pratyakṣapratītimantareṇa dhūmād vahnyādau pravartanamiti tadapi pravartakamadhyakṣanna ।

[172,iv]

athāpi syāt ।

[172,v]

	anumānamvinādhyakṣanna svārthasya prasādhakaṃ ।
	pratyakṣantu vinā tasmādabhyāsātsyāt pravartakam ॥ 26 ॥ (PVA)
	tatpratyakṣamevātra pramāṇannānumā kvacit ।
	tadabhāve 'pi tatsiddhirityadhyakṣapramāṇatā ॥ 27 ॥ (PVA)

[172,vii]

atrocyate ।

[172,viii]

	uktamatra vinābhyāsānna pratyakṣe pramāṇatā ।
	tato'numānamevātra pradhānamiti gamyatāṃ ॥ 28 ॥ (PVA)
	nānyadā'nupayogitve'nyadāpyanupayogitā ।
	anabhyāse'rthitā kasmādanumānesti janmināṃ ॥ 29 ॥ (PVA)
	upayogavinirmukte kathaṅkasyacidarthitā ।
	arthitvaviṣayo vastu nopayogītyayuktimat ॥ 30 ॥ (PVA)
	athānumānamadhyakṣapravṛttyarthitā'rthyate ।
	pratyakṣamapi naivaitāṅgatiṃ liṅge'tipravartate ॥ 31 ॥ (PVA)

[172,xii]

tasmāt pratyakṣānumānayordvayorapi svaviṣaye 〈na〉 prāmāṇyamiti sthitametat । evameva lokasya pratīteḥ ।

[172,xiii]

atha tada pramāṇameva । na 〈।〉 viśeṣābhāvāt । tathā hi ।

[172,xiv]

	pravarttane samāne 'pi yadi kaścitpravarttakaḥ ।
	pravartakatvetarayoḥ ka idānīmvivecakaḥ ॥ 32 ॥ (PVA)

[172,xv]

na ca pravartakatvādaparamprāmāṇaṃ ।

[172,xvi]

tato'dhyakṣetarayordvaṃyorapi〈tulyaṃ〉 prāmāṇyanna vā kasyacit ।

[172,xvii]

athāpi syāt 〈।〉 pratyakṣaṃ tatrāpi pravartaṃkaṅkāryaliṅgādiviṣayamanadhyakṣantu sattāmātreṇa sannihitanna tasya pravartane vyāpāraḥ ।

[172,xviii]

tadapyasat ।

[172,xix]

evaṃ pratītyabhāvāt nahi tatra pratyakṣameva pravartakamiti kasyacidavasāyaḥ । na ca pratyakṣasyāpi sattāmātrād paraṃ pravartakatvaṃ । anvayavyatirekamātreṇa sarvasya kāryopayogāt । pratītyasamutpādamātrakamevedamiti siddhāntāt paramārthataḥ 〈na〉 kasyacitkvacitsavyāpāratā । samvṛtireva savyāpāratā na paramārthaḥ । etacca paścātpratipādayiṣyate । api ca ।

[172,xx]

	pratyakṣameva tatrāpi paralokaprasādhakam ।
	liṅgasya sādhanaṅkā naḥ kṣatirlaiṅgikabādhane ॥ 33 ॥ (PVA)

[172,xxi]

yadyagnyādiviṣayaṃ laiṅgikaṃ jñānanna pramāṇaṃ । bhavatu tenaiva liṅgajñānena pratyakṣabhāvamanatikramya vartamānena liṅgino liṅgasya ca viṣayīkaraṇamparalokāderiti na kācinnaḥ kṣatiḥ ।

[172,xxii]

	anumānāpramāṇatve paralokādyasiddhitaḥ ।
	mā bhūnnāstikatā tasyāprāmāṇyampratisidhyati ॥ 34 ॥ (PVA)

<173>

[173,i]

anumānasyāpramāṇatāyāntadviṣayasya paralokāderasiddhiriti nāstikatāmāśaṅkamānairasmābhiranumānapratikṣepaḥ pratikṣipyate । nānyenābhiprāyeṇa । sa cedanumānaviṣayaḥ paralokādirapratyakṣe 'pi pratyakṣeṇa viṣayīkriyate kimasmākamanumānasya prāmāṇyasādhanena ।

[173,ii]

	mahatāhi prayāsena yasya sādhanamiṣyate ।
	so'rthaḥ siddho vināyāsaṃ yadi kasyārthitā'parā ॥ 35 ॥ (PVA)

[173,iii]

anāyāsasādhyertha ekena prakāreṇa kaḥ prakārāntaramāyāsasambhavabhājanañjanaḥ prekṣāvānāśrayet । anumānena sādhyortho yadi pratyakṣamātrātprasidhyati kimasmākamanumānena dīyate ।

[173,iv]

kiñca ।

[173,v]

	yadyadhyakṣātparokṣe 'pi prasidhyatvartha īpsitaḥ ।
	sarvasya sādhanamprāptaṃ sarvaḥ savārthavidbhavet ॥ 36 ॥ (PVA)
	asambandhānna cedasti sānumaiva tathā sati ।

[173,vii]

na khalvasambandhātpratītimantareṇā paramanumānayanumānavādibhirapīṣyate । tasmātsadṛśarūpeṇa yatpratīyate tatsāmānyalakṣaṇamevatattvasaṃvedanapratyakṣaprasiddhaṃ । anena kāryahetorviṣayaḥ pradarśitaḥ ।

[173,viii]

śabdaviṣayatvamapi śābdapratyayagamyameva sa eva śābdaḥ pratyayaḥ svapratibhāsino viṣayatvaṃ pratipādayati । anena svabhāvahetorviṣayasya darśanaṃ 〈।〉 tathāhi ।

[173,ix]

	upamānena govastusadṛśasya viniścayaḥ ।
	ayaṃ sadṛśaśabdena prāktena pratipāditaḥ ॥ 37 ॥ (PVA)
	tasya svarūpamadhyakṣapratyayādeva gamyate ।
	sādṛśyantu parantasya śābdapratyayagocaraḥ ॥ 38 ॥ (PVA)

[173,xi]

tathāhi । anena sadṛśosau tena sadṛśoyamityeka evārthaḥ । tadanukāravyavahāraśca dvayāvalambī na ca pratyakṣeṇa dvayaṃ pratyetuṃ śakyamataḥ śābdapratyayagocara eva sādṛśyasvabhāvahetunā pratīyate । anena sadṛśo'sāvetadākārasya tatrāpi darśanāt । sādṛśyavyavahāramātrasya sādhanāt । ākāradvayasya tu tathābhūtapratyayanibandhanasya pūrvāparapratyakṣābhyāmevopalambhāt । tasmācchabdaviṣayo na svalakṣaṇaṃ । śabdagrahaṇena ca vikalpa evopalabhyate । vikalpaviṣaya iti yāvat ।

[173,xii]

anyanimittānāmbhāve dhiyo yatra na sattvamiti cānupalabdherupakṣepaḥ । yatra dhiyo na satvaṃ tasyābhāvaḥ । tatra kvacitpravartamānaṃ jñānamanyatrāhanna pravṛttamiti niyatākāratvātpratyāyayati । nahi tatsarvatra pravṛttimātmanaṃ upalabhate । tasmād bhedavādinaḥ pratyakṣata eva dvidhābhāvāvagamaḥ pratīteranyagatyabhāvāt । idañca sadṛśāsadṛśatvādi sakalameva parokṣetarapratyayaviṣayastaccārthakriyāyāṃ śaktyaśakttita iti jñāyate । etatpaścātpratipādayiṣyate ।

[173,xiii]

tatra yaducyate । parokṣe pratyakṣannāsti । tadayuktaṃ ।

[173,xiv]

	yatra nāsmi tadadhyakṣādaparamvarjitammayā ।
	etāvanmātratorthānāmparokṣatvaviniścayaḥ ॥ 39 ॥ (PVA)
	pratyakṣamevātmānamvetti samvedanātmanā ।
	niyatatvapratītyaivānyasyānadhyakṣatāgatiḥ ॥ 40 ॥ (PVA)
	pratyakṣeṇa pratīte 'pi parokṣatve parokṣitā ।
	bhavatyarthasya tatrārthena pratyakṣaṃ hi vṛttimat ॥ 41 ॥ (PVA)
	nanvarthe'dhyakṣato'jñāte parokṣārthasya vitkathaṃ ।
	tadvedane hi taddharmmastatsvabhāvaḥ pratīyate ॥ 42 ॥ (PVA)

<174>

[174,i]

yadi parokṣo'rthaḥ pratyakṣeṇa jñāto bhavettaddharmaḥ pratīyeta dharmmasya tatsvabhāvatvāt । atatsvabhāvasya taddharmatvāyogāt padārthāntaravat । tatsambandhāttu taddharmateti cet । āyātantasya tarhi pratyakṣeṇa parijñānaṃ । tena parokṣatāsambaddhaṃ vastu pratiyatā'dhyakṣeṇa niyamena parokṣamapi vastu pratyetavyantataḥ parokṣābhimatasya vastuno'parokṣataiva prasaktā । tato nānumānāvatāraḥ । nahi pratyakṣagṛhītamevānumānaviṣayaḥ । atrocyate ।

[174,ii]

	svasamvedanamadhyakṣamparokṣatve pravartate ।
	taddharmiṇīndriyajñānamaparantu pravartate ॥ 43 ॥ (PVA)

[174,iii]

dvayapratipattau hi sambandhapratipattiḥ । na ca tad dvayamekenaiva pramāṇena pratyeyaṃ । tatra svasamvedanena parokṣatārthasya dharmaḥ pratīyate । parokṣantu dharmmi pratyakṣāntareṇendri 〈ya〉vijñānena pratīyate । tataḥ sambandhapratipattiḥ । tataḥ pratyakṣeṇa parokṣatāpratītāvapi vrastvanumānena pratīyata ityanumānāvatāraḥ । kiñca ।

[174,iv]

	vidhirūpasya dharmmasyāvyatirekeṇa tiṣṭhataḥ ।
	na vastvagrahaṇe vittiryuktā na tu viparyayāt ॥ 44 ॥ (PVA)

[174,v]

vidhirūpo hi dharmmo'vyatirikto vastunaḥ sadharmmiṇā sahaikapramāṇagrāhyaḥ । parokṣatvantu pratītiviraho'dhyakṣeṇa । sa na dharmigrahaṇasāpekṣaḥ ।

[174,vi]

atha parokṣe pratyakṣasyāpravṛttau kathamanumānavṛttiḥ । na kiñcidetat । yataḥ ।

[174,vii]

	nānumānātparokṣatvaṃ sādhyate tasya vastunaḥ ।
	satyāmadhyakṣatāyāntu dṛṣṭarūpasya sādhanaṃ ॥ 45 ॥ (PVA)

[174,viii]

nahyanumānena vastutaḥ parokṣatā sādhyate yena tatra pratyakṣavṛttiriṣyate । api tu parokṣatā svasamvedanapratyakṣata evāsya prasiddhetyuktametat । satyāntu pratyakṣaprasiddhāyāmparokṣatāyāmarthakriyāsamarthamagnyādirūpame vārthasya sādhyate'numānena tatra ca prākpratyakṣampravṛttameva tatonumānapravartanāvyāghātaḥ । kiñca ।

[174,ix]

	anumānasya tadrūpapratipattāvaśaktitaḥ ।
	parokṣatā tadaivāsya sāmarthyādavatiṣṭhate ॥ 46 ॥ (PVA)

[174,x]

anumānasya hi tatsvarūpapravartanā sāmarthyamevāprakṛtā । sā ca tadaivāsya bhavati । tato na prāktatra pratyakṣavṛttirapekṣyate । na ca parokṣatayā kaścidarthī yena tatra pratyakṣavṛttimavekṣeta । aniṣṭāvapi sā bhavati । anena prāmāṇyaprasādhanamapi nirṇṇītaṃ ।

[174,xi]

	parokṣavastusiddhau hi prāmāṇyantasya sidhyati ।
	parokṣavastusiddhyaiva tatsanbandhaprasiddhitaḥ ॥ 47 ॥ (PVA)
	vastusambandhitāmātraṃ jñāne prāmāṇyamucyate ।
	prasiddhavastuṃsambandhe prāmāṇye liṅgatosti vit ॥ 48 ॥ (PVA)

[174,xiv]

pariśiṣṭantu prāgeva pratyayādīti nocyate ।

[174,xv]

nanu prameyadvaividhyamprameyamevā dvidhā prameyañca kāraṇampramāṇadvaividhyaṅkāryaṃ । tatkathaṅkāraṇātkāryasya siddhiḥ । atrocyate ।

[174,xvi]

	sāmagrīsambhave kāryaṅkāraṇājjāyate yataḥ ।
	tataḥ kāraṇataḥ siddhiḥ kāryasyāyuktikā katham ॥ 49 ॥ (PVA)

<175>

[175,i]

yadyapi nāvaśyaṃ kāraṇāni kāryavanti bhavantīti nyāyastathāpi kāraṇātkāryasya siddhirevātra । nahi sarvadā pramāṇadvitayamprameyadvitayātsādhyate । apitu sāmagrīsambhavāditi vayambrūmaḥ । sāmagrīsambhavañca paścātpratipādayiṣyāmaḥ । avaśyañca prameyadvitayasiddhiḥ pramāṇadvitayaṃ sādhayati । yata eva siddhirniṃścayalakṣaṇā'sya tadeva pramāṇaṃ । na caikasmād dvitayasiddhiriti pratipāditaṃ । yadā tryādipramāṇavinivṛttyarthamidaṃ tadāparaviṣayābhāvāt pramāṇāntaravinivṛttirvyāpakābhāvātsādhyate । nahi prameyarahitaṃ pramāṇamasti । svarūpasya pararūpasya vā prameyasyābhāve jñānameva nāstīti kimpramāṇambhavet 〈।〉 ātmāstīti cet । tasyāpi svapararūpaprameyābhāve'bhāva eva prasakta iti na pramāṇannāma । tasmātsvarūpeṇa pratīyamānambastveko viṣayaḥ । tatra parantu para iti vyavasthitam ।

{2.1.1.2}

<2. sattyadvayacintā>

[175,ii]

	arthakriyāsamarthaṃ yattadatra paramārthasat ।
	anyatsamvṛtisat proktante svasāmānyalakṣaṇe ॥ 3 ॥

[175,iii]

— ityantaraślokaḥ ।

[175,iv]

nanu na kiñcidarthaṃkriyāsamarthaṃ kathamarthakriyāsāmarthyaṃ paramārthasallakṣaṇaṃ । tathāhi ।

[175,v]

	arthakriyāsamarthatvaṅkasya kena pratīyate ।
	nahi mānasya meyasya pratīteḥ sambhavastathā ॥ 50 ॥ (PVA)

[175,vi]

na nityasya nānityasya । na jñeyasya na jñānasyārthakriyākāritvampratīyate pratyakṣeṇānumānena vā । tathā hi ।

[175,vii]

	nityasyāsti na sāmarthyamvyatirekāprasiddhitaḥ ।
	nānityasyāsti sāmarthyamanvayasyāprasiddhitaḥ ॥ 51 ॥ (PVA)
	anvayavyatirekābhyāmvyāptaṃ sāmarthyamīkṣyate ।
	tayorubhayathāsiddhau kathaṃ sāmarthyamucyate ॥ 52 ॥ (PVA)

[175,ix]

na khalu nityasya sarvadeśavyāpinaḥ kvacitkārye vyāpāravirahiṇaḥ sāmarthyannāma । mā bhūdvyāpino avyāpino bhaviṣyati । mā bhūtsadāsthāyinaḥ kālāntarasthāyino bhaviṣyatīti cet । tadasat ।

[175,x]

	deśāvyāptiḥ kutastasyāpratīternityatā kutaḥ ।
	yathā na vyāpitā tasya tathā nāstyasya nityatā ॥ 53 ॥ (PVA)
	anityasyāpi bhāvasya kṣaṇikatvātkriyā kutaḥ ।
	kṣaṇikasya hi bhāvasya bhāvamātre vyavasthitiḥ ॥ 54 ॥ (PVA)
	athānantaramasyānyaditi sāmarthamucyate ।
	tadanantaramanyasyāpyatastasyāpitatkriyā ॥ 55 ॥ (PVA)
	sarvabhāvakṣaṇānāṃ hi sarvāpekṣaiva pūrvatā ।
	tadabhāve 'pi tadbhāva iti cetkṣaṇike kathaṃ ॥ 56 ॥ (PVA)

[175,xvi]

na khalu kṣaṇikasya kāryasya tadabhāve 'pi punarbhavanasambhavaḥ । tadaiva tasya bhāvāt । anyadā kadācidapyabhāvāt । atha santānaḥ kāryaṃ kāraṇañca tato'yamadoṣaḥ । na 〈।〉 santānasya <176> tadvyatirekiṇo bhāvāt । bhāve vā tasyaiva sa kāryakāraṇabhāvaḥ kṣaṇānāmasāmarthyādasattvaprasaṅgaḥ । tatsambandhinaḥ kāryakāraṇatve teṣāmapi sa kāryakāraṇabhāva iti cet । na । vyatirekiṇoḥ kāryakāraṇabhāvādaparasya sambandhasyābhāvāt । santānaḥ sarvakṣaṇānantarabhāvīti sarvasya santāno bhavet । tasya ca nityatākṣaṇikatvayoḥ prāgbhāvyeva doṣaḥ । āha ca ।

[176,i]

	santānasya tato'nyattve sāmarthye ca sa eva san ।
	kṣaṇānāṃ syādasāmarthyādasattvaṅkalpanā vṛthā ॥ 57 ॥ (PVA)
	tatsambandhini sāmarthyātsāmarthyaṅkalpyate yadi ।
	mukhyasāmarthyavirahādbhūṣāyācitakena sā ॥ 58 ॥ (PVA)
	kāryakāraṇasambandhaḥ santānetarayorbhavet ।
	trailokyasya kṣaṇānāṃ hi syātsantānastathā sati ॥ 59 ॥ (PVA)
	santānasya ca sāmarthyāt sattvaṃ kāryakriyā tataḥ ।
	nityatvetarayordoṣaḥ pakṣayoḥ syātsa eva vaḥ ॥ 60 ॥ (PVA)
	santānāntarasañcāre bhavedevānavasthitiḥ ।
	santānasyāpi kāryatve kṣaṇikatve na kāryatā ॥ 61 ॥ (PVA)
	santānāntaramatrāpi yataḥ kāryatvakārakaṃ ।
	tato'navasthāvyāghroṇāghrātā〈sā〉kāryatā matiḥ ॥ 62 ॥ (PVA)

[176,vii]

api ca ।

[176,viii]

	jñānādanyena kāryeṇa sattā hetorbhavedyadi ।
	kāryasyāpi na sattā syādvinā kāryāntarodayaṃ ॥ 63 ॥ (PVA)
	tato'navasthiteḥ satvanna mūlasyāpi vidyate ।
	jñānakāryeṇa sarvasya tatsyātsattvamabādhitaṃ ॥ 64 ॥ (PVA)
	atrāpi jñānakāryeṇa jñeyayogasya vit kutaḥ ।
	jñānena jñeyayoḥ kāryakāraṇatvampratīyate ।
	puro vyavasthitatattvena dvayorapyavabhāsanāt ॥ 65 ॥ (PVA)
	jñānasya tu na kāryatvantenānyenāthavakṣyate ।
	na pratyakṣeṇa tenaiva tasya prāgapravṛttitaḥ ॥ 66 ॥ (PVA)
	pravṛttau tu na kāryatvaṃ punaḥ pūrvaṃ pravartate ।
	tathā'paryavasānatvaṃ kutaḥ syāt kāryatāgatiḥ ॥ 67 ॥ (PVA)
	samānakālayoreva yadi syātkāryahetutā ।
	aviśeṣād bhavedevaṃ yugapatstambhakumbhayoḥ ॥ 68 ॥ (PVA)
	dṛṣṭayoranyathābhāve prakṛte 'pi na sidhyati ।
	kevalasyāpi kumbhasya yadi dṛṣṭerna kāryatā ॥ 69 ॥ (PVA)
	jñānasyāpi na kintena vinā dṛṣṭeḥ pravartanaṃ ।
	anyadeva hi tajjñānamato na vyabhicāritā ॥ 70 ॥ (PVA)
	stambhoṃpi na kimanyo'sau pratyabhijñodayasya naḥ ।
	nityatā ca bhavedevampratyabhijñā na ca pramā ॥ 71 ॥ (PVA)
	nahi pūrvāparaṃ rūpameḥ kasyaiva pratīyate ।
	pūrvāparapratyayābhyāmpratyekamanavagrahāt ॥ 72 ॥ (PVA)
	smaraṇasya dvayorvṛttirna cāsyāsti pramāṇatā ।
	pūrvāparapratyayayoḥ parasparamamiśraṇaṃ ॥ 73 ॥ (PVA)
	smaraṇantata utpannamekatvasya na vedakam ।
	ātmā yadyapi nāmaikaḥ kathantenāpi vedanaṃ ॥ 74 ॥ (PVA)
	pratyakṣādipramāṇena so 'pyarthamavagacchati ।
	nahyātmāśritamityeva jñānammānatvamṛcchati ॥ 75 ॥ (PVA)
	vināpyātmāśritatvenāvisamvādātpramāṇatā ।
	dṛṣṭasya paścātprāptau hi pramāṇasya pramāṇatā ॥ 76 ॥ (PVA)
<177>
	vinātmānamidamvastu nānilatyenāvagamyate ।
	sadbhāve 'pyātmano nāsti prāmāṇyaṃ yasya kasyacit ॥ 77 ॥ (PVA)
	pratyakṣānumayoreva tatrāpyasti pramāṇatā ।
	na pūrvāpararūpatvamātmano'nyasya vekṣyate ॥ 78 ॥ (PVA)
	ātmanānyena vā tena na nityasyāsti sambhavaḥ ।
	tasmājjñānasya nārthasya kāryatvaṃ sampratīyate ॥ 79 ॥ (PVA)
	jñānamātmavidātmānamvetti tadvedyameva ca ।
	pūrvāparatvenādhyakṣaṃ varttate kāryakāraṇe ॥ 80 ॥ (PVA)
	athānumānataḥ kāryātpūrvaṅkāraṇavedane ।
	tasmājjñānamidañjātamiti jānāti kāryatāṃ ॥ 81 ॥ (PVA)
	tasyāpi nānumānasya pratyakṣeṇāpravedane ।
	vastunorvṛttirastīti pūrvamevopapāditaṃ ॥ 82 ॥ (PVA)
	pūrvādhyakṣāpramāṇatve nānumānambhavetpramā ।
	tatrāpyastyanumānamprāgiti syādanavasthitiḥ ॥ 83 ॥ (PVA)
	āstāntāvatkāryatādiprameyaṃ yasya syāttattasya nāsti pratītiḥ ।
	mūlābhāvāduttaranneti siddhandharmmaḥ siddho dharmmiṇoyaṃ na yuktaḥ ॥ 84 ॥ (PVA)

[177,ix]

sālambanatāyāṃ jñānasya vastuprasiddhiḥ yadā tu vastveva na siddhantadā kasya kāryakāraṇabhāvaḥ । sālambanatvasya kathamasiddhiriti cet । ucyate ॥

[177,x]

	kāraṇamevālambanamiha jagati na dṛṣṭimātreṇa ।
	pratibhāsamātrakeṇa tu taimirikadhiyo 'pi tatprāptaṃ ॥ 85 ॥ (PVA)
	yasya yatkāraṇamvastu na tatkāraṇato vinā ।
	cakṣurādidhiyāmprāptā na vinālambanaṃ sthitiḥ ॥ 86 ॥ (PVA)

[177,xii]

vināpi vālambanena cakṣurādivedane nīśīthinīnāthadvayākāramupajāyamānamīkṣyate । tata ālambanakāraṇamantareṇāpyupajāyamānamvyabhicārato nālambanakāraṇakāryamvijñānamiti yuktaṃ । eṣa hi kāryakāraṇabhāvaḥ parasparaṃ bhede sati vyāpyavyāpakabhāvo yaḥ । kāraṇamantareṇa kāryasya bhāve na tattasya kāryannāpi kāraṇantato nirālambanatvātsakalavastvasiddhiḥ kuta eva kāryakāraṇabhāvaḥ ।

[177,xiii]

athāpi syāt ।

[177,xiv]

na kāraṇatvenālambanamapi tu grāhyatven, tadapyayuktaṃ । yataḥ ॥

[177,xv]

	na nīlādyatirekeṇa grāhyatvamaparaṅkvacit ।
	nīlāditā ca vibhrāntavijñāne 'pyavabhāsāt ॥ 87 ॥ (PVA)
	puraḥ sphuṭāvabhāsitvaṃ bhrāntervā na kimīkṣyate ।
	tasmānna kiñcidgrāhyatvaṃ yadbhrāntādatiricyate ॥ 88 ॥ (PVA)

[177,xvii]

athāpi syād bhrāntameva sakalaṃ samvedanamiti । nāstyetat । yataḥ ॥

[177,xviii]

	naivārthakāritā kācid bhrāntacittāvabhāsinaḥ ।
	tato'sadviṣayambhrāntamaparatra viparyayaḥ ॥ 89 ॥ (PVA)

[177,xix]

atrāpyucyate ।

[177,xx]

	arthakriyākimarthātmā tatsamvedyātparātmanā ।
	atha samvedanaṃ tadvā sarvamapyasatā yataḥ ॥ 90 ॥ (PVA)
	arthāntaraṃ tatkriyā cettadabhāvādasanna saḥ ।
	asattve hi na kāryasya kāraṇasyāpi nāstitā ॥ 91 ॥ (PVA)

[177,xxii]

yadi kāryamarthakriyābhimatannāsti tadevāsatkāraṇamapyasīditi kutaḥ । nānyasyāsattve'nyadasadatiprasaṅgāt । yadi nāma kāryasyābhāve kāryakāraṇasāmarthyameva na bhavati । na tu svarūpamasat । atha jñānamarthakriyā । tatrāpi dvayī gatiḥ । tadvā jñānamaparamvā । tadeva <178> jñānaṃ punarutpadyamānamarthakriyā cet । bhrānte 'pi punaḥ punarutpadyata eva bhrāntavijñānanna hyekakṣaṇabhāvyeva bhrāntamvijñānaṃ । atha sparśādi vijñānaṃ । tadapyasat ।

[178,i]

	yadi nāmāparotpattiḥ sa eva viṣayostu san ।
	aparasya tu sadbhāvaḥ kathamanyasya vedane ॥ 92 ॥ (PVA)
	svavedane 'pyanāśvāsaḥ kā vārtā paravedane ।
	tadvedane 'pyasatyatvaṅkathannāma na śaṅkyate ॥ 93 ॥ (PVA)
	cakṣussamvedanātsparśasamvitkena viśiṣyate ।
	tatrārthaparitoṣaścet paritoṣaḥ kuto nu saḥ ॥ 94 ॥ (PVA)

[178,iv]

yathā khalu cakṣurvijñāne nirālambanatā tathā sparśavijñānepi, dvayorapīndriyajñānatvāviśeṣāt । timirādyupaghātasambhāvanā dvayorapi samānobhayatra darśanāt । 〈a〉pitu jvaropadhātāduṣṇasamvedanātparitoṣāditā cet । himasamaye 'pi tu jvaropaghātāduṣṇasamvedanane 'pi kinna paritoṣaḥ । api ca ।

[178,v]

	samvedanapramāṇañcetparitoṣaḥ kimarthakaḥ ।
	samvedanampramā nocetparitoṣaḥ kimarthakaḥ ॥ 95 ॥ (PVA)

[178,vi]

yadi samvedanampramāṇantata evārthasiddhiḥ kimaparamparitoṣaḥ kariṣyati ।

[178,vii]

	samvedanānna siddhaṃ yatparitoṣaśatairapi ।
	kathantatsādhyamanyo hi paritoṣo na sādhanaṃ ॥ 96 ॥ (PVA)

[178,viii]

samvedanādaparasya paritoṣasya ka upayogaḥ । atha sādhanañcetkathamanyenānyasya siddhiḥ । sambandhāccet । sambandhaḥ kena siddhaḥ । paritoṣataścet tatrāpi sambandhasiddhirapekṣaṇīyetyanavasthā । samvedanāccettata evārthasiddhiriti vṛthā paritoṣaḥ । tatra ca sa eva doṣaḥ । yadi samvedanādarthasiddhiḥ kinna pūrvasamvedanāt । anenārthādhimuktirapi pratyuktā । tathāhi ।

[178,ix]

	arthādhimuktiḥ samvitteranyā nārthasya sādhikā ।
	samvidevādhimuktiścetsamvitsarvārthasādhikā ॥ 97 ॥ (PVA)

[178,xi]

anenābhilāṣasmṛtīcchādveṣādayo 'pi vyākhyātāḥ । kiñca । samvedanādabhilāṣādayo na tebhyaḥ samvedanamiti yatkiñcidetat ।

[178,xii]

athāpi syāt । bhavatu sarvasamvedanānāṃ sālambanatā na kācinnaḥ kṣatiḥ । pramāṇāpramāṇavibhāgaḥ kathamiti cet ।

[178,xiii]

	laukikālaukikatvena pramāṇetarasaṃsthitiḥ ।
	vibhāgaḥ sa kathaṃ jñāto bādhaketarasaṅgamāt ॥ 98 ॥ (PVA)
	bādhaketarayoḥ kena laukiketaratā sthitiḥ ।
	bādhaketarasadbhāvādanavasthā prasajyate ॥ 99 ॥ (PVA)

[178,xv]

asādhāraṇamalaukikamitaradanyathā cet yatkiñcidetat । tathāhi ।

[178,xvi]

	tayossamvedanannāsti na pratyakṣānume yataḥ ।
	pratyakṣeṇa hi samvittiḥ samvedyenāparatra sā ॥ 100 ॥ (PVA)

[178,xvii]

mamaitatpratibhāti parasya veti nātrāvatāraḥ pratyakṣasya । anumānātsamvedanamiti cet ।

[178,xviii]

	sambandhagrahaṇābhāve'numānasyodayaḥ kutaḥ ।
	romāñcādikriyādṛṣṭeḥ svadṛṣṭestyanumā na hi ॥ 101 ॥ (PVA)
	dhūmakāryadṛśā nāgniḥ sa evātra prasidhyati ।
	sāmānyaviṣayaṃ yasmādanumānanna bhedavit ॥ 102 ॥ (PVA)
	tatra dhūmasya bhedāccedromāñce 'pi kimekatā ।
	ekatvābhiniveśo 'pi na jñānādaparaḥ savit ॥ 103 ॥ (PVA)

<179>

[179,i]

yatra mayā cakṣurniveśitantatraivāneneti vyavahārādekateti cet । taimirikopalabdhakeśādāvapi samānametat । tatrāpi taimirikayorekārthābhiniveśaḥ samānaḥ । kiñca । yathā taimirikopalabdhe kenacitsaṃvedanaṃ । tathāparatrāpi sarveṇa samvedanañcet stambhādau nātra pramāṇaṃ । na ca taimirikena stambhasya vedanaṃ । upahatendriyatvādasamvedane 'pi na doṣa iti cet । nanūpahatendriyatvaṅkuto jñāyate । asatyārthasamvedanāditi cet । so'yamitaretarāśrayadoṣaḥ । satyupaghāte'sattyatvamasattyatve copaghātaḥ । tasmātpareṇa na kiñcidupalabhyate ।

[179,ii]

nanu nopalabhyata ityapi nāstyevāpratkṣeṇaivānyopalabhyarūpaviviktopalambhātmanā paropalabhyamānatāpratiṣedhaḥ । tathā viṣayatvāttasya parapratyakṣasya na pratiṣedhaḥ । kathantarhi tenopalabhyate paropalabhyarūpaṃ । athopalabhyate tadrapampareṇopalabhyamānatā nopalabhyata iti cet 〈।〉 kintadrūpādaparāparopalabhyamānatā । atha tadrūpameva । tadrūpatve kathamanupalambhaḥ । pararūpatve kathampareṇa tadupalabhyatetyupalabhyamānatā । pareṇopalabhyate na sa padārtha iti kathamasau pareṇopalabdhaḥ । yasya hyupalabhyamānatopalabhyate sa evānupalabdhaḥ । tathā ca sa padārthaḥ na kenacidupalabdhaḥ । svasvopalabhyamānatayā eva parasparavyāvṛttatāyāḥ svaparābhyāmupalambha iti na sādhāraṇatā nāmopalabhyasya kasyacit । na copalabhyamānatāvyatirekeṇa padārtha iti svasamvedanāgrahākāravatsamvedanamātrakaṃ । na bāhyapadārthonāma । yasya sāmarthyalakṣaṇaṃ sattvañicaṃtyate ।

[179,iii]

atha samvedanānāmeva parasparaṅkāryakāraṇabhāvātsāmarthyalakṣaṇamparamārthasattvampratipādyate । tadapyasat ।

[179,iv]

	svasambedanamātratve pratyakṣatvenumā kutaḥ ।
	kāryakāraṇabhāve 'pi jñānayorgṛhyate kathaṃ ॥ 104 ॥ (PVA)
	viddvayena na tenaiva svamātrasya pravedanāt ।
	yadā kāraṇavijñānantadā kāryāpravedanāt ॥ 105 ॥ (PVA)
	kāraṇatvaṅkathantasya gṛhyate kāryavedane ।
	kāryakāle 'pi tannāsti kāryatvaṅgṛhyatāṃ kathaṃ ॥ 106 ॥ (PVA)
	anumānātparijñānaṅkāraṇasya yadīṣyate ।
	tadā'numānānna jñātamidānīṃ jñāyate kathaṃ ॥ 107 ॥ (PVA)
	pūrvaṃ pratyakṣato jñātamidānīmanumānataḥ ।
	idānīnnāsti tajjñānamanumānena vitkathaṃ ॥ 108 ॥ (PVA)
	pūrvatve nānumānañcenna pratyakṣeṇa vedanād ।
	pūrvatvamadhikantasyānumānena cedasat ॥ 109 ॥ (PVA)
	pūrvatvannāma naivāsti pratyakṣeṇāsya bādhanāt ।
	tasmātpūrvasyarūpasya na samvittiḥ kathañcana ॥ 110 ॥ (PVA)
	smṛtimātraṃ hitannāsti na pramā tatsvavedanāt ।
	svasamvedanamātrañca pratyakṣantatsva vedanāt ॥ 111 ॥ (PVA)
	tatastasya na samvittiranyakāryatayā tayā ।
	tasmātsāmarthyasaṃsiddhiḥ jñāne jñeye na vidyate ॥ 112 ॥ (PVA)

[179,xiii]

kiñca ।

[179,xiv]

	kāryakāraṇabhāvoyaṃ sadasattve na vidyate ।
	nāsataḥ kāraṇaṅkiñcidaśvaśṛṅgasya vidyate ॥ 113 ॥ (PVA)
	atyantābhāvatastasya kāraṇanneti cinmatiḥ ।
	prāgabhāvi tu na kāryametadapyasaduttaram ॥ 114 ॥ (PVA)
	prāgabhāvaḥ kathaṃ sattve'satve 'pyasya kathammataḥ ।
	asataḥ kharaśṛṅgasya prāgabhāvo na vidyate ॥ 115 ॥ (PVA)
<180>
	darśane prāgabhāvaśceditaretarasaṃśrayaḥ ।
	na yāvatpragabhāvitvantāvadasya na bhāvitā ॥ 116 ॥ (PVA)

[180,ii]

yāvadasya prāgabhāvena sambandho nāsti na tāvadutpattiḥ । yāvacca notpattistāvatprāgabhāvasya tattvannāsti । kāraṇasya kāryaśūnyatā pragabhāva iti cettadapyasat ॥

[180,iii]

	śūnyatā sā kimanyasyākāraṇasya na vidyate ।
	tatastenāpi sambandhe tasya kāryambhavedasau ॥ 117 ॥ (PVA)

[180,iv]

prāgabhāvena sambandhe hi kāryatā । sa ca prāgabhāvaḥ kāryaśūnyampadārthāntaraṃ । tacca kāraṇābhimatādanyadapi pragabhāvasvabhāvambhavet । tena ca sambandhe tatkāryatāpi bhāvasya kāryabhūtasya syāt । tadanvayavyatirekābhāvānneti cet । uktamatrottaraṃ । na ca prāgabhāvo nāma pratyakṣādipramāṇagrāhyaḥ । svarūpamātrameva kāryakāraṇayorgṛhyate । kāraṇasvarūpameva prāgabhāva iti cet । kāryasyāpi svarūpantathā syāt । bhavatyeva tasyāpi kāryāntarāpekṣayā cet । kāraṇābhimatāpekṣayāpi kinna bhavati । tathā pratītyabhāvāditi cet । anapekṣitavastunaḥ pratītimātrātkaḥ sampratyayaḥ ।

[180,v]

	tasmādvastusvarūpeṇa grṛhyate sā na sambhavā ।
	nīlādinā na kāryāditvasya tatra graho'paraḥ ॥ 118 ॥ (PVA)

[180,vi]

na khalu nīlādinā kāryatvena ca vastu grṛhyate kenacit । nīlādivyatirekiṇaḥ kāryatvasyāpratipatteḥ । pūrvāparabhāve ca pratyakṣasyāpravṛtteḥ kutaḥ prāgabhāvādigrahaṇaṃ ।

[180,vii]

athāpi syāt । sata eva kāryatvaṃ kāraṇānāṃ hi sati kārye vyāpārasya sambhavāt । asati tu nirviṣayaḥ kathamvyāpāraḥ । atrocyate ॥

[180,viii]

	dṛṣṭvā śrutvā'tha vijñāya hetuḥ kāryaṅkaroti kiṃ ।
	jaḍatvāt kāraṇādhīnaḥ svabhāvaḥ sa tathā mataḥ ॥ 119 ॥ (PVA)
	īśvarasya ca hetutve sa hetūnānniyojakaḥ ।
	na cāsato na vijñānaṃ sa hyadhyakṣadhiyo yataḥ ॥ 120 ॥ (PVA)
	tatra satkāryavādaḥ kiṅkimvā kāraṇamīśvaraḥ ।
	kiṃ sāṃkhyamatamavalamvya sarvaṃ sarvatra vidyate ॥ 121 ॥ (PVA)
iti

[180,xiii]

sadeva dṛśyate na kāryakāraṇabhāvo nāma । kimvā'sadevopalabhya kāraṇena jagatāmīśvareṇa kāraṇānāmpratiniyamena niyogaḥ । satsakalañcet sarvadopalabhyata ityākulā jagataḥ sthitiḥ syāt upalambhakānāmpratiniyamānnaivamityapi yatkiñcit । upalambhakānāmapi sarvatra sarvadā bhāva iti kaḥ pratiniyamo nāma । kiñca ।

[180,xiv]

	kāraṇādasataḥ kāryaṃ kāryaṃkimvāsato bhavet ।
	asataḥ kāraṇātkāryamiti sādhvī vyavasthitiḥ ॥ 122 ॥ (PVA)

[180,xv]

kohi pradhvaṃsābhāvātyantābhāvayorviśeṣaḥ । āsīttena heturiti cet । yadāsīttadāna heturanyadā heturiti subhāṣitaṃ । yata evamapi syāt ।

[180,xvi]

	asato hetutāṃ prāptau ye santastena hetavaḥ ।
	nahi vyāpārasadbhāvasteṣāmeṣāñca dṛśyate ॥ 123 ॥ (PVA)
	vyāpāreṇa ca hetutve sa vyāpāraḥ kuto bhavet ।
	vyāpāravatpadārthāccet vyāpārastatra kimparaḥ ॥ 124 ॥ (PVA)
<181>
	vyāpāro yadi tatrāpi so'rtho vyavahito bhavet ।
	vyāpārādeva kāryañcenmṛte kāryodayo bhavet ॥ 125 ॥ (PVA)
	tathā ca ciranaṣṭe 'pi tasmiṅkāryodayo na kim ।
	dīrghā vyāpāramāleyametāvatkasya jīvitam ॥ 126 ॥ (PVA)
	atha svarūpavyāpārastadā kāryambhaviṣyati ।
	vyāpārakāle kāryañceta samakālamprasajyate ॥ 127 ॥ (PVA)
	bhāvakāle na kāryasya kāraṇasyāstitā yadi ।
	cirānantaranaṣṭasya ko viśeṣastathā sati ॥ 128 ॥ (PVA)
	upattikāle sattā cettadanantarabhāvinaḥ ।
	utpattiḥ kāryato nānyā tato'sya samakālatā ॥ 129 ॥ (PVA)
	syādvādadūṣaṇātpaścād dvayapakṣanirākriyā ।
	idānīmbahuvaktavyamiti tasmādviramyate ॥ 130 ॥ (PVA)

[181,ix]

athāpi syāt । jñānasyārthaḥ kāraṇamiti prāganumānena pratīyate । tadapyasat ।

[181,x]

	anumānātpratītasya prāgadhyakṣāvabhāsinaḥ ।
	kathantatkāryatāvittiraparasparamiśraṇe ॥ 131 ॥ (PVA)

[181,xi]

yadyapi nāmānumānena pratītasya prāgabhāvitā gatiḥ । pratyakṣasya samvedanasya tatkāraṇamiti kena pratīyate । nahyanumānamidantatpratyakṣadṛṣṭaṃ vastu pratyakṣasya kāraṇamiti pratītimat । na khalu samvedyamāne evānumānampravartate । parokṣaviṣayatvādasya । nāpi pratyakṣamanumeye pravartate'parokṣaviṣayatvāt । na ca pratīyamānameva parokṣaṃ । pratīyamānameva parokṣatayā parokṣamiti cet । naitadasti । yataḥ ।

[181,xii]

	svarūpeṇa pratītiścedanyā kā sau parokṣatā ।
	aspaṣṭākārabhāsaścetpratyakṣaḥ sa na kimmataḥ ॥ 132 ॥ (PVA)
	dvayarūpasya vittau hi dvayampratyakṣamiṣyate ।
	yathā'rvāk pararūpeṇastambhādervedanaṅkramāt ॥ 133 ॥ (PVA)

[181,xiv]

yadi sa padārthaḥ spaṣṭāspaṣṭadvayarūpaḥ । tadā tasya pratyakṣānumānābhyāmvedane 'pi pratyakṣarūpataiva bhavetstambhāderarvākparabhāgagrahaṇavat । atha spaṣṭāspaṣṭate upādhivaśānnīlataiva padārthasvarūpaṃ ।

[181,xv]

	upādhibhedādanyena rūpeṇa yadi vedanaṃ ।
	sarvadā'dhyakṣatā na syātsvarūpasyāpravedanāt ॥ 134 ॥ (PVA)
	atha nīlādisamvittiriti pratyakṣatocyate ।
	pratyakṣamanumāpi syātsvasya rūpasya vittitaḥ ॥ 135 ॥ (PVA)
	indriyeṇa viyogāccedadhyakṣannānumā matā ।
	indriyeṇāpi saṃyogo'numayā kinna mīyate ॥ 136 ॥ (PVA)

[181,xix]

indriyaviyoga eva hi na sidhyati । tasyānumānena svarūpasya vedanāt । arthābhāvānnendriyasaṃyogaḥ । kathampratīyamānamapyastu svarūpagrāhiṇānumānenāsat । asaccetkathamvastu svarūpagrahaṇamanumānāt । atha nānumīyata evendriyasambandhaḥ ।

[181,xx]

	vyarthataivānumānasya na cānena pravartanaṃ ।
	na draṣṭavyaṃ na ca spṛśyamvṛthā tatra pravartanaṃ ॥ 137 ॥ (PVA)

[181,xxi]

upayogārthī hi padārthe'numite pravartate । pravartakañca pramāṇamato'pravartakatāyāmapramāṇameva syāt । atha paścādbhāvino'numānamindriyasambandhasya tena tadānīmindriyasambandhābhāvādapratyakṣatā । tadasat ।

[181,xxii]

	bhāvisambandhamāne hi pūrvaṃ rūpāpratītitaḥ ।
	kāraṇatvanna gamyetānumānamvyarthakambhavet ॥ 138 ॥ (PVA)
	tadaiva mīyamānasya svarūpeṇa na bhāvitā ।
	tadaiva mīyamānatvamvartamānatvamucyate ॥ 139 ॥ (PVA)

<182>

[182,i]

na khalu vartamānatvamanyadeva tadā svarūpeṇa pratibhāsāt । svarūpapratibhāsamānataiva vartamānatā । atītādirūpatayā pratibhāsamānatvādavarttamānateti cet । nanvatītarūpatā'numānena kathampratīyate pratyakṣapratipanne'numānapravatteḥ । pratyakṣañca nātītarūpatāyāmpravṛttaṃ । na yadāsau pratyakṣeṇa dṛśyate tadā'tītarūpatā pratīyate । idānīmatītarūpateti cet । anyadeva tarhi jātaṃ । tatra ca na pratyakṣamiti kathamanumānaṃ । yadapi paścātpratyakṣambhaviṣyati tasyāpi na bhāvirūpatā pratyakṣe tenānumānāvatārastatreti samānaṃ ।

[182,ii]

nanvetadubhayorapi samānaṃ । parasyāpi na pratyakṣatastathā pratītiriti kathantadullekhataḥ prakhyā । na, tasya vāsanābalāyātastathā pratyayastataśca ।

[182,iii]

	arthāśrayeṇodbhavatastadrūpamanukurvataḥ ।
	tasya kenacidaṃśena parato 'pi bhidābhaved ॥ 140 ॥ (PVA)

[182,iv]

iti vakṣyate । na pāramparyeṇa tat jñānamarthādutpannaṃ vāsanāsamāgamato'nyathā kāraṇamapi yathā bhavati dvicandrādidaśanaṃ timirādeḥ । tenātītakālarūpādāgataṃ jñānamatītādhyavasāyantato'tītakālatayā grahaṇādatītameva <?> tannatvasti । nahi tasyedānīntanatve pramāṇaṃ ।

[182,v]

kathantarhi tasya prāptiḥ । astitvādeva । kathamastitvaṃ 〈।〉 tena dṛśyamānena liṅgena vyavasthāpanāt । taddvāreṇa jñānamapi tatra pravartakamiti samāpto vyavahāraḥ ।

[182,vi]

nanu jñānamarthamapratiyatkathampravartakaṃ । avyabhicārādeva । nanu kevalo 'pi dhamo vyavasthāpakaḥ syāt yathā vyavasthāpako dṛṣṭastathā vyavasthāpayati nānyatheti kasyopālambhaḥ । kiñca ।

[182,vii]

	jñānantadrūpatāsaṅgātpravartayati nāparaṃ ।
	tatrārthādhyavasāyañca niyato vāsanābalāt ॥ 141 ॥ (PVA)

[182,viii]

tasmātpūrvarūpatayā pratīyamānamidānīmasti taditi na jñānena pratīyate । idānīntadrupamasti tanna dṛśyata evāto'dṛśyamānameva parokṣaṃ । apratītireva parokṣatāpratītiḥ parokṣame taditi ।

[182,ix]

	parokṣatā cedarthasya svabhāvo'dhyakṣa eva saḥ ।
	nānumāvambhavedatra na ca sandehasaṅgatiḥ ॥ 142 ॥ (PVA)
	vinaṣṭe na bhavedeva tasmājjñānantathāvidhaṃ ।
	jñānārthayorna caikatvaṃ tasmātso'rtho na vedyate ॥ 143 ॥ (PVA)

[182,xi]

tasmādyanumānamarthagrahaṇarūparūpañcakṣurādisambandho 'pyanumīyamānostyevetyadhyakṣataivārthasyānumeyasyeti prāptaṃ ।

<2. sāmānyanirāsaḥ>

{2.1.2.0}

[182,xii]

na caivam, yato na parokṣavastuviṣayaṃ jñānamarthagrahaṇarūpamato nānumānena pratītasya kāraṇabhāvaḥ । tasmānna kāryakāraṇabhāvaḥ । ata evāha ।

[182,xiii]

aśaktaṃ savamiti cet;

[182,xiv]

atrāha ।

[182,xv]

bījāderaṅkurādiṣu ।

[182,xvi]

dṛṣṭā śaktiḥ;

[182,xvii]

iti ।

<183>

[183,i]

tathā hi ।

[183,ii]

	paśyāmi bījādutpattimaṅkurasyeti laukikī ।
	pratītiravibhāgena tatra evāstu darśanaṃ ॥ 144 ॥ (PVA)

[183,iii]

yatra hi paśyāmyetaditi pratītistadeva pratītaṃ । asti ca kāryakāraṇabhāve dṛṣṭo yammametyadhimuktirato'bādhitādhimuktisambhavānnānyathābhāvaḥ śaṅkanīyaḥ । tathāhi ।

[183,iv]

	smarāmyetadahamvastu nādhimukteḥ parāgatiḥ ।
	vastunā nahi sambandhaḥ smaraṇasya pratīyate ॥ 145 ॥ (PVA)

[183,v]

na tāvatpratyakṣeṇa smaraṇasyāpratyakṣatvāt । svasamvedanantu svarūpameva smaraṇasya sākṣātkaroti na vastusambandhaṃ । nāpi pūrvakaṃ pratyakṣaṃ smaraṇe pravartate kutaḥ sambandhavedanaṃ । asti cānanyathābhāvī smarāmyetaditi pratyayaḥ । tasmādadhimuktireva sarvatra sādhikā sarvavyavasthānāṃ । atrocyate ।

[183,vi]

	matā sā cetsamvṛtyā'stu yathā tathā ॥ 4 ॥

[183,vii]

abhiprāyaḥ । pramāṇavastutattvavyavasthitimantareṇa yadadhimuktimātramanādivyavahārabhāvanātastatsamvṛtimātrameva । api ca । na pratītyarthohi samvṛtyarthaḥ । yathaiva hi kvaciddevadattādāvadṛṣṭe 'pi dṛṣṭābhimānaḥ । sa parāmarśānnivartate । tathācāsau na paramārthataḥ । tathā sakalo 'pi lokavyavahāra evameveti । samvṛtimātrakaṃ sakalaṃ । pramāṇamantareṇa hi pratītyabhimānamātraṃ samvṛtiḥ । tathāhi ।

[183,viii]

	anvayavyatirekābhyāṅkāryaṃkāraṇatāṃ gatiḥ ।
	pramāṇañca na tatrāsti prapyakṣamanumā tathā ॥ 146 ॥ (PVA)
	pratyakṣānupalambhābhyāmanvayavyatirekayoḥ ।
	gatiryadyanumānātsyāditaretarasaṃśrayaḥ ॥ 147 ॥ (PVA)

[183,x]

anvayavyatirekayoḥ pratyakṣeṇa kevalenāgrahaṇāt । pratyakṣānupalambhasādhanaḥ kāryakāraṇabhāva ucyate । tadetadasaṅgataṃ । itaretarāśrayadoṣa prasaṅgāt । pratyakṣeṇānvayo na gṛhyate । etatsadbhāve bhavatyetaditi naivamprakāravyāpāraḥ pratyakṣaṃ । dvayagrahaṇamātravyāpārāt । etadanantarametad dṛṣṭamatastu bhavatīti naitadasti । yato'ta eva bhavatyato bhavatyevāto 'pi bhavatītīyadevātra vikalpya trayamaparasyārthaṃsyāsambhavāt । yadyata eva bhavati anyato na bhavatīti sāmarthyadayamarthaḥ syāt । tatrāpi vikalpadvayamidānīmanyadā veti । yadīdānīmata eveti matiḥ । anyadā tarhi bhavatyanyata iti syāt । idānīmapi deśāntareṇa bhavatyanyata iti kutaḥ । na caivaṅkāryakāraṇabhāvo niyamābhāvāt । nāpyato bhavatyevetyavadhāraṇaṃ । kālāntare kadācinna bhavatyevetyatonānvayavyatirekagatiradhyakṣāt । ato 'pi bhavatyanyato 'pītyatrapakṣe svayameva vyabhicārābhyupagamānna kāryakāraṇabhāva iti pratipāditaṃ, ato nāyamapi pakṣaḥ ।

[183,xi]

athaitadabhāve na bhavatītyanupalambhataḥ pratīyate । tathā sati punaritaretarāśrayadoṣaḥ । tathā hi ।

[183,xii]

	pratyakṣādayaḥ paraḥ kimvā'nupalambhaḥ parastathāḥ ।
	pratyakṣādaparatvehi nāmamātramasādhanam ॥ 148 ॥ (PVA)
	avatāro bhavennevānumānatvaprakalpane ।
	anvayavyatirekābhyāmpratibandhe'numā yataḥ ॥ 149 ॥ (PVA)

[183,xiv]

yadi pratyakṣamevānupalambhaḥ sa eva pratyakṣe udito doṣaḥ । athānumānaṃ । tadanvaya <184> vyatirekapravarttitapratibandha itītyanumānābhāve nānvayavyatirekagrahaṇaṃ । tadabhāve ca nānumānāvatāraḥ । anavasthā cānumānānāmbhavet ।

[184,i]

athābhāvena pramāṇena tadabhāve bhāvaparigrahaḥ । tadapyayuktaṃ । sannihitasyaiva deśakālayostato 'pyabhāvapratīteḥ । aparaḥ prāha । tarkapramāṇagamyaḥ kāryakāraṇabhāvaḥ । adṛṣṭasambandhātparokṣapratītistarka iti lakṣaṇaṃ । tathāhi tadbhāvabhāva upalabhyate na kāryakāraṇabhāvo niyamalakṣaṇo'gnidhūmayoḥ । na ca tena sambandhastadbhāvabhāvena kāryakāraṇabhāvasyopalabhyate । pratiyanti ca laukikāḥ yasmādato bhavati tasmādetatkāryametat । tasmādetatkāryapratītistarkataḥ । athavā'rthāpattyā tatkāryapratītiḥ । yadyetatkāryanna syādato bhavanamevāsya na ghaṭate ityadṛṣṭā rthaṃparikalpanādarthāpattiḥ । tadayuktaṃ ।

[184,ii]

	kāryakāraṇabhāvasya pratītirdṛśyate yadi ।
	arthāpattestarkkato vā pratītiriti dṛśyatāṃ ॥ 150 ॥ (PVA)
	tato bhāvātparā naiva kāryakāraṇatekṣyate ।
	doṣaḥ prāguditastatra niyamasyāparigrahāt ॥ 151 ॥ (PVA)

[184,iv]

yadi hi kāryyakāraṇabhāvaḥ pratītiviṣayamavatarettasya pratītistarkato'nyato vā syāt । na cāyantato bhāvādapareṇa rūpeṇa nirūpyate prayatnavatāpi । na ca niyamena tato bhāva iti kutaścitpratītiḥ । tāvatkālasyaiva tadbhāvasya grahaṇāt । na cāsau kāryakāraṇabhāvaḥ ।

[184,v]

atha tarkādarthāpattervā pratīyate niyamaḥ । yata idānīmetadanantaramupalabhyate । tato'nyadāpyata evaitadityanyathaiva tadeva na bhavet । tadapyayuktaṃ ।

[184,vi]

yadi nāmedānīmata upalabhyate । anyadapīti kutaḥ । pratītirevameveti cet । ghaṭo 'pi tarhi paṭānantaramupalabhyate 〈।〉 tatrāpyevambhavet । dṛśyate'tra vyabhicāra iti cet । anenaiva tarhi tatrāpyanāśvāsaḥ । anāśvāsapratīternāstyeveti cet । adīrghadarśināmbhūyo darśanādetat । lokavyavahāra evameveti cet ।

[184,vii]

	tadeva punarāyātaṃ samvṛtyā śaktatā gatiḥ ।
	anirūpitatattvā hi pratītissamvṛtirmatā ॥ 152 ॥ (PVA)

[184,viii]

atha kālāntare tadevedantatkāryamiti pratyabhijñānāt pūrvameva kāryatāpratītiḥ । anyathā pratyabhijñaiva na syāt ।

[184,ix]

tadayuktaṃ ।

[184,x]

	pratyabhijñā kvaṃ dṛṣṭeyampūrvadarśanasaṅgatā ।
	arthāpattestarkato vetyetat prāgeva dūṣitaṃ ॥ 153 ॥ (PVA)

[184,xi]

atha smaraṇataḥ । tathāhi ।

[184,xii]

	smarāmi dṛṣṭamevaitanmayetyevampratītitaḥ ।
	smaraṇasyāpi sambandho'nubhavena mato nahi ॥ 154 ॥ (PVA)

[184,xiii]

na ca smaraṇampramāṇaṃ । smaraṇena ca siddhaṃ samvṛtisiddhameva । etadāśaṅkyāha । "matā sā cet samvṛtyā'stu yathā tatheti" । evamevalokavyavahāro'nānkulo lokavyavahāre paramārtha upayujyate lokavyavahārapralopaprasaṅgāt adhimuktivibhāgamātreṇa siddhiḥ । svapnniyatavyavahāravat । anādivāsanāniyama evāvaśiṣyate lokavyavahārahetuyoniranyathā sālambananirālambanañcānādivibhāga eva na sidhyet । yaḥ punarāha atha keyaṃ samvṛtiḥ । kiñca samvṛtisatyaṃ ।

<185>

[185,i]

	satyañcet samvṛtiḥ keyaṃ mithyā cet satyatā kutaḥ ।
	satyatvannahi sāmānyammṛṣārthaparamārthayoḥ ॥ 155 ॥ (PVA)

[185,ii]

satyañca samvṛtiriti vyāhataṃ । atrocyate । samvṛtirnāma vikalpavijñānamadhimukti māha 〈।〉 anādivāsanātaḥ । tato'yamarthaḥ । anādivāsanābalāyātaḥ pratibhāsa eva kevalaḥ । nīlādayohi svapnapratibhāsavadasattyā na ca tadvayatirekeṇa vijñānantato na tattvaṃ । na ca lokavyavahāroccheda ityupayogataḥ satyaṃ । evañca samvṛttisattyamiti na virodhaḥ । tataḥ paramārthena sarvātmavivekaḥ । nahi bāhyena padārthena sahānvayavyatirekāvanugamyete । vāsanāyāstu kāraṇatvaṃ svapnapratibhāse pratīyate । tajjātīyatvena paratrāpi tatsyāt । athavā । utpādādisvabhāva eva samvṛttiḥ pramāṇenāparicchedāt । tadā samvṛtyotpāda iti pramāṇenāparicchidyamānatayaivotpādāpiḥ ।

[185,iii]

atha samvṛttirityasāmarthyaṃ sarvātmavivekatvāduttpāda iti sāmarthyaṃ । tadetadvirūddham ।

[185,iv]

tadapyasat । samvṛtiriti paramārthenāsāmarthyantena cotpādo nāstyevotpāda iti sāmarthyaṃpratītimātreṇa pramāṇarahitatvāt tena cotpādo'styeva । na cotpādena utpāda iti doṣaḥ । yena rūpeṇotpādastenaiva sāmarthyaṃ । kena rūpeṇotpādaḥ 〈।〉 samvṛtyā na paramārthata ityarthaḥ । tathā ca samvṛttiriti na nāmakaraṇamātraṃ । pramāṇāpratipannatvasya tathābhidhānāt ।

[185,v]

yadapi samānakālatā kāryakāraṇayorityatra dūṣaṇaṃ । kāraṇāt kāryasya dvitīye kṣaṇe utpattiriti ।

[185,vi]

tadapyasat । attatvasya cirātītādaviśeṣāt । cirātītasyotpattikāle'sattvāt । anantarātītasya viparyayāditi cet । koyamutpattikālaḥ । yadi bhavanakālastadā bhavanambhaviturabhinnamiti saiva kāryeṇa samānakālatā kāraṇasya ।

[185,vii]

atha bhāvanākāle vidyate । seyambhāvanā bhāvayiturvyāpārastataśca bhāvanākāla iti kāraṇakāle satteti syāt tadā । tataśca vyavahitasyāpi syāt kāraṇatvaṃ । svakāle tasyāpi bhāvāt । sarveṣāñca bhāvakṣaṇānāntadā bhāvāditi kāraṇatāprasaṅge'tiprasaṅgaḥ । bhinnasantānatvānneti cet । soyamitaretarāśrayadoṣaḥ । satyakāraṇatve bhinnasantānatvaṃ sati bhinnasantānatve'kāraṇatvamiti । kāraṇañca bhinnasantānañceti virodhaḥ ।

[185,viii]

yadapyuktam । avicārapratītyartha iti । vicārapramāṇamucyate । na vikalpakamvijñānaṃ । tato'pramāṇapratītyartha ityarthaḥ । māyārtho 'pyathayameva lokapratītyartha iti । avicāritaramaṇīyā lokapratītistato na doṣaḥ । śāstrakārapratītistu na vyāvahārikīti na sā gṛhyate । tathā coktam । "tatra katamat samvṛttisattyaṃ । yāvān lokavyavahāraḥ" । pramāṇāpramāṇavibhāge 'pi samvṛtyeva । tathāhi ।

[185,ix]

pramāṇamavisamvādi (2.1)

[185,x]

avisamvādaślopadarśite'rthe prāptiḥ । prāptirapi samvedyamānataiva । yadyarthaḥ samviditaḥ sa eva paścāditi mikarthamprāptyarthī bhavati । tataḥ sarvā buddhiḥ pramāṇaṃ syāt । atha <186> paścādanyagatiḥ pradarśito'sau na tena tatprāptyā bhavatu pramāṇam । evaṃ sarvasya bhavet pramāṇatvaṃ ।

[186,i]

athopadarśite 'pi kiñcadanupadarśitamasti 〈।〉 tatastatprāptyā pramāṇatva ।

[186,ii]

tadapyasad 〈।〉 anupadarśite pramāṇābhāvād । iti yatkiñcidetat ।

[186,iii]

tasmānna paramārthataḥ kiñcidastītyastu yathā tathā samvṛtyā etāvatā'pi pramāṇāpramāṇavyavasthitirna kācinna: kṣati 〈।〉 abhipreta eva bhavatpakṣo'smākamiti na vastutattvamatikramya varttituṃ śakyaṃ ।

{2.1.2.1}

<(1) sāmānyacintā>

[186,iv]

nanvasamvṛtyā yadyarthakriyāsāmānye 'pi sambhavatyato'tivyāptilakṣaṇaṃ doṣa iti । āha ।

[186,v]

	sāsti sarvatra ced buddhernānvayavyatirekayoḥ ।
	sāmānyalakṣaṇe'dṛṣṭaścakṣūrūpādibuddhivat ॥ 5 ॥

[186,vi]

yathā cakṣūrūpādibuddhīnāmanvayavyatirekānuvidhānamālambanādhipatipratyayaviṣayaṃ । na tathā sāmānyavuddhīnāṃ । pūrvadarśanābhogamātrataḥ sāmānyabuddhisambhavāt । naivaṃ rūpādibuddhayaścakṣurādyāntarakāraṇamātra bhāvinyaḥ । tathāhi ॥

[186,vii]

	prāgbhāvastattvato dṛṣṭo yadi nāma na vastunaḥ ।
	tathāpi vyatirekasya darśanādastitāmatiḥ ॥ 156 ॥ (PVA)

[186,viii]

yadi viṣayanirapekṣaścakṣurmmātrabhāvībhūtastambhasambhārapratibhāsaḥ yatra yatra cakṣuḥ pravarttate tatra tatra bhavet । taimirikakeśādipratibhāsavat । na ca bhavati 〈।〉 tadviyuktapradeśe tata〈ḥ〉stambhādeḥ prāgbhāva iti । tato'nvayavyatirekasaṅgamāt ghaṭādibuddhaya udīyamānāḥ paṭādīnāṃ sāmarthyamavagamayanti । naivaṃ sāmānyabuddhayaḥ । āntarakāraṇamātreṇa bhāvāt । yatkāryaṃ yatsāmagrīmātrabhāvi tat tadvyatiriktabhāvasāmarthyamātmani bodhayati । śrotrasya cakṣurādimātrabhāvi cakṣuścittaṃ ।

[186,ix]

nanu gotvabuddhirnāśve bhavati tatkathanna vyatireka iti cet ।

[186,x]

na sadetat । tathāhi ।

[186,xi]

	gotvasyābhāvato nāśve gobuddhirnopajāyate ।
	na vāsanāprabodho'sāviti tatra na gotvadhīḥ ॥ 157 ॥ (PVA)

[186,xii]

gotvavāsanāprabodhakārī asāvaśvo neti na tatra gotvabuddhiḥ । tatraiva gauriti śa<?>〈sa〉ṅketapratipatteḥ 〈।〉 na gotvābhāvād apitu tādṛśasaṃskārasyāsattvāt na ca vyaktivyatirekeṇa samānākāratā tatra pratīyate yena sāsti neti vā vyavasthāpyeta । tasmāt pratyayamātramevāvicāritaramaṇīyaṃ sāmānyanna paramārthataḥ ।

<187>

[187,i]

nanu yadi na paramārthaṃ kathaṅgotvāśvatvayoḥ parasparavyāvṛttiḥ । kalpanānāmeva paraspara vyāvṛttitvamvyaktīnāmvā । yadi vyaktyabhāve 'pi samayābhogamātrataḥ sarvatra sāmānyabuddhirna syāt tadā vyatirekato na sāmānyamasamarthaṃ bhaved vyāpi sāmānyantena sarvatra sāmānyabuddhiriti cet ।

[187,ii]

taimirikopalabdhānāmapi keśādīnāntathātve prasaṅgaḥ । anyairadarśanānneti cet । sāmānyamapi tadābhogādirahitairnaiva pratīyate । tatrāpi doṣaḥ । tadbhāva upalabhyata eveti na ca yuktaṃ । keśādayo 'pi timire sati kinnopalabhyante paraiḥ । timirasyopaghātādatattvopalambhakatvamiti cet । kimidamatattvannāma । upahatendriyopalabhyatvaṃ । kimupahatatvaṃ । atattvopalambhakatvaṃ । soyamitaretarāśrayadoṣaḥ ।

[187,iii]

api ca । sāmānyamapi viparītasaṃskāraprabodhata evopaghātādantaḥ kāraṇasyopalabdhimaditi samānametat ।

[187,iv]

	sāmānyavyatirekitvaṃ yadi vyāpakabhāvataḥ ।
	taimirajñānagamyānāmapi vyāpakatā bhavet ॥ 158 ॥ (PVA)
	upaghātendriyagrāhyā na sattyā maśakā yadi ।
	asatyatvāprasiddhatve nopaghātaḥ prasidhyati ॥ 159 ॥ (PVA)
	arthakriyā'prasiddheścedasatyatvādupāhatiḥ ।
	samānametat sāmānye tadgāhiṇyapyupāhatiḥ ॥ 160 ॥ (PVA)

[187,vii]

tasmānna sāmānyamarthakriyāsamarthaṃ jñānamātre 'pyasāmarthyāt ।

[187,viii]

	etena samayābhogādyantaraṃgānurodhataḥ ।
	ghaṭotkṣepaṇasāmānyasaṅkhyādiṣu dhiyo gatāḥ ॥ 6 ॥

[187,ix]

rūparasagandhasparśānāmadhiṣṭhānaṅ dhaṭo'vayavi dravyaṃ । utkṣepaṅkriyā । saṃkhyā guṇaḥ । iha buddhiḥ samavāyaviṣayā । tadgrāhyaḥ samavāyaḥ । teṣu yā buddhayastā api samayābhogādyāntarakāraṇamātrādhīnā na viṣayānvayavyatirekāvanuvidadhati । tathāhi ।

[187,x]

	rūpādivyatirekeṇa dravyannāma na dṛśyate ।
	nānvayavyatirekitvaṅ ghaṭabuddherghaṭātmani ॥ 161 ॥ (PVA)

[187,xi]

rūpādaya eva cakṣurādibuddhibhirūpalabhyante । tatastāvanmātropalambhāt prabodhitānādivāsanālakṣaṇāntarakāraṇādevāyaṅghaṭa ityekābhiniveśinī matirūpajāyamānā janenānubhūyate nāparaḥ parato nirūpyamāṇo ghaṭādidravyasvabhāvosti ।

[187,xii]

nanu darśanena paricchidyate'vayavī sparśanena ca । dvividhandravyaṃ dārśanaṃ spārśanañca ।

[187,xiii]

tadapyayuktaṃ । yataḥ ।

[187,xiv]

	rūpabhedena tad dravyantadviparyayatothavā ।
	gṛhyate'bhedasamvittau rūpameva na rūpavat ॥ 162 ॥ (PVA)
	bhedena vittau dvayākārabuddhisamvedanambhavet ।
	na cakṣurmanomātrād dvayasyārūstyavabhāsanam ॥ 163 ॥ (PVA)

[187,xvi]

atha ghaṭa iti buddhirna rūpamiti tatkathanna bhedavedanaṃ । tathāhi ।

[187,xvii]

	rakto ghaṭaḥ paṭo veti matiravyabhicāriṇī ।
	na ca samvedanādanyat padārthasthitikāraṇaṃ ॥ 164 ॥ (PVA)

[187,xviii]

rūpamātrasamvedane hi tatkuta ityeva bhavenna ghaṭa it(a)〈i〉 ।

<188>

[188,i]

tadapyasat ।

[188,ii]

	raktāraktapadārthasya ghaṭādivyayadeśyatā ।
	ghaṭāghaṭapadārthasya raktaśabdābhidheyatā ॥ 165 ॥ (PVA)
	tatonvayavyatirekābhyāmbhedasya parikalpane ।
	vyapadeśorthabhedena na tu vastu tathā sthitam ॥ 166 ॥ (PVA)

[188,iv]

ityanyatra vicāritametat ।

[188,v]

atha yadyavayavī nāsti rūpādayaśca kevalāḥ । kathaṃ yatraiva rūpantatraiva sprarśa iti matiḥ ।

[188,vi]

tadapi yatkiñcideva ॥

[188,vii]

	ekasāmāgryadhīnatvāt samudāyaprakalpane ।
	ekakāryatvayoge ca yatra tatreti kalpanā ॥ 167 ॥ (PVA)

[188,viii]

yatra senāyāṃ hastyādayastatra purūṣā iti kinna bhavati vyapadeśaḥ । tathā yatra vane palāśādayastatra khadirādaya iti ca । na ca puruṣādivyatiriktā senā nāpi ca dhavādivyatiriktamvanamiti । tasmādekasāmagryadhīnatayaikakāryatvena ca parasparamaviyogatābhājo janairevamvyapadiśyante । evantarhi parasparamavyatiricyamānaśarīrā rūpādaya evāvayavī । nahi stambhakumbhavṛkṣādivat parasparaṃ rūpādīnāmvyatireka iti ।

[188,ix]

na ca vanādivad vyapadeśamātramavayavī । tasyāvayavā anvayavyatirekataḥ kalpanayā tathā vyavasthāpyante । tathāhi । yadeva paśyāmi tadeva spṛśāmītyādi abhinnadeśatā pratīyate । na rūpadeśaparihāreṇa spṛśyatā asvādyatā vā pratītimatī ।

[188,x]

tadapyasat ।

[188,xi]

	yadyabhinnambhaved rūpaṃ rūpādīnāmparasparaṃ ।
	rūpādibhedostu kutastadevānyat kathambhavet ॥ 168 ॥ (PVA)

[188,xii]

nahi tadevānyad bhavati pratibhāsābhedaprasaṅgāt । athaikameva tad bhinnendriyagṛhaṇād bhedavatpratītiḥ । cakṣurindriyeṇa pratītau rūpatā sparśanena spṛśyatā rasanena ca rasatā ।

[188,xiii]

tadasat ।

[188,xiv]

	kimekameva tadvastu bhinnagrahaṇatonyathā ।
	bhinnamevārthabhedena pratītipathasaṃsthitam ॥ 169 ॥ (PVA)

[188,xv]

na tāvadekameveti pramāṇam । nahyekameva grahaṇabhedād bhedavat pratīyate bhrāntatāprasaṅgāt । athānyathā grahaṇasyāsambhavādagatyaitadevābhrāntamucyate ।

[188,xvi]

	arthoyamevameveti kasmānna parikalpyate ।
	abhedasya pratītistu nāstītyaparikalpanā ॥ 170 ॥ (PVA)

[188,xvii]

athāpi syād 〈।〉 yadi bhedaḥ kathamekadeśatā'viyogaśca । tadapi sugamaṃ yataḥ ।

[188,xviii]

	deśo deśavato nānyastadbhedānavabhāsanāt ।
	deśavatpratibhāsastu bhanna evetyabhit kutaḥ ॥ 171 ॥ (PVA)

[188,xix]

na deśo nāmāparo rūpādibhyaḥ 〈।〉 so 'pi ca tebhyo bhinno bhedapratibhāsādeva na deśabhedādanavasthāprasaṅgādapratītireva bhavati । svarūpeṇa bhede rūpādīnāmapi bheda eva । na ca svarūpapratibhāsamānarūpādaparaṃ । pratibhāsasya ca bheda eva । nahi rūpapratibhāsanameva rasapratibhāsanaṃ । indriyāntaravaikalyaprasaṅgāt । abhedaprasaṅgācca । indriyabhedādbheda iti cet । tadasat । nahīndriyabhede 'pyabhinnambhinnampratibhāti । tathā cetparokṣate vā bhinnasya syāt ।

[188,xx]

iti rūpādimātramevāvayavīti prasaktaṃ । yadi cendriyasāmarthyādanyathārthonyathā pratītiḥ bhrāntireva bhavetkāmalinaḥ śaṅkhe pītapratibhāsavat । athāpi syāt 〈।〉 samvādādabhrāntatā ।

<189>

[189,i]

tadapyayuktaṃ । samvāde 'pi pratibhāsa eva 〈।〉 so 'pīndriyabhedādeva tathāpratibhāsaprakāraḥ । tatosāvapi bhrānta eveti kathamasiddhamasiddhena sādhyate । samvādasyānyasya ca pratibhāsasyendriyakṛtatvānnārthānvayavyatirekānubandhinī pratītiriti nārthotra nāmāstīti sādhvavayavisādhanaṃ । nahyavayavisādhanamarthābhāvasādhane tasyārthaviśeṣatvenābhipretatvāt । tasmānnendriyavyāpārādekamanekatayā pratibhāti । api tvanekameva rūpādi । tata ekapratyaya āntarakāraṇādhīna eva । utkṣepaṇapratyaye 'pi cāparāparadeśotpattayo hastādikṣaṇā utkṣepaṇamiti tatsamudāya eva kalpanārūpaṃ kāraṇādāntarādeva na viṣayabalāyātaḥ । evantarhi pūrvāparakṣaṇavyaṅgyaṅkriyātvamutkṣepaṇapratyayaviṣayaḥ । na । vyaktivyaṅgyāt sāmānyasya । kriyātvañca sāmānyaṅkriyāvyaktyābhivyajyate nārthakṣaṇavyaktyā । na ca hastādikṣaṇavyaktyāśritā'parā kriyā vyaktiranyathā copalabhyate । na cānyavyaktivyaṅgyatā sāmānyasya । atha hastādikṣaṇavyaṅgyā kriyārthajātiḥ ।

[189,ii]

tadapyasat । ekaikakṣaṇavyaṅgyatvābhāvāt । nahyekakṣaṇavyaṅgyā utkṣepaṇādayaḥ prathamakṣaṇa eva pratītiprasaṅgāt । athāyugapatkālairevābhivyajyate kriyājātiḥ । nahi vai yā kara ṇaira vaśyamparasiddhāntonugamyate । eṣaivāsmākandarśanasthitiḥ ।

[189,iii]

tadasat । pratyekamanabhivyaktā yadi jātissamudāye na tarhyabhivyajyate । prakārāntarāsambhavāt । abhyāsādekenāpyabhivyajyata iti cet । abhyāsa eva tarhi kāraṇamāntaramiti na viṣayabalāyātantajjñānaṃ । evaṃ saṃyogavibhāgapratyayā api vācyāḥ । tathā coktaṃ ।

[189,iv]

	saṃkhyāsaṃyogakarmāderapi tadvat svarūpataḥ ।
	abhilāpācca bhedena rūpambuddhau na bhāsate ॥ 172 ॥ (PVA)

[189,v]

nanvarthakriyāyāmasamarthamiti sāmānyalakṣaṇantataḥ keśādayo 'pyarthakriyāyāmasamarthatvāt sāmānyaṃ prasaktāḥ ।

[189,vi]

tadapyasat । yataḥ ।

[189,vii]

	keśādayo na sāmānyamanarthābhiniveśataḥ ।
	jñeyatvena grahād doṣo nābhāveṣu prasajyate ॥ 7 ॥

[189,viii]

artha eva hi sāmānyarūpatayā svalakṣaṇātmā pratīyamānaḥ sāmānyaṃ । yadyasau svalakṣaṇamarthakriyākāritvāt kathaṃ sāmānyamanarthakriyākāritve ca kathamarthaḥ । arthakriyākāritvenārthatvāt । na ca dvayamekatrārthakriyākāritvamitaracca । naitad durghaṭam ।

[189,ix]

	sākṣādarthakriyāsaktampāramparyeṇa śaktitaḥ ।
	sāmānyañca tadarthaśca śaktañcāśaktameva ca ॥ 173 ॥ (PVA)

[189,x]

sāmānyamarthādhyavasāyenārthaḥ । paramārthato'nartha eva । upacaritamarthatvamasya paramparayārthakāryatvāt 〈anyārthatvāt〉 kathantarhi śabdasya viṣayaḥsāmānyaṃ । nahi nadyāstīre śarkkarā -śakaṭamityarthakriyāpāramparyeṇāpi ।

[189,xi]

naitadasti । mābhūt tatsamānyaṅkā naḥ kṣatiḥ sutarāmeva śobhanaṃ śabdasyāprāmāṇyasādhanāt । tathāhi । sāmānyamasmābhiḥ pramāṇaviṣaya iṣyate । yadi cāyamapi pramāṇaviṣayaḥ । śabdaḥ pramāṇambhavet । kathantarhi śabdasya viṣayaḥ sāmānyamuktaṃ । na śabdasya viṣayaḥ sāmānyameva । <190> kintarhi 〈।〉 śabdasya sāmānyamviṣaya eva na viṣayaḥ । śabdaviṣayatvena cānugatākāratā labhyate । tathā'viṣayaḥ svalakṣaṇamiti na keśādayaḥ svalakṣaṇaṃ kasyacidaviṣayasya śabdānāṃ svalakṣaṇatvāt । atrāpi nāviṣayaḥ svalakṣaṇameva 〈।〉 kintarhi 〈।〉 aviṣaya eva svalakṣaṇanna viṣayaḥ । keśādiviṣayañcāpramāṇameva vijñānaṃ । tathāhi 〈।〉 "pramāṇamavisamvādi jñāna" (pra.vā.1.1)miti sāmānyalakṣaṇe kṛte viṣayabhedena tadbheda upapādyate ।

[190,i]

	bhedastu viṣayasyeva pratipādyatayā mataḥ ।
	tato'pramāṇaviṣaye kathamviṣayatā bhavet ॥ 174 ॥ (PVA)

[190,ii]

yadyartha eva sāmānyamabhāvasyārthatā śūnyatvādasāmānyatā । na cāsāvaviṣayaḥ । anupalambhaviṣayatvāt sāmānyabhāve 'pi prāgabhāvaḥ pradhvaṃsābhāva ityādibhedavyāpakatvāt । ghaṭādyabhāva idānīmabhāva iti ca vyaktivyāpanāt ।

[190,iii]

atrāpi parihāraḥ । jñeyatvena grahaṇāt । abhāvo 'pi hi kenacidākāreṇa jñeya eva । anyabhāva evābhāva iti siddhāntaḥ sa cārthakriyākāryeṇa । athavā'sāvapi pramāṇena paricchidyata eva । prayojanavatvāccāsāvarthaḥ । abhāvenāpi hi prayojanameva niḥśaṅkagamanārthatvāt । tatastatrāpyarthādhimokṣa iti, artha evābhāvaḥ svena rūpeṇa, na punaḥ keśādiḥ, bhrāntavijñeyatayā paricchedāt ।

[190,iv]

nanu keśādayo 'pi yadevambhūtaṅkeśādyasaditi jāyate sattyakeśasadṛśamveti tadā tatrāpi svānurūpamasatyatānibandhanamprayojanamastyeva nirvibandhagamanādikaṃ । tatasteṣāmapi pramāṇaviṣayatā bhavet । atha tathā paricchede sāmānyarūpataiva tathā sati sphuṭābhatā na syāt । sphuṭābhatayā cārthatve svalakṣaṇameva । tajjñānamanarthakanna bhavatīti na bhrāntambhavedityāha ।

[190,v]

	teṣāmapi tathābhāve'pratiṣedhāt; sphuṭābhatā ।
	jñānarūpatayārthatvāt; keśādīti matiḥpunaḥ ॥ 8 ॥
	sāmānyaviṣayā; keśapratibhāsamanarthakaṃ ।

[190,vii]

yadi keśadayo 'pi taimirikopalabdhā asattyatayā paricchidyante tadā'sattyā irti kortho'rthaṃkriyājñānena nopalabhyate puruṣāntareṇa veti । tadupalabhyatvābhāvaparicchedādabhāvaprameyataivetyabhāvatayā prameyatvasya sāmānyarūpatāyā apratiṣedha eva ।

[190,viii]

yadapi sadṛśametadanyena keśādinā tadājñānarūpe sadṛśavyavahāra iti svabhāvahetuviṣayatvāt prameyataiva keśādeḥ । kathaṃ tarhi sphuṭapratibhāsatā sāmānyasya । jñānarūpeṇārthatvāt svalakṣaṇameva tat । pratyakṣaviṣayastarhi bhavet । bhavatyeva । svasamvedanapratyakṣaviṣayatvāt । kathaṃ sāmānyarūpatā । vikalpajñānenāpareṇa pūrvakeśādisamānatayā viṣayīkaraṇāt । tathā hi ।

[190,ix]

	asattyāstimirajñānagamyāḥ keśādayaḥ purā ।
	evamevopalabdhatvād sadṛśā vā sarūpataḥ ॥ 175 ॥ (PVA)

[190,x]

nahi sattyatāviparyayaḥ sadṛśatā pūrvarūpānusaraṇamantareṇeti vikalpaparicchedyataiva sādṛśyāsattyatvayoḥ । na ca pūrvāpararūpe pravṛttamavikalpakamiti pratipādayiṣyate । tena parokṣatayā sāmānyaṃ । anarthatvāttarhi kasya jñānasyeti cet । keśapratibhāsamindriyajñāna manarthakaṃ । ayamabhiprāyaḥ । svasamvādane pratyakṣaṅkeśādirūpe vikalpajñānamanumānamindriyajñānamanarthakamiti vibhāgaḥ ।

<191>

[191,i]

nanvindriyajñānantadeva ca svasamvedanaṃ । nahi svasamvedanavijñānādaparamindriyajaṃ । indriyāśrayeṇa tasya svasamvedanasyotpatteḥ ।

[191,ii]

	athaitadindriyajñānamarthābhāve bhramo mataḥ ।
	svasamvittistu naivākṣāt tadvināpi pravarttanāt ॥ 176 ॥ (PVA)

[191,iii]

yadantareṇāpi yat na tattasya kāraṇaṃ ।

[191,iv]

nanu parisphuṭā svasamvittirnaivākṣamantareṇa । tadapyasat । svasamvittiḥ sarvaiva parisphuṭā svena rūpeṇa । yadyatra svena rūpeṇa sākṣātkaraṇākāreṇa pratibhāti tatparisphuṭaṃ । svañca rūpaṃ sarvasya jñānasya sākṣāt pratibhāti । nahi svarūpameva parorkṣaṃ svarūpābhāvaprasaṅgāt । tasmāt parokṣameva sakalamaspaṣṭaṃ । svapnajñānañcendriyamantareṇāpi spaṣṭarūpaṃ । tasmādindriyamartha eva pravarttate tadabhāve'narthakaṃ tat syāt । keśajñānamanarthakanna tatra keśaprāptiḥ । tato'rthāpekṣayā'narthakamiti niścayaḥ ।

[191,v]

nanu jñānarūpatayāpi yadyarthatā sāmānyamapi svalakṣaṇamprasaktaṃ spaṣṭāvabhāsi ceti virodhaḥ । na virodho yataḥ ।

[191,vi]

	jñānarūpatayārthatve sāmānye cet prasajyate ॥ 9 ॥
	tatheṣṭatvādadoṣo; 'rtharūpatvena samānatā ।

[191,vii]

jñānarūpatayā svalakṣaṇatā parisphuṭākāratā ca sāmānyasya vidyata eva । tathābhūtaiva hi tasya spaṣṭatā । arthastu bhavatyaspaṣṭapratibhāso'nyasya spaṣṭābhāsasya bhāsanādanyataḥ । jñānasya tu sa evākāraḥ kimapekṣayā tadaspaṣṭamucyatāṃ । tasmāt svarūpasya sākṣādavabhāsanāt aspaṣṭatā kutaḥ । etadeva spaṣṭatvaṃ yaḥ sarvākārapratibhāsaḥ । arthasya tu svarūpamanyaditi tadapratibhāsane na spaṣṭatāpratibhāsaḥ ।

[191,viii]

kathantarhi sāmānyantadaspaṣṭapratibhāsañcetyāha । arthasya bāhyasya rūpeṇa samānatā । rūpaṇaṃ rūponirūpaṇamityarthaḥ । arthanirūpaṇena samānatā । aspaṣṭatā cārthasya । tatra parokṣatayā'spaṣṭatā sāmānyākāratā ca yataḥ ।

[191,ix]

	sarvatra samarūpatvāt tadvyāvṛttisamāśrayāt ॥ 10 ॥

[191,x]

sarvatra hi tīkṣṇamandatīvracāndanādau samarūpatā । samatvena tasya pratipatterekādhyavasāyena dṛśyavikalpyārthaikīkaraṇataḥ । tathāhi ।

[191,xi]

	sāmānyantatsamānānāmbhāva ityupagamyate ।
	jñānākāraśca tadvyaktirūpeṇādhyavasīyate ॥ 177 ॥ (PVA)

[191,xii]

śāvaleyādisakalavyaktiniṣṭhatayā sāmānyākārasya । samvṛtyā tadadhyavasāyena sāmānyarūpatā jñānākāraviśeṣasya । tatra cādhyavasāyasya tata utpattirvāsanāviśeṣaśca nibandhanamityanavadyaṃ । tadvyāvṛttisamāśrayeṇa tasyotpatteḥ । pāramparyeṇa hi vyāvṛttapadārthāśrayaṇena tasyotpatteḥ । vyāvṛtteṣu padārtheṣu pravarttanācca । tacca vyāvṛttatvaṃ samānaṃ sarveṣāmiti vyāvṛttireva sāmānyaṃ । vyāvṛttisambandhāccākārasyāpi vyāvṛttirūpatvāditi ।

[191,xiii]

nanu kasmādākāraḥ sāmānyaṃ । rūpādaya evāviśeṣeṇa sāmānyamanumānagocaraṃ । vyaktya <192> ntarāparityāge hi vyaktaya eva sāmānyamucyante । sakalavyaktiparityāge tu anumānamapramāṇamprasaktaṃ । tasmādavaśyamanumānasya prāmāṇyamabhyupagacchatā vyaktiviṣayatā'bhyupagantavyā lakṣitalakṣaṇena । nākāramātraparyavasānaṃ । apravarttakatvaprasaṅgāt । kevalasāmānyagrahaṇe 'pyayameva doṣaḥ । tasmāt tato 'pi jñānakārādanumānamvyaktīnāmiti vyaktiviṣayaṃ sāmānyānumānaṃ 〈bau ddha tī rthi kā nāṃ〉 sāmānyavādināṃ ।

[192,i]

nanu sāmānyenāpi vyakteranumānannāsti । tatrāpi sāmānyapratibhāsanāt apravarttanameva punarapītyanarthakamanumānaṃ । na ceyatī sāmānyaparamparā । sāmānyāt sāmānyānumānantato 'pyaparasāmānyānumānamityanavasthā । tasmāt paryante 'pi vyaktayo'vagantavyā iti vyaktayaḥ sāmānyaṃ ।

[192,ii]

tadapyasat । yataḥ ।

[192,iii]

	tadavastvabhidheyatvāt sāphalyādakṣasaṃhateḥ ।
	nāmādivacane vaktṛśrotṛvācyānubandhini ॥ 11 ॥
	asambandhini nāmādāvarthe syādapravarttanaṃ ।

[192,v]

nahi rūpādaya eva sāmānyaṃ sāmānyajñānena pratīyamānāḥ । rūpādayo hi vyastāḥ samastā vā sāmānyajñānena pratīyeran । yadi samastāḥ sāmānyajñānena pratīyante tadā śabdādutpadyate yatsāmānyajñānantena sakalavyaktisvarūpapratipatterakṣasaṃhatervaikalyaprasaṅgaḥ । vyaktipratipatyarthaṃ hi cakṣurāderakṣasaṃhatiriṣyate । sā ca vyaktirapagateṣvapi cakṣurādiṣu pratīyata iti kimakṣaiḥ । sukhārthamindriyāṇīṣyanta iti cet ।

[192,vi]

	tathā hīndriyasaṃśrayeṇa yatsukhantadanyathā ।
	tadapyayuktaṃ tasyāpi śabdādeva pratītitaḥ ॥ 178 ॥ (PVA)
	pratītireva śabdāccenna vinākṣaṃ sukhodayaḥ ।
	sukhodayadhvaneḥ so 'pi bhavatyeva sukhodayaḥ ॥ 179 ॥ (PVA)
	pratītireva tatrāpi yadi nāsti sukhodayaḥ ।
	sukhodayaḥ svarūpeṇa pratipannaḥ kathanna saḥ ॥ 180 ॥ (PVA)

[192,ix]

yadi sukhodayaḥ svarūpeṇa pratīyamāno 'pi na tathā । tathā satyanyatrāpi pratītau kaḥ samāśvāsaḥ । pratīyamānataiva hi sattā ।

[192,x]

atha viphalāpyakṣasaṃhatiḥ karmavaśādupajāyate ।

[192,xi]

jāyatānnāma sā tu viphalatvena pratīyeta naṣṭe 'pi cakṣuṣi rūpadarśanena । na caivamiti na vyakta eva śabdataḥ pratīyante । tasmādarūpādirūpaṃ sāmānyaṃ । evantarhi nāmādirūpambhaviṣyati । nākṣasaṃhatervaiphalyāt ।

[192,xii]

tadapyayuktaṃ ।

[192,xiii]

	viprayukto hi saṃskāro vaktṛśrotrarthasaṅgataḥ ।
	asaṅgato vā vaktrāpi saṅgame'rthe'pravarttanaṃ ॥ 181 ॥ (PVA)

[192,xiv]

nahi vaktṛśrotṛsaṅgatanāmanimittapratipādane'sya pratītiriti apratīterthe kathampravartanaṃ । apratīte 'pi pravarttane sarvatra pravarttanaprasaṅgāt, pratipattivaiyarthyaprasaṅgācca naitad yuktaṃ । athāpi syāt । yannimittaṃ yaścārthastayoḥ sārūpyādekapratipādanepyanyatra vṛttiryathā yamalakayorekacodane citrāṅgadacitravīryayoḥ nahi tatrānyatra na vṛttiḥ । tadapyayuktaṃ ।

<193>

[193,i]

	bhrāntistatreha na bhrāntirbhrāntiścet syānna vastuvit ।
	bhrāntiśca vastuvittiścetyetadanyonyabādhanam ॥ 182 ॥ (PVA)

[193,iii]

yadi nāmanimittapratibhāsinī sā matiḥ kathambhrāntiḥ । bhrāntiścedanālambanā । tathā sati na nāmanimittapratipattiḥ । nāmanimittasya svarūpeṇāpratibhāsanāt । tatrāpi nāmanimittakalpanāyāmanavasthā । tasmād yamalakayorabhrāntipratipattau nāmanimittapratibhāsanameveti asiddho dṛṣṭāntaḥ । tatrāpi tatpratipattereva pravarttanamiti tatrāpi codyaṃ kathamarthe pravarttanamiti sādhyapakṣanikṣipto na dṛṣṭāntaḥ ।

[193,iv]

abhyupagamyāpyucyate ।

[193,v]

	sārūpyād bhrāntito vṛttirarthe cet syānna sarvadā ॥ 12 ॥
	deśabhrāntiśca ; na jñāne tulyamutpattito dhiyaḥ ।
	tathāvidhāyāḥ ; anyatra tatrānupagamād dhiyaḥ ॥ 13 ॥
	bāhyārthapratibhāsāyā upāye vā'pramāṇatā ।
	vijñānavyatiriktasya ; vyatirekāprasiddhitaḥ ॥ 14 ॥

[193,viii]

yadīyambāhye vṛttiranyapratītāvapi sārūpyopajanitavibhramahetukā tadā na sarvadā bhavet । nahi yamalakayorekapratītāvanyatraiva sarvadā vṛttistatrāpi vṛttidarśanāt । na ca sārūpyammūrttāmūrttayoḥ sādṛśyābhāvāt । tadbhāve vā na viprayuktasaṃskāratā । rūpādisvabhāvatvena rūpaskandhasyāntarggamāt । kiñca 〈।〉 deśabhrāntiśca na syādetaddeśa eva pratipādita iti nahi tadanyadeśayoḥ sārūpyaṃ ।

[193,ix]

atha deśasyāpi na svarūpeṇa pratipādanaṃ । kintarhi 〈।〉 nāmanimittatvenaiva tasyāpi bhrāntyā pratīteḥ । evantarhi na deśo nāmapratipādita iti na deśaviśeṣe pravartteta । nahyadeśe cittacaittapratipādane kaściddeśavideśasaṅgate rūpādau pravarttate । ekatvādhyavasāyāt pravarttata iti cet । koyamekatvādhyavasāyo nāma । nāmanimittasya pravṛttiviṣayapadārtharūpatayā pratipattiriti cet । kathamanyasyānyatvena pratītiḥ । na ghaṭaḥ paṭarūpeṇa pratīyate । tasya rūpantatrādhyastamiti cet । yattarhyadhyastantadeva pratipannambāhyedhyaste bāhyameva pratipannanna nāmanimittagandho 'pīti । yatra cādhyāsaḥ tatraiva pravarttanaṃ na bāhye'rthe bhavet । atha nāmanimittasya tatrādhyāsaḥ । tathā sati nāmanimittamevaṃ pratipannaṅkathambāhye pravṛttiḥ । śuktikāyāṃ rajatādhyāse kathaṃ śuktikāyāṃ vṛttiriti cet । śukterapi tatra sadbhāvāt taddeśasya ca pratyakṣeṇa grahaṇāt । na ca nāmanimittadeśaparigrahaḥ । deśaparigrahe'deśasthatā na syāt । ādhārasyārthasya sa deśa iti cet । na 〈।〉 vivekābhāvāt । śuktikāyā deśo na rajatasya । tadvadanyatrāpīti cet । na 〈।〉 rajatasyāsattvato deśābhāvāt । na tu nāmanimittasya deśo bhāvaḥ । dṛṣṭasya ca rajatasyādhyāropo na ca nāmanimittadarśanamasti । adhyāropakāla eva tasya darśanāt । tasmānneyamadhyāropato'rthe vṛttiḥ । na ca skhaladgatipratyayagrāhyatā māṇavakāgnipratyayavat । atyantābhyāsānneti cet । kuta etad atyantābhyāsata iti pratītiḥ pramāṇābhāvāt । pramāṇena hi pratīyamānantathābhyupagantavyannānyathā । anyathā vyavahāro <194> na yuktastenaivaṅkalpyate iti pramāṇābhāva iti cet । na 〈।〉 anyathāpi vyavahārāditi pratipādayiṣyate ।

[194,i]

yasyāpi śabdāt svākārameva jñānamutpadyate'rthāsaṃsparśitasyāpi kathamarthe pravarttanamiti cet । na 〈।〉 jñāne jñānākāre bāhye tulyaṃ । bhrāntāyā buddherutpādāt । tathā vāsanāsāmarthyādupajāyamānā svarūpameva viśiṣṭadeśādhiṣṭhānamarthaṃ manyamānā vyavahāriṇampravarttayatītyatra na kiñcid vyahataṃ । tathāhi ।

[194,ii]

	svarūpamarthāropeṇa pravarttayati yāvatā ।
	vyavahāraḥ samāptoyantāvataiva pareṇa kim ॥ 183 ॥ (PVA)

[194,iii]

nāmanimittamarthammanyata iti dvayī kalpanā । pratipannamapratipannamvā । arthākāratayādhyavasīyata iti । yadi śābdavijñāne nāmanimittampratipannaṃ svarūpeṇa kathamasyārthatayā pratītiḥ । nahi svarūpeṇa pratipannamanyākāratayā pratipannamucyate । na khalvanyākārantad bhavati । ākārabheda eva bheda iti । tasmānnāmanimittasyārthākāratayā pratītiriti nāsāvākārorthasya tatrārthasyābhāvāt । nāpi nāmanimittasya tadayogāditi । sa ākāro jñānasyaiva । tad varaṃ sa eva jñānākāro'rthatvena pratīyatāṅ kimantargaḍunā nāmanimittena । jñānasyārthākāratā bhavati । tataḥ pāramparyeṇotpatteriti yuktannāmanimittasyārthākārateti । kuta etat । nahi tasyārthākāratāyāmpramāṇaṅ kiñcit ।

[194,iv]

atha nāmanimittasyāpyavyatiriktorthākāraḥ । sa eva tarhyarthākāra iti nākṣasaṃhateravaiphalyaṃ । athāpyartha kriyākāri na bhavati tadarthakriyākārigrahaṇe nākṣasaṃhateravaiphalyaṃ ।

[194,v]

tadapyayuktaṃ । arthakriyākāritvāgrahaṇādapravarttanameva prāptaṃ । adhyāropāt pravarttate 〈।〉 sodhyāropo jñānakāra evetyuktaṃ । anyathā tatrāpyaparannāmanimittaṃ tatrāpyaparamityanavasyā bhavedityaparihāraḥ tatrāpi bhrāntatāyāḥ । na nāmanimitte pramāṇābhāvāt । nahi bhrāntavijñānādarthavyavasthā । sa evākāro'rthasya vyavasthāpaka iti cet । na 〈।〉 vyatirekābhāvāt । nahi sau trā nti ka syeva nāmanimittavādinaḥ sidhyati vyatirekaḥ । manaskārādimātreṇa nāmanimittaviṣayābhimatāyā buddherbhāvāt । arthākāre ca jñānebhyupagamyamāne'rthākāra eva sa yuktaḥ । kasmānna spaṣṭākārateti cet 〈।〉 na । sāmagrībhedenākāraleśotpatteḥ । nahi yato yadākārambhavati tatsarvātmanaivātmasadṛśaputravat ।

[194,vi]

nanu sakalameva jñānamanākārantatrārthasya sa ākāro yo nīlādiḥ pratibhāsaḥ । tatra sakala eva nīlādika ākāro'rthaṃsya na jñānasya 〈।〉 ataḥ sakalaṃ jñānamarthavat । na svākāraṅ kiñciditi kuto bhrāntiḥ । na ca jñānasyāsāvākāro bahīrūpeṇa pratibhāsanāt 〈।〉 naitadasti ।

[194,vii]

	sarvajñānārthavatvāccet svapnādāvanyathekṣaṇāt ।
	ayuktaṃ ; na ca saṃskārānnīlādipratibhāsataḥ ॥ 15 ॥
	nīlādyapratighātānna ; jñānantadyogyadeśakaiḥ ।
	ajñātasya svayaṃ jñānāt ; nāmādyetena varṇṇitaṃ ॥ 16 ॥

<195>

[195,i]

sarva jñānamarthavaditi kuto vyāptiḥ । na khalvapurovarttyākārānubhavādevārthavattā । tathā ced bhrāntābhrāntavibhāgo na bhavet । sakalasya sālambanatvāt । sālambanatve 'pyarthakriyā'prāpterbhrāntatāvyavahāra iti cet । evantarhyarthakriyāprāpteranālambanatve 'pi prāmāṇyavyavahāra iti kinneṣyate । kimatra tattvamiti cet । anālambanatvameva । yataḥ 〈।〉 svapnādau nirālambanatve 'pi purovarttigrahaṇasya dṛṣṭatvāt tasya cānyatrāpi dṛṣṭatvāt ayuktaṃ sālambanatvaṃ । viparyayaḥ kasmānneti nottaraṃ 〈।〉 sālambanatvasyāsiddhatvāt । nahi sālambanatvaṅ kvacidapi siddhaṃ । jāgradavasthāyāmiti cet । sā tarhyavasthā'nyatra nāstīti tatra jñānamanālambanaṃ । tasmāt svapnādāvanaikāntikatvamanyathā darśanāt । atha svapnajñānamapi nāmanimittālambanatvena svapnajñānamanālambamiti na siddhaṃ ।

[195,ii]

atrocyate । na nāmanimittālambanaṃ svapnajñānannīlākārālambanānnāmanimittasya tadākāratā'bhāvānnīlādikameva tatrālambanamiti na yuktaṃ । nīlādivilakṣaṇatvāt tadākārasya । tasyāpratighatā nāsti sattyanīlādeḥ । svapnanīlasya ca tadviparyayāt । tathā samvṛte 'pi pradeśe hastiyūthadarśanāt । yatra hyavacarake vyavasthitaḥ paśyati tatra hastipuronavakāśatvād bahirapi pihitāvacarakānnirgantumaśakyatvāt । hastiyūthakāryasya ca viṭapabhaṅgāderadarśanādagnikāryasya ca dāhāderadarśanāt । atha tathābhūta eva nīlādaya utpannā apratighāstathā sati sarvaḥ kasmānna paśyati 〈।〉 yastatra jāgartti tasya tathā bhūtasāmagryabhāvāt । nidrāsāmagrīdarśanakāraṇasvapnarūpādeḥ । yadi nidrāsāmagrī sarvasya darśikā syāt । na caivaṃ svapnānāmanyathānyathā svapnadarśanāt taddeśa eva । saṃskārasya bhedānyathādarśanaṃ । tathāhi । yasya jāgradavasthābhāvī yaḥ saṃskārastathābhūtameva darśanaṃ na bhavatīti na sarvasya sarvadarśanamiti ।

[195,iii]

nanu saṃskāraḥ saṃskṛtavijñānasantativyatirekeṇa nānyastatastato vijñānamutpannamviṣayasannihitaṅ gṛhlātīti sarvasannihitagrahaṇaprasaṅgaḥ । na khalu cakṣurādervijñānamupajāyamānaṃ sannihiteṣvapi kiñcid grahaṇayogyam ।

[195,iv]

tasmāt svapne kiñcidutpannamvibhāgena grahaṇāt । pūrvarūpadarśane hi yujyeta vibhāgaḥ । yasya saṃskāraḥ pūrvadarśinaḥ sa eva tat paśyati, anyasya pūrvābhāvādadarśanaṃ ।

[195,v]

astu tarhi viparītakhyātiḥ pūrvakālameva dṛśyate tatkālatayā । na 〈।〉 tatkālatā'bhāvāt ata eva viparītakhyātiriti cet ।

[195,vi]

atrocyate ।

[195,vii]

	viparītā'thavā khyātirviparītasya kimmatā ।
	viparīte yadi khyātirna tasyāsti viparyayaḥ ॥ 184 ॥ (PVA)

[195,viii]

yadi viparītasya khyātirna tasya viparītatā vidyate । viparītatā cet sarvasya tathā grahaṇaprasaṅgaḥ । teṣāmapi viparītakhyātiriti cet । nedaṃ sādhīyaḥ ।

[195,ix]

	sarvasya viparītatvaṅ khyāteryadi viparyayaḥ ।
	kimapekṣā nahi bhrāntirbhrāntāpekṣatayā bhavet ॥ 185 ॥ (PVA)

[195,x]

na khalu parambhrāntamevāpekṣya tadanyo 'pi tathābhūta eva bhrānta ucyate । kiñca ।

[195,xi]

	anyatra viparītākhyātipretā'nyatra sā gatā ।
	akardame patiṣyāmi jātaḥ pātosya kardame ॥ 186 ॥ (PVA)

<196>

[196,i]

svapnadarśino viparītakhyātimpratipādayiṣyāmīti jāgratāmviparītakhyāteḥ pratipādanaṃ ।

[196,ii]

atha viparītakhyātiḥ । khyātereva tarhi sā viparītatā nārthasyeti svenaiva rūpeṇārthasya darśanamiti kā viparītakhyātiḥ । khyātereva tadrūpaṃ yo viparyaya iti । na cānyakhyātirūpamanyasya yenānyasyāpi tathā pratītiḥ syāt । bhinnatvāt pratītīnāṃ । evantarhi pratītireva tathā pratīyata iti na svapnadarśanasya sālambanatā । tathāhi ।

[196,iii]

	tatkāle'rthaḥ sa nāstyeva saṃskārādudayastathā ।
	na dṛśyate'vidyamānaṃ jñānameva svavedanaṃ ॥ 187 ॥ (PVA)

[196,iv]

deśāntaravyavasthitandṛśyate'nyatra deśa iti yuktamapyetat । kālāntarasaṅgatantu tadā'vidyamānaṅ kathamiva dṛśyate । tasmāt pūrvadarśanājñānameva tathotpannaṃ samvedyate nārthastasyāsambhavāt । yadyanyakāle 'pi tatkālatayā dṛśyate sarvatra viparītakhyātirasti jāgradavasthāyāmapi stambhādidarśane । na tatra bādhakābhāvāt ।

[196,v]

nanu bādhakābhāvo viparītakhyātireva । arthaprāpterna viparītakhyātiriti cet । nanvarthaprāptirapi viparītakhyātireva । nanvarthasya vidyamānatve kathamviparītakhyātiḥ । nanvarthasya dṛṣṭatve kathamaprāptiḥ । tathā'bhāvāditi cet । abhāve kathamvedanaṃ । anyadākārāditi cet । kathantarhi na prāptiḥ । anyadeva bhāvādīdānīmabhāvāt । kathantarhi taddarśanaṃ ।

[196,vi]

〈para āha〉 । tatkālasya rūpasya prāptirapi tatkālasya kinna bhavati । aśakyatvāditi cet । kathandraṣṭuṃ śakyaṃ । dṛśyata iti cet । nanu tadeva na jñāyate kasya darśanam 〈।〉 pratyabhijñānāt pūrvasya darśanametaditi niścayaḥ । na । svapne pratyabhijñānābhāvāt janmāntaradṛṣṭasya । anyena pratyabhijñāyamānena sādharmmyādatrāpyanumānamiti cet । gandharvanagarādiṣvabhāvāt । nahi ca tatra pratyabhijñānaṃ । sarvameva tarhi pratyabhijñeyampūrvameva dṛśyate nedānīntanadarśanamiti ।

[196,vii]

anena smṛtisampramoṣo 'pi vyākhyātaḥ ।

[196,viii]

alaukikamapi vyākhyātamanenaiva । tathāhi । kimidamalaukikaṃ । anyena na duśyate asādhāraṇaṃ ।

[196,ix]

atrocyate । jñānameva tadanyena yogyadeśāvasthitenājñānād grāhakākāravat grāhyatayā grahaṇādartha eva na jñānaṃ । na tasya grāhyatayā grahaṇamasti । svarūpeṇa grahaṇāt svarūpeṇa hi sortho na grāhyatayā । grāhyatayā cedarthaḥ । grāhyatā pratibhāsādanyā nāsti । sa evāstīti nārtho nāma । grāhyākāratayārthatvamupalabhyate na tvasāvarthaḥ । kathamanyenānyasyopalambhalakṣaṇamiti yatkiñcidetat ।

[196,x]

artho'rtha iti pratyaya utpadyata iti cet । na । uktametat 〈।〉 "nārtho'narthādhimokṣata" (vā. pra. 2.1) iti । etena nāmādi vyākhyātaṃ ।

[196,xi]

api ca sarvameva purovartipratibhāsaṃ jñānamatra viparītakhyātiratra neti । atrālaukikāthatā । atra neti kuta ityāha ।

[196,xii]

	saiveṣṭārthaṃvatī kena cakṣurādimatirmatā ।
	arthasāmarthyadṛṣṭeścedanyatprāptamanarthakaṃ ॥ 17 ॥

<197>

[197,i]

api ca 〈।〉 yaiṣā cakṣurādimatiraviparītakhyātirūpā sārthavatī arthasannidhijanitā kena matā 〈।〉 kimatra kāraṇaṃ । nahi dṛśyamānatāyāmviśeṣaḥ । arthasya sāmarthyamanvayavyatirekābhyāndṛśyata iti cet । tathāhi 〈।〉 sorthonyena prāg dṛśyate svayañcānumānena paścāt prāpyate । tenārthasya sāmarthyandṛśyate । yadyevamanyad yatreyaṃ sāmagrī nāsti tajjñānaṃ prāptamanarthakaṃ । tathāhi ।

[197,ii]

	nāstyatrārtho'tra svastīti matiḥ sāmvyavahārikī ।
	avisamvādinī ceyammatiḥ<?> ॥ 188 ॥ (PVA)

[197,iii]

tathāhi 〈।〉 jñānameva mamotpannannātrārthosti pūrvabhāvanāsāmarthyamatra mayaivambhāvitamiti na tu tanmayā dṛśyate smaraṇamvā mamālaukiko vāyamarthaḥ । yena vādhakenālaukikatvampratīyate tenānarthakatvameva । na ca laukikatvena pratīyamānamalaukikantatra viparītakhyātiprasaṅgāt । tadapyalaukikamiti cet । na 〈।〉 anavasthāprasaṅgāt । athāsādhāraṇatvameva pratīyate । nahi pareṇedampratīyata iti matiḥ । arthaviṣaye tu pratyaye'numānena parapratīyamānatā pratīyate । evantarhi paro nāstyabhrāntārthastavaiva pratītireṣāpratītireveyamiti nārtha iti pratyeti tasmānnāmādipratibhāsaḥ nena na sālambanatvamvaktṛśrotṛsambandhe satīti nyāyaḥ ।

[197,iv]

	apravṛttirasambandhe 'pyarthasambandhavad yadi ।
	atītānāgatamvācyanna syādarthena tatkṣayāt ॥ 18 ॥

[197,v]

yadyarthasambandhābhyupagamo nāmanimittasya tadā'pravṛttireva । yato'rthena saha tasya kṣayaḥ । asambandhe sutarāmevāpravṛttiḥ 〈।〉 yatrārthasambandhasya kevalasya pratīterapravṛttiprasaṅgastatrāsambandhe sutarāmevāpravṛttiḥ । atītānāgatasya cārthasyābhāvāt । yadyapi nāmanimittamāste tathā pravṛttirevārthe'rthollekhyābhāvāt । na hyanyatra pratīte'nyatra pravṛttiḥ । pariśiṣṭantu vyā khyātaṃ ।

<(2) paramate doṣāḥ>

{2.1.2.2.0}

[197,vi]

	sāmānyagrahaṇācchabdādaprasaṅgo mato yadi ।
	tanna kevalasāmānyāgrahaṇād grahaṇe 'pi vā ॥ 19 ॥
	atatsamānatā'vyaktī tena nityopalambhanaṃ ।
	nityatvācca yadi vyaktirvyakteḥ pratyakṣatāmprati ॥ 20 ॥
	ātmani jñānajanane yacchaktaṃ śaktameva tat ।
	athāśaktaṅkadāciccedaśaktaṃ sarvadaiva tat ॥ 21 ॥

[197,ix]

yadi sāmānyaṃ śabdapratyayagocaraḥ । tatsāmānyaṃ kevalamanyathā vā gṛhyeta । yadi kevalaṃ sāmānyaṃ gṛhyate vyaktyapāye 'pi bhavati pratyayaḥ kintvatītādipratītirna syāt । nahi sāmānyamatītādirūpaṃ । atha sāmānyamatītādivyaktiyogādatītādīti vyapadiśyatedhyavasīyate vā । tathā sati vyaktirūpasahitameva gṛhyate । na cātītādivyaktīnāṃ rūpamasti । kathamatītādervyaktirūpadvāreṇātī'tādirūpatāpratītiḥ । nahyaviṣayīkṛtatadrūpastādrūpyeṇāparaparigrahaṇe samarthaḥ ।

<198>

[198,i]

atha kevalasyāpi sāmānyasya grahaṇe vyavahāraḥ ।

[198,ii]

tadāpyaparo doṣaḥ । tasya tat sāmānyanna bhavati tadvyaṅgyañca na bhavati । nahi tadvyatirekeṇa gṛhyamāṇaṃ svatantrantasya taditi vyapadeśārhaṃ । tadvyaṅyamvā । svajñānena pratītirhi vyañcakaḥ pradīpādiprakāśaḥ । vyaktipratītimantareṇāpi yadi sāmānyaṅkevalampratīyate na vyaktivyaṅgyaṃ 〈।〉 tena nityopalabdhirasya syāt । vyaktiśūnye 'pi pradeśe sāmānyamupalabhyate । yathā śabdāt tadvyaktyabhāve 'pi taddeśe । atha vyañjikāmvyaktimantareṇendriyeṇa na gṛhyate । indriyeṇa grṛhyamāṇaṃ sāmānyamvyaktivyaṅgyaṃ yathā ghaṭādayaḥ śabdāt pratīyamānā na pradīpādikamapekṣante । indriyeṇa pratīyamānāstvapekṣanta ityadeṣaḥ ।

[198,iii]

tadapyayuktaṃ । śabdāt ghaṭādisāmānyameva pratīyate 〈।〉 tatkathaṃ sa dṛṣṭāntaḥ pakṣīkṛtatvāt sāmānyasya । nahi pakṣa eva dṛṣṭānto dṛṣṭāntadoṣābhāvaprasaṅgāt । tato yadi śabdāt svarūpeṇa sāmānyampratīyate kintasya pratyakṣapratītyā ।

[198,iv]

nanu pratyakṣagrahaṇābhāve kathaṃ śabdāt pratītiḥ sambandhagrahaṇābhāvāt । nanu yaḥ śabdādākāraḥ pratibhāti sāmānyasya kintadrūpaṃ sāmānyamanyathārūpaṃ vā । yadi tadrūpantadeva tarhi vyakti vyaktampratyakṣeṇāpi pratīyeta tenaiva rūpeṇa jñānañjanayet । atha pratyakṣeṇa pratīyate tatsāmānyasya rūpaṃ । tathā sati tatra saṅketakaraṇe kathamanyatra pratītiḥ pratyakṣapratipannenaiva rūpeṇa bhāseta śabde 'pi pratyaye । na ca tatsvabhāvonyasvabhāvatayā pratyayāntare pratibhāsate । nityañca sāmānyantadrūpameva sarvadā ca pratibhāsate । yataḥ ।

[198,v]

	tasya śaktiraśaktirvā yā svabhāvena saṃsthitā ।
	nityatvādacikitsyasya kastāṃ kṣapayituṃ kṣamaḥ ॥ 22 ॥
	tacca sāmānyavijñānamanurundhan vibhāvyate ।
	nīlādyākāraleśo yaḥ sa tasmin kena nirmitaḥ ॥ 23 ॥

[198,vii]

yadi śabdataḥ kevalasāmānyapratītiḥ kevalenaiva sāmānyākāreṇa pratibhāsitavyaṃ । nīlādyākāraleśasya kuto'vakāśaḥ । vyakteścet vyakterapratibhāsane kutaḥ । vyaktijanitatvāditi na yuktaṃ । sāmānyābhāvaprasaṅgāt । tadvyatirekeṇānavabhāsanāt । anugatākāratāpi nānyā nīlādyākārata ityuktaṃ । tatra ca samānākāratāyāmarthānāṃ sāmānyamiti na syāt । ubhayorapi pratīteriti cet । na indriyagrāhyatā syāt । indriyeṇa vyaktipratīterbhaviṣyatīndriyagrāhyateti na nyāyaḥ । śabdāt pratītirna sāmānyasya syāt 〈।〉 nahi tathābhūtaṃ sāmānyamastīti pratītiḥ sampratyayābhāvād bhinnapratibhāsanācca । tasmād vyaktivyatireki kiñcit pratipādyamiti śabdād vyaktirūpapratipattau nākṣasaṃhate sāphalyamvyarthatā bhavet

[198,viii]

	pratyakṣapratyayārthatvāt nākṣāṇāmvyarthateti cet ।
	saivaikarupācchabdādirbhinnābhāsā matiḥ kutaḥ ॥ 24 ॥

[198,ix]

arthasvarūpapratipattereva pratyakṣatā sā cedasti vyarthataivākṣāṇāṃ । purovarttitayā pratipattiravyakṣatā na sākṣāditi cet । na । śabdasyānyathā pratīteḥ tarhi śabdaḥ purovarttyeva gṛhyate । tasyādhyakṣatā na syāt । sarvātmanā pratītiriti cet । śabdādapi sa eva pratīyate saṅketasya

<199>

[199,i]

tatraiva grahaṇāt paritoṣārthatvāditi cet । na । paritoṣasyāpi bhāvāt । īdṛśastava paritoṣa iti śabdaśruterāsīditi prayogānneti cet । na 〈।〉 bhavatītyatīte 'pi prayogasya sambhavāt । athāpi syādatītānāgatayoreva śabdaḥ prayujyate । vyavahrite ca varttamāne । na tvavyavahite dṛśyamāna evaṃ tatra prayogavaiyarthyāt । na vātītā rūpādayaḥ paritoṣakāriṇo vyavahitāścādṛśyamānāḥ । tenendriyāṇāṃ sāphalyamiti cet । tadasat ।

[199,ii]

	svarūpeṇa hi yad dṛṣṭantadatītādikaṅ kathaṃ ।
	na hyadṛśyādatītādi paraṃ rūpād vibhāvyate ॥ 189 ॥ (PVA)

[199,iii]

cakṣurādināpi dṛśyamānamavyavahitasvarūpadarśanādeva paritoṣakāri ca । na ca vyavahite 'pi gītadhvaniḥ svarūpeṇa pratīyamānaḥ paritoṣasya na vidhāyakaḥ । jalataraṅganyāyenāgateravyavahita eveti cet । naitadapi sāraṃ ।

[199,iv]

	dūradeśatayā tasya pratīterāgatiḥ kutaḥ ।
	upādānasya dūratve'tiprasaṅgaḥ pravṛttimān ॥ 190 ॥ (PVA)

[199,v]

dūradeśo 'pi pratīyamāno yadi saṃyuktaḥ śarīrādhiṣṭhānaiḥ । rūpādayo 'pi tathā syuḥ । tataḥ śabdā'numānādanyato vā vikalpādarthapratītau cāṇḍālasparśāgamyāgamanādayo bhaveyuḥ । tasmād yadi śabdārthasya svarūpeṇa pratipattiratītāditā na syāt । dṛśyamānā api svarūpeṇa pratītita evānātītādayaḥ । samvāde 'pi samvādādiśabdādastyeva । athendriyeṇa pratītirevāstitā na pratītimātraṃ । śabdavaikalyādayo 'pi hi vidyamānatāmvināpi dṛṣṭavṛttayaḥ ।

[199,vi]

	indriyeṇa pratītiścedastitvammaśakādayaḥ ।
	kinna santyupaghātāccedupaghātaḥ kathammataḥ ॥ 191 ॥ (PVA)
	anyathā pratipattiścenna santi maśakādayaḥ ।
	evantarhi svarūpasya pratītirastitā matā ॥ 192 ॥ (PVA)

[199,viii]

tasmāt svarūpapratipattirevāstitādhyakṣatā'vyavahitatā ceti na viśeṣaḥ śābdendriyapratyayayoriti pratyakṣapratyayaprayojanatā na yuktimatpakṣāṇāmato vaiphalyameva । itaśca sāmānyamavastu ।

[199,ix]

	na jātirjātimadvyaktirūpaṃ yenāparāśrayaṃ ।
	siddhampṛthak cet kāryatvaṃ hyapekṣetyabhidhīyate ॥ 25 ॥
	niṣpatteraparādhīnamapi kāryaṃ svahetunā ।
	sambadhyate kalpanayā kimakāryaṃ kathañcana ॥ 26 ॥
	anyattve tadasambaddhaṃ siddhāto niḥsvabhāvatā ।

[199,xii]

jātimadvā vastu jātirucyetānyadvā । tatra na tāvad vastuvyaktirūpameva jātirvyaktayo yenāparāśrayā amiśrāḥ pratyakṣeṇa pratīyante । na hyanyathā'bhrāntapratyayena pratīyamānamanyathā bhavati । tathānyanirapekṣāḥ śāvaleyādayaḥ pratīyante kevalakevalāḥ । atha paścād dvitīyādivyaktayaḥ pūrvapūrvasāpekṣatayā pratīyante tatsamānametat tadevedamiti vā । tadapyayuktaṃ 〈।〉 kāryamapi yāvadaṅkurādikalpanayā sambadhyate svahetunā niṣpatteraparādhīnatvāt । tathāhi yāvadaniṣpannantāvadatra kalpanaiva niṣpattikāle 'pi tatsahabhāvitayā'parādhīnamvinaṣṭamvā kāraṇamiti kalpanayaiva sambandhaḥ kāryāṇāmapi kāraṇaiḥ kimaṅga viparyaye । tasmādanyattvavyaktyantarād vyakteḥ sāmānyasya vā tadasambaddham 〈।〉 ato niḥsvabhāvatā sāmānyasya । nahyasambaddhampratīyamāna <200> sāmānyaṃ । abhāvo 'pi tarhi satsambaddhatayā pratīyamānaḥ sāmānyambhavet । niḥsvabhāvatāyāḥ samānatvāt ।

[200,i]

	atiprasaṅgo'bhāvasya nāpekṣā'bhāvatastayoḥ ॥ 27 ॥

[200,ii]

śaśaviṣāṇaṃ śaśaviṣāṇamiti bhavatyeva sāmānyamvyaktyapekṣayā । anyavyakteḥ kasmānneti cet । vastusāmānyavādino 'pi gotvaṅ karkādikasya kasmānna bhavati । apekṣā'bhāvāt । nahi karkādivyaktyā tad vyajyate । evantarhi śāvaleyādiṣvapekṣābhāvādeva kharaviṣāṇādikasya na tatsāmānyarūpatā । gotvasya tu tadāśrayaṇena bhāvāt । tatra ca pravarttanād bhavatyapekṣālakṣaṇaḥ sambandha iti na doṣaḥ । na ca tadrūpanteṣāmasti 〈।〉 nāpi tādātmyasambandhastathāpi tathā bhavatyanādivāsanāsāmarthyāt ।

[200,iii]

	tasmādarūpā rūpāṇāmāśrayeṇopakalpitā ।
	tadviśeṣāvatārārthairjātiḥ śabdaiḥ prakāśyate ॥ 28 ॥

[200,iv]

na khalu jāte rūpamasti 〈।〉 kevalaṃ rūpāṇāmāśrayeṇa tatra pāramparyeṇotpattilakṣaṇamiti rūpavatīva pratīyate । tata eva ca tadutpattestadadhyavasāyācca tajjātipratītau viśeṣeṣu pravarttate 〈।〉 tena tadviśeṣāvatārārthairapi śabdaiḥ saiva prakāśyate nāparāvyatiriktetyupasaṃhāraḥ ।

[200,v]

bhavatu rūpākāratā jāterekatvādhyavasāyastu kuto vyaktyeti । rūpaṃ hi dṛṣṭamadṛṣṭantvekatvādhyavasānaṅ kathaṃ । atrocyate ।

[200,vi]

	tasyāṃ rūpāvabhāso yastattvenārthasya vā grahaḥ ।
	bhrāntiḥ sā; 'nādikālīnavāsanābhyāsanirmitā ॥ 26 ॥

[200,vii]

na khalu tattve darśanādeva tadrūpāropaḥ । bhrāntiparamparāpi bhavatyeveśvarādikalpanāvat । asphuṭāvabhāse 'pi sphuṭadarśanāt kathamiti bhrāntiparamparaivātrāpi śaraṇaṃ । tasmādaparabhrāntidarśanāyātaiva bhrāntiḥ sāpyaparasmādityanāditaiva bhrānteḥ śreyasīti na darśanena tadrūpasya prayojanaṃ । athavā ।

[200,viii]

	arthānāṃ yacca sāmānyamanyavyāvṛttilakṣaṇaṃ ।
	yanniṣṭhāta ime śabdā rūpantasya na kiñcana ॥ 30 ॥

[200,ix]

nahi jāte rūpamastyanyavyāvṛttilakṣaṇāyāḥ । tato hi vijātīyādanabhimatād vyāvṛttimeva śabdāḥ kurvate । vyāvṛttiśca tato vṛtyabhāva eva । nahi nivṛttimātreṇa kaścidarthī । nahi ghaṭamānayeti paṭādīnāmanānayanameva prārthyate । naitadasti । ānayetyanānayanampratiṣedhyate । tataḥ svayamevānayanambhavati । taccāghaṭe 'pi prasaktamiti tasya niṣedhaḥ । na ca niṣedhasya rūpaṃ ।

[200,x]

nanu prathamasya śabdasya vidheḥ śabdārtho bhaviṣyati । na tatra pratiṣedhassambhavati prasaktabhāvāt । tadapi na ।

[200,xi]

	anānayanamevātra prasaktantanniṣidhyate ।
	audāsīnyāt parannāsti prasaktistasya kā'parā ॥ 193 ॥ (PVA)

[200,xii]

atrānudyoga evānānayanantadeva prasaktanniṣidhyate śabdena ।

<201>

[201,i]

nanu tasya niṣedhonyasya vidhānameva tatkathaṃ rūpannāsti tasyeti । atredamucyate ।

[201,ii]

	niṣedhe tasya rūpasya svayamevānyakalpanā ।
	na tatra śabdavyāpāḥ svayamarthatvato gatiḥ ॥ 194 ॥ (PVA)

[201,iii]

kathamanyabhāva evānyasyābhāva iti cet । anyapratipattau tatkalpanotpatteḥ । kalpanārūpānyāpohapakṣe vā taduktimiti na doṣaḥ । svabuddhimeva tadviviktāmanubhavato nāstīti pratīteḥ ।

[201,iv]

nanu sāmānyabuddhistāvadasti । tatra yo'rthākāraḥ sa sāmānyaṃ sadeva । yadi nāma tasyārtharūpatā nāsti tasyānyathāpratibhāsanāt । vyatiriktantu tat sāmānyanna bhavatīti na yuktaṃ । atrocyate ।

[201,v]

	sāmānyabuddhau sāmānye nārūpāyāmapīkṣaṇāt ।
	arthabhrāntirapīṣyeta sāmānyaṃ sāpyabhiplavāt ॥ 31 ॥
	artharūpatayā tattvenābhāvācca na rūpiṇī ।

[201,vii]

sāmānyabuddhau hi pratibhāsamānaṃ sāmānyamiṣyeta । yadyarūpatā nirākāratā sidhyet tadā niyamena buddherapareṇa tena bhavitavyamiti sāmānyaṃ syāt । tasya sāmānyena rūpeṇa dṛṣṭeḥ kintu sārthabhrāntirapi yathaiva hi tatsāmānye nekṣyate । tathā bhrāntireṣetyapi pratīyata eva 〈।〉 sāpi na svarūpeṇa sāmānyaṃ । svākāraniṣṭhatayā svalakṣaṇatvāt api tvabhiplavādartheṣu plavamānatvādartharūpatayā tattvenābhāva iti ca pratipatteḥ । nahi sāmānyamidamartheṣu vidyate 〈।〉 yathā tanniṣṭhatayā pratīyate । atastena rūpeṇa sālambanatvena na rūpiṇī na sasvabhāvā । tathā parīkṣākṣamatvāt । anyathā pītādayo 'pi sitaśaṅkhādiṣu bhaveyureva । tasmānna sāmānyamvastu ।

[201,viii]

avācyatvāccāvastu sāmānyaṃ । na khalu sāmānyantattvānyattvābhyāmavācyatve 'pi vastu । kutaḥ ।

[201,ix]

	niḥsvabhāvatayā'vācyaṅ kutaścid vacanānmataṃ ॥ 32 ॥
	yadi vastu na vastūnāmavācyatvaṅ kathañcana ।

[201,xi]

yadātu tattvānyattvābhyāmavācyantadasvabhāvaṃ । avaśyaṃ hi bhavatā bhāvena tattvānyattvābhyāmavācyena na bhavitavyaṃ । atha sāmānyāntarādanyattvena vācyameveti niyamena bhede sati vastunā sāmānyena bhavitavyam । yadi vastuvyakterapi tattvānyattvābhyāmvācyambhavet । tata evāvācyatvādavastu । tatsambandhādevāvācyatā tata iti cet । vyatiriktasya kāryakāraṇabhāva eva sambandhaḥ । tataḥ sarvakāryāṇāṅ kāraṇāpekṣayā'vācyatvambhavet । na ca dhūmo'gnestattvānyattvābhyāmavācyaḥ । deśābhedāt sāmānyasya vyakteravācyateti cet । na deśo nāmāsti vastutaḥ padārthādaparaḥ । bhedāpratibhāse kathambhedābhāvo na bhavet । bhedapratibhāsane kenābhedaḥ । tatastattvānyattvādaparaḥ prakāro nāsti vastuna iti kutaścidapyavācyatvādavastu । sāmānyāntarādapi naiva tadbhedena vācyaṃ । sāmānyāntarasyāpi vastutvasiddheḥ । atha parikalpitādapi bhedena vācyatve vastu । śaśaviṣāṇādīnāmapi parasparambhedād vastutāprasaṅgaḥ । upādānabhedātteṣāmbhedo na <202> paramārthataḥ । śaśādimastakabhedopādānabuddhirivāsau bhidyate na śaśaviṣāṇādaya iti cet । ihāpyevamucyamāne ko virodhaḥ । vyaktyupādānabhedādatrāpi buddhibheda eva na vastubhedaḥ iti । tadāha ।

[202,i]

	naiva vācyamupādanabhedād bhedopacārataḥ ॥ 33 ॥

[202,ii]

yadi ca sāmānyaṃ vyaktirvā vācyaṃ śabdānāmbhavet । atītānāgatamvācyanna syānna caivaṃ yāvatā ।

[202,iii]

	atītānāgate 'pyarthe sāmānyavinibandhanāḥ ।
	śrutayo niviśante sadasaddharmaḥ kathambhavet ॥ 34 ॥

[202,iv]

yadyatīte 'pi vastunyanāgate 'pi vā sāmānyampratīyeta tattarhi sāmānyamatītānāgatasyāvastunaḥ sadasato dharmaḥ kathambhavet । nahyasataḥ sandharmo bhavati । sata eva vyaktyantarasya dharma iti cet । taddharmatayā pratīyamānasya kathamatītatā । atītavyaktibalena hi sāmānyasyātītatā na svataḥ । tenātītayogitayā sāmānyasyātītateti niyamena sāmānyamasato dharmaḥ 〈yaścāsato dharmaḥ〉 sanna bhavati । yathā śaśaviṣāṇatvamabhāvatvamvā । san vā'sato dharmo na bhavati kāryotpādanaśaktidadaṅkurādīnāṃ । ko virodha iti cet 〈।〉 sambandhābhāva eva । nahyasatā sambandhaḥ śakyaḥ pratipattuṃ । tathā cet sāmānyamapyasadeva pratīyate yathā vyaktirviśeṣābhāvāt । vyaktirapi tarhi satyeva pratīyate atītānāgatasya sattvāt । yadi satkathamatītaṃ । pratipatteratītatvāt । sāpi pratītiḥ pratīyata eva । apratyakṣatayā pratītiriti cet । na 〈।〉 apratyakṣatāyā eva svarūpapratipattāvabhāvādityuktaṃ । tasmādasato'tītāderna dharmaḥ satsāmānyaṃ ।

[202,v]

	upacārāt tadiṣṭañced vartamānaghaṭasya kā ।
	pratyāsattirabhāvena yā paṭādau na vidyate ॥ 35 ॥

[202,vi]

asadityasiddho hetuḥ । upacārāt tadiṣṭaṃ asaddharmatvanna paramārthata iti । asaddharmatvamasiddho hetuḥ । yaccopacaritantattatra paramārthato nāstīti tatrātītānāgate sāmānyasya paramārthataḥ sattvābhāvāt sattvamasiddho heturityabhiprāyaḥ ।

[202,vii]

atra parihāraḥ । tatrātītādau sāmānyadharmasya copacāraḥ । śabdasya vyakterveti pakṣāḥ । yadi sāmānyasyopacāraḥ । tadayuktaṃ । vartamānaghaṭe yat sāmānyantasyopacāro'tīte sambandhāt so dṛśyādvā । anyathā pratyāsattirahite upacāre'tiprasaṅgaḥ । na cāsatā sambandhaḥ sādṛśyamvā । sattvaprasaṅgād atītāderapi sattvamiti pratyuktaṃ । atha śabdasyopacāraḥ । tadapyayuktaṃ । arthamantareṇa śabdasyāpravṛtteḥ । pravṛttau vā'bhāve 'pi śabdāḥ pravarttanta iti prāptaṃ । tacca sāmānyamato na vastu । atha vyakterupacārastatrāpi pratyāsatyā bhavitavyaṃ । apratyāsattikasyopacārasyāyogāt । śabdopacāre 'pyetadeva vācyaṃ 〈।〉 athātītānāgatayorekatvād rūpasādṛśyādupacārastadevātītamarthakriyā tu nāstīti tata upacārorthakriyāyā iti sāmānyameva tatra pratīyate netarathā । tathā tarhi sarvamasti kathamatītatvaṃ । arthakriyā nāsti teneti cet । yadi sā nāsti saivātītā kathambhāvaḥ । tadyogād bhāvo 'pyatīta eveti cet । tadyogaḥ kena pratipannaḥ । pratītāvabhāvasyāpi pratītiḥ । api ca ।

<203>

[203,i]

	arthakriyā'pi tasyāsti sarva mastīti darśane ।
	tasyābhāve kathambhāvasyābhāvo bhāviko bhavet ॥ 195 ॥ (PVA)

[203,ii]

atha samvṛtyā'tītāditā paramārthataḥ sarvamasattyeveti cet ।

[203,iii]

	keyaṃ samvṛttirarthasya jñānālambanatā yadi ।
	paramārtha eva sakalaḥ sattyatā samvṛteḥ kathaṃ ॥ 196 ॥ (PVA)

[203,iv]

asadrūpapadārthālambanā hi samvṛtistattvasamvaraṇāt । tattvaprakāśane tu na samvṛtirnāma । atītādikañca yadi samvṛtirna paramārthaḥ । atītādirūpatāvyatirekeṇa bhāvasyābhāvānna kiñcit tattvamiti syāt । varttamānamparamārthañcedatītādikaṃ samvṛtiraparamārtha iti sāmānyamavastviti siddhaṃ । nahi varttamānamātrabhāvi sāmānyamiti sakalaṃ susthaṃ । tasmānnopacāro nāma vastuni vācye । tathāyamevopacāro yadasatpratipādanaṃ ।

[203,v]

asacca sāmānyamvyaktirvā । atītavastvabhidhāyināṃ śabdānāmarthaḥ । tathāhi । yad dṛṣṭantadevādhyāropyate । tadapyasat ।

[203,vi]

	yena rūpeṇa tad dṛṣṭantenaivāropyate nahi ।
	yena dṛṣṭanna tad vastu tenāropyate tena hi ॥ 197 ॥ (PVA)

[203,vii]

athātītādau pravarttamānaḥ pratyayastaddeśakālasambandhitayā pratīyate । tato'tīte 'pīdānīntadeva pūrvakṛtaṃ rūpamāropyate । yathā vā hī ke pūrvadṛṣṭagotvāropaḥ । evantarhyanatīte 'pi tasmin pūrvarūpāropa eva pratīyate nānyathā'numānenāpi sāmānyampratyetuṃ śakyaṃ । tataḥ sarvatropacāra eva na paramārthaḥ sāmānyaṃ । sarvatrāropalakṣaṇatvāt ।

[203,viii]

atha pratyakṣeṇa vidyamānameva sāmānyaṅ gṛhyate tatparamārtho bhaviṣyati । tattarhi nānumānādinā pratīyata iti tadavastu sāmānyaṃ ।

[203,ix]

atha pratyakṣeṇāpi yat pūrvasādhāraṇamaspaṣṭābhaṃ rūpampratīyate śabdato 'pi tadanumānato 'pi tathaiva pratīyate । spaṣṭatvantu tatra vyaktereva pratīyate । tato yadi nāmaviśeṣāṃśe na pravarttate'numānaṃ śābdamvā sāmānyāṃśe tu aspaṣṭāvabhāsini pravarttata eva । tadapyasat ।

[203,x]

	pratyakṣataiva nāstyatra sāmānye'nakṣabhāvataḥ ।
	asākṣātkaraṇāccaitat paścādevābhidhāsyate ॥ 198 ॥ (PVA)

[203,xi]

na khalu pūrvasādhāraṇatāyāmadhyakṣamiti pratipādayiṣyate । naṣṭe 'pi ca pūrvaviśeṣe tatsādhāraṇatā pratīyamānā kathamvastu । sadasaddharmaḥ kathambhavedityuktaṃ ।

[203,xii]

athobhayasādhāraṇatve kathamavastutā vastutāpi bhavet । tadapyayuktaṃ । nahi vartamānaḥ pratibhāso'tītapratibhāsena sahaikatayā pratīyate । anekapratibhāse ca kānyā sādhāraṇatā nāma । tasmādatītādirūpapratibhāsanāt asadeva śabdaviṣayaḥ na cātropacāraḥ । askhalatpratyayaviṣayatvāt । yataḥ ।

[203,xiii]

	buddheraskhalitā vṛttirmukhyāropitayossadā ।
	siṅhe māṇavake ceti ghoṣaṇāpyasti laukikī ॥ 36 ॥

[203,xiv]

buddherevāskhalitā vṛttirmukhyāropitayornibandhanambha 〈va〉 tyanyathā ca skhaladgatirhi pratyayo māṇavake tena siṃhatvamupacaritaṃ । anyatra siṃha eva tatheti mukhyantat । atra tūbhayatrāpi na skhalatpratyayaviṣayatā tato nopacāraḥ । asadarthatayopacāra iti cet । yadyasadarthapratyayaviṣayatā tathā sati sāmānyantattvādevāvastviti siddhaṃ । kiñca ।

<204>

[204,i]

	yatra rūḍhyā 'sadartho 'pi janaiḥ śabdo niveśitaḥ ।
	sa mukhyastatra tatsāmyād gauṇo'nyatra skhaladgatiḥ ॥ 37 ॥

[204,ii]

abhāvaśabdo hyabhāve'skhaladgatitvānmukhyaḥ । bhāva evāprayojanatvādanyatra putrādāvabhāvaśabdo gauṇa iti lokaprasiddhiḥ । tasmādabhāvo bhāve ca samānatvādapratītādau na sāmānyamvastu, avastugrāhipratyayasamānākāragrahaṇāt । athaitadevopacaritatvaṃ yadasati vastuni pravarttanaṃ । samānākāratāyāṃ asati pravarttanamiti kuta etat । pratītereva tathā bhāvāditi cet । nanvavijñānanāśe pratītibhedo 'pi nāstyeva । yāpyasau naṣṭa iti pratītiḥ sāpyanaṣṭe bhavati । sandeho bhaviṣyatīti cet । sandeho 'pi na syādeva yadi vastu pratibhāseta । pratibhāsamāne 'pi sādṛśyāt sandeha iti cet ।

[204,iii]

nanvabhede 'pi nopalakṣitayoḥ sādṛśyamiti śakyamvaktuṃ । anupalakṣaṇe tu bhedasya tattvameva na sādṛśyaṃ । atha kālabhedād bhedaḥ 〈।〉 tadasat ।

[204,iv]

	kālabhedena yo bhedastattvātattvantataḥ kutaḥ ।
	sadarthatve 'pi kālasya bhedaḥ pratya〈ya〉yornna kim ॥ 199 ॥ (PVA)

[204,v]

yathā bhavataḥ sadarthatve 'pi pūrvāparapratyayayoḥ kālabhedastathaivāsadarthatve 'pīti kutaḥ kālabhedāt sadarthetaravibhāgaḥ । athānumānāt sadarthatā nanu mānamapyatītānāgatayorastyeva । liṅgaviśeṣādatītādivibhāga iti cet । tathā hi । liṅgāt kiñcidatītayā kiñcid vartamānatayā'parantu bhāvitayeti nāsti buddheḥ samānatvaṃ । tadasat ।

[204,vi]

	liṅgādutpadyamānāpi yadi vastuni sā bhavet ।
	nākārāntarasandehaḥ sarvākāraparigrahāt ॥ 200 ॥ (PVA)

[204,vii]

tasmāt tatrāpi sa ākāraḥ śabdākāravat sandehaviṣayatvādavastviti yuktaṃ । nahi pratīyamāna eva sandehaḥ । ākārāntare sandeha iti cet । atrocyate ।

[204,viii]

	tadākārāntarantatra pratītaṃ yadi vā'nyathā ।
	pratītañcenna sandehaḥ sandigdhantatkṣaṇonyathā ॥ 201 ॥ (PVA)

[204,ix]

yadi hi tasya pratītiḥ pratītereva na sandehaḥ । apratīyamānamapyanābhāsameva kastatra sandehaḥ । yadi hyapratīyamānataiva sandehaḥ sarvatrānābhāsane sandigdhatā bhavet । apratīyamāna eva sandeho'parasya vikalpasya calācalasya bhāvāditi cet । yadi pratītiḥ kathamvikalpasya calanaṃ । kiñca । kiṃ svarūpasya calanamatha vikalpasya prameyasya । vikalpasvarūpasya calanena prameyasandehaḥ । atha prameyasya calananna pratibhāsamānasya calanābhāvāt । athātra na sandehaḥ 〈।〉 kimidandrakṣyāmi na veti drakṣyamāṇatāyāṃ sandeha iti cet । sāpi pratibhāti na veti 〈।〉 tadeva pakṣadṛyamakṣīṇamāvarttate । yadi drakṣyamāṇatā dṛṣṭā kathaṃ sandehaḥ । na dṛṣṭā cetkaḥ sandeha iti । atha sāmānyapratyakṣād viśeṣāpratyakṣād viśeṣasmṛteśca sandehaḥ । tadapyasat । yataḥ ।

[204,x]

	yosau viṣeśo 'pratyakṣastasyāpratyakṣataiva kā ।
	paryudāsaprasajyābhyāmaparanna niṣedhanam ॥ 202 ॥ (PVA)

[204,xi]

yadi paryudāsaḥ pratyakṣādanyatsamvedanamapratyakṣamiti tadā'nyadapi samvedanaṃ sālambanamiti kathaṃ sandehaḥ । atha na jñāyate kiṃ sālambanamathānyatheti tataḥ sandehaḥ । tatrāpi sālambanatva<205>mpratibhāti na ceti tadevāvarttate । atha tannirālambanamapi sambhavati viparyayeṇa ceti sandehaḥ । pratibhāsamātrameva tarhi nārthaḥ pratibhātīti kathamvastuvipayaṃyatā'numānasya । sāmānyapratyakṣāditi ca viśeṣaṇamanarthakaṃ । anumānapratīyamāne 'pi sandehāt । yatra ca viśeṣe'pratyakṣatā sa kintasyaivānyasya veti vikalpaḥ । tasyaiva cet svarūpaṃ kathamapratyakṣatā । anyasya cet । kathantaddarśanāttatra sandehaḥ । tadapi tatra dṛṣṭamiti cet । yadi nāma dṛṣṭantathāpi dṛṣṭamiti smaraṇamastu kathaṃ sandehaḥ । kadācinna dṛṣṭamapīti cet । anyadā na dṛṣṭamityevamapi smaraṇamastu kaḥ sandehaḥ । ubhayatra yuktamiti sandeha eveti cet । kathamubhayadṛṣṭaṅ kālabhedeneti cet । smaraṇamapi tathaivāstu kathaṃ sandehaḥ । ihedānīnna dṛśyata iti sandeha eva । adarśanena tarhi sandeha iti sāmānyetyādyayuktaṃ । tasmādanālambanā pratītiḥsambhavatīti sandehasambhavaḥ ।

[205,ii]

atha sandeho nāmārtha eva tathābhūtapratibhāsamānaḥ । na 〈।〉 arthatvenādhimukterabhāvāt । pratītimātrakametaditi tatrādhimokṣaḥ । na cālaukikasvasamvedanayorviśeṣa ityuktaṃ । tasmāt pratibhāsamantareṇa sandeho nānyathā । tato yadyanumānaviṣayo vastusandeho na syāt । asti ca tato na vastu ।

[205,iii]

athāsti tāvattatra vastu taccādhyavasitamanumānena 〈।〉 tataḥ kathamanumānasya na vastuviṣayaḥ । atrocyate ।

[205,iv]

	vastusaṃsparśanantatra yadi syāccalanaṅkathaṃ ।
	calatyeva pratītiḥ sā liṅgābhāsatvakalpane ॥ 203 ॥ (PVA)

[205,v]

vahnipratītāvapi sattyadhūmād yadā maśakarvāttariti vibhramodayastadā calati dahanapratītiranyā copajāyate । na tu pratyakṣapratītāvevañcalanaṃ । tatrāpi timiropaghātasambhāvanayā samānamiti cet । na । svarūpābhāsasya tadabhāvāt । locananimīlane calatīti cet । na । kāraṇābhāvādanutpattireva । anumānasyāpi kāraṇasya liṅgasyābhāvādanutpatireveti cet । na 〈।〉 tasya dhūmasadbhāve 'pyanyathā sambhāvanayā calitatve dṛṣṭeḥ ।

[205,vi]

athānanyathā sambhāvanameva kāraṇamiti kutaḥ kāraṇasambhavaḥ । tadayuktaṃ । tasya darśane'nyathā sambhāvanameva na bhavet । tasmāt ।

[205,vii]

	anumānasya calane na vastugrahaṇantataḥ ।
	paśyannevāpadeśena calatītyatisāhasaṃ ॥ 204 ॥ (PVA)

[205,viii]

pratyakṣe calanannāsti calanañcenna darśanam ।

[205,ix]

yohi dṛṣṭo'rtho na tasya calanaṃ । na hyanyathā vikalpyamānamanyathā vastu bhavati । athāpi nāyamvahniriti dṛśyamāne calatyeva ।

[205,x]

	nāgniḥ pratyakṣaviṣayaḥ spṛśyavinnahi cakṣuṣā ।
	bhāvirūpasya vā nāsti kvacidakṣeṇa vedanam ॥ 205 ॥ (PVA)

[205,xi]

agnirayanna bhavatīti kimidamevaṃ rūpanna bhavati । athoṣṇasparśasahacārīdanna bhavati । bhāvisamīhitavedanaviṣayamveti vikalpāḥ । yadīdameva na bhavati tadaśakyaṃ । dṛśyamānatvād dṛśyamānamapi neti sarvatra bhavet । atha rūpasparśasamudāyognistena sparśasahacārīdaṃ rūpanna bhavatīti vikalpyate । na tarhi tasya cakṣuṣā grahaṇantato'dṛṣṭa eva । tasmādadṛṣṭereva calanaṃ । anena bhāvirūpatācalanaṃ vyākhyātaṃ ।

<206>

[206,i]

tasmād vastusaṃsparśanidarśanamiti na vikalpo yuktaḥ । tasmādanumānapratyayo na vastusaṃsparśī ।

[206,ii]

	ākārāntarasandeho dṛṣṭe 'pi kvacidasti cet ।
	anumeye sa sandeho na dṛṣṭasyānumeyatā ॥ 206 ॥ (PVA)
	pratibhāse'visamvādaḥ pratyakṣetarayoḥ samaḥ ।
	pratyakṣatā ca bhedastu bāhmavastuvyapekṣayā ॥ 207 ॥ (PVA)
	pratyakṣābhāsatā tena pratibhāse 'pi kasyacit ।
	anumānasya cetyeṣa vibhāgo bāhyavastuni ॥ 208 ॥ (PVA)

[206,v]

athavānumāne 'pi yadi bhāvi vastu na pratibhāti kintasya sattyatā bhavati । bhavati tasya puruṣāntareṇa pratīteḥ ।

[206,vi]

nanu so 'pi yadi bhāvirūpatayā nāvagacchet kathantasya sattyatā । taimirikapratibhāsavadasattyameva bhavet । puruṣāntarapratītāvapyanumānameva । kathantenaiva tasya sattyatāvagatiḥ । nāsiddhamasiddhena sādhyaṃ । bhāvirūpatāyāśca sambhave tadviṣayāvasāyyevānumānaṃ । na ca tadā tadastīti kathamvastuviṣayamanumānaṃ । pratyakṣasyāpi tatraiva prāmāṇyamiti cet 〈।〉 yatastatrāpi sattyatā bhāvirūpapratyatītyevānyathā na sattyatā । evametattathā ca pratipādayiṣyate । tasmādanumānabuddhirasatyapi samānā । pratyakṣabuddhistu vastvantareṇa na bhavatīti nānumānamvastuviṣayaṃ ।

[206,vii]

athāvastuviṣayataivāmukhyatā । tadapyasat । sarvamevānumānena vastuviṣayamiti siddhatvāt na cedamamukhyalakṣaṇamviparyayadarśanāt । tathāhi ।

[206,viii]

	yathābhāve 'pyabhāvākhyāṃ yathākalpanameva vā ।
	kuryādaśakte śakte vā pradhānādiśrutiñjanaḥ ॥ 38 ॥

[206,ix]

bhāve 'pyayogyatayā yogyatayā vā pradhānādiśrutimpravarttayati lokaḥ । tvanmatyā tu vastuviṣayatvāt mukhyatā bhavet । pradhānapuruṣādau tu tvanmatyā sā ṅ khya puruṣādiśabdāsteṣāmavastutvādamukhyatā vyapadeśavikalpayoḥ । na caivaṃ ।

[206,x]

atha putrādāvadhyāropato'mukhyatā pradhānapuruṣādiśabdānānna tarhi bhāvetaraviṣayatvammukhyetarayorlakṣaṇaṃ । anyatrāropyamāṇantatra tena rūpeṇa nāstyeva । tenedameva lakṣaṇaṃ । anumānenāpi tarhi dṛṣṭāntaṃ dṛṣṭameva rūpaṃ sādhyasyāropyata iti siddhamavastuviṣayatvamanumānasya । tasmāt ।

[206,xi]

	śabdebhyo yādṛśī buddhirnaṣṭe 'naṣṭe 'pi dṛśyate ।
	tādṛśyeva; sadarthānānnaitacchrotrādicetasām ॥ 39 ॥
	sāmānyamātragrahaṇāt sāmānyaṃ cetasordvayoḥ ।
	tasyāpi kevalasya prāg grahaṇamvinivāritaṃ ॥ 40 ॥

[206,xiii]

sāmānyamātragrahaṇe hi nātītādivibhāgaḥ । pratipāditañca na kevalaṅ gṛhyata iti ।

[206,xiv]

atha tā eva vyaktayo'viśeṣeṇa gṛhyamāṇāḥ sāmānyantato vastuviṣayamanumānaṃ । atrocyate । tadaviśeṣagrahaṇaṃ yadi jñānarūpasyaiva na vastuviṣayonumānasya । atha vastuta eva sadrūpaṃ । tadapyasat । tathāhi ।

[206,xv]

	parasparaviśiṣṭānāmaviśiṣṭaṅ kathambhavet ।
	rūpandvirūpatāyāmvā tadvastvekaṅ kathambhavet ॥ 41 ॥

[206,xvi]

nahi viśiṣṭa rupāṇāmaviśiṣṭarūpatā । parasparaviruddhayorekatvāyogāt । anugata<207>vyāvṛttaṅ gaurityekameva pratyakṣata upalabhyata iti cet ॥ keyamanugatirnāma । yā gaurgorityanugatatvena pratīyate । kimanugatirasti । tathācedanavasthā । svarūpameva tattasyā iti cet । kimasau svena rūpeṇopalabhyate । yadyupalabhyate dvyākāraḥ pratyayo bhavet । padārtharupameva tasyā rūpamiti cet । rūpasyānugamo rūpasyaikatvamato na vyaktibhedastathā ca na sāmānyaṃ । atha tadekanna bhavati rūpantathāpi na sāmānyaṃ । atha vyaktaya upalabhyante gaurgoriti cānugatākārapratyayo'nyathā kathametad bhavet । atredamucyate ।

[207,ii]

	pratyayo'nugatākāraḥ kimartha iti kathyatāṃ ।
	pratyayaścenna tenārthoṃ'nugataḥ kaścidīkṣyate ॥ 209 ॥ (PVA)

[207,iii]

yadi pratyayo'nugatākārārthasya kimāyātaṃ । athāsyānugatatvena tadanugatiriti cet । sa eva tathā vyapadiśyatāṅ kimanyavyapadeśena । nahi nīlādayo jñānasya vyapadeśena tathocyante । nīlādayo 'pi tathā vyapadiśyanta eva । tathāhi 〈।〉 nīlākārasamvedanānnīlannānyathā । naitadapyasti । nahi loka eva vyapadiśati । api tu nīlampaśyāmīti nīlapītaryorbhedamevāvagacchati sukhaduḥkhayorvā । atrāpi bhedavedane idamatrānugatamidamanyatheti vyapadiśyeta । avyapadeśyamevaitaditi cet । atha kimidamī<?> sato rūpanna nirdiśyate । nirdeṣṭumaśakyatvāt ।

[207,iv]

	nahi sarvasvarūpeṇa nirdeṣṭuṃ śakyamasti yat ।
	yatoyampratyayastattu sāmānyamiti kathyate ॥ 210 ॥ (PVA)

[207,v]

yadi nirdeṣṭumaśakyaṅkathamparasmai pratipādyate । apratipāditaśca paraḥ kathamapyupagamayitavyaḥ ।

[207,vi]

nanu sukhādīnāmapi kathannirdeśaḥ । te 'pi na svarūpeṇa pratipādanārhāḥ । svasamvedanapratyakṣatvādapratipādane 'pi na doṣaḥ । tava sukhamastīti kimanena pratipāditena, mama tu darśanena sukhamiti pratipādanamupayogīti cet । na । samvyavahāramātrakamevaitad gaṇikādiṣu darśanāt । atha romāñcādidarśanāt pratyeti tathāpi kimparapratipādaneneti yatkiñcidetat । yatoyaṃ romāñcādiprapañcastat sukhādītipratipattimātreṇa paryavasānāt । atrāpi yataḥ paṭaḥ paṭa ityullekhastat sāmānyamiti cet । naivamanugatākāramvyatirivatamitaradvā sādhitaṃ sāmānyaṃ । kevalamanādirayamvyavahāra iti vyavahāraparamparāyātametadavyavasthitavastukaṃ । vyavahāravāsanaivāsya nimattampradhānādivyavahāravat । nahi bhinābhinnamapyanubhūyate ।

[207,vii]

	anyadeva na sāmānyamanyattvenāpravedanāt ।
	anyānanyattvapakṣo 'pi kimākārāntaramvinā ॥ 211 ॥ (PVA)
	tathāhi kenacit tattvamapareṇa viparyayaḥ ।
	viparyayeṇa yat tattvaṃ na tadanyat pravedyate ॥ 212 ॥ (PVA)
	kaṭakatvena bhede 'pi suvarṇaṅ kuṇḍalanna kiṃ ।
	kaṭakāvyatirekeṇa suvarṇṇamaparaṅ kutaḥ ॥ 213 ॥ (PVA)

[207,x]

anvitatvaṃ suvarṇṇañcedanvitatvamparaṅ kutaḥ । anvitapratyayādetat prāgeva pratipāditaṃ ॥

[207,xi]

tadetadāstāntāvat । athāpi vyaktiriktaṃ sāmānyantathāpi na tasya sambaṃdhaḥ ।

[207,xii]

	tābhyāntadanyadeva syād yadi rūpaṃ samantayoḥ ।
	tayoriti na sambandhe vyāvṛttistu na duṣyati ॥ 42 ॥

[207,xiii]

yadi tābhyāntadasambaddhamanyadeva tadā na sāmānyampadārthāntaratvāt । nahi ghaṭaḥ paṭasya sāmānyaṃ । asāmānyātmakatvānna sāmānyamiti cet । tadasat ।

[207,xiv]

	sāmānyātmakatāyāṃ hi bhavet sāmānyameva tat ।
	tasyeti tu sambandhaḥ kuta eva bhaviṣyati ॥ 214 ॥ (PVA)

<208>

[208,i]

tatsambandharūpāditi cet । tadetadāyataṃ ।

[208,ii]

	anityatvaṅ kutaḥ śabde'nityatvāda <?> nityatā ।
	na caivaṅkasyacit siddhirna bhaviṣyati vastunaḥ ॥ 215 ॥ (PVA)

[208,iv]

nanu sambaddhatvasyāsiddheḥ kutaḥ sa eva heturanyathā sarvasya sarvaṃ sidhyet । na ca sāmānyarūpatāpi nāma sāmānyābhimaṃtasya siddhā । atha sambandhaḥ siddhaḥ । evamapyaśeṣavyaktigrahaṇambhavedaśeṣasambandhirūpatvāt । na ca sambandhirūpatāvyatirekeṇāparaṃ sāmānyaṃ । samānākāramiti cet । samānākārateti sambandha eva tathā vyapadiśyate । vyaktyapekṣayā hi samānākāratā na svarūpāpekṣayā । svarūpasya sarvatra svātmani vyavasthiteḥ । vyaktyapekṣayā ca samānatve vyaktigrahaṇamantareṇāgrahaṇāt । anyavyāvṛtterapi sāmānyasyāyameva doṣaḥ । na । vyāvṛtteraduṣṭatvāt parasparaviśiṣṭānāmapi parato'bhimatāt vyāvṛttiraviruddhā । samānavyavahāro 'pi tadekārthakriyākaraṇāt aviruddha e va । alakṣitanānātvasya hi samānākāratā kena vāryate । asamāneṣu kathaṃ samānabuddhiḥ । na 〈।〉 tata eva samānatvāt । nahi samānatā'nyaiva kācidanyatra samānākārapratyayaviṣayīkaraṇāt । tatrāsamāneṣu kathaṃ samānāka 〈।〉 rabuddhiriti paryanuyogasyāyamarthaḥ । asamānabuddhiviṣayeṣu kathaṃ samānabuddhiḥ । buddhyaviṣayatvañca siddhaṃ । nahi sāmānyavādino 'pi tatra sāmānyabuddhiviṣayīkaraṇamasiddham ।

[208,v]

	tasmāt samānataivāsmin sāmānye 'vastulakṣaṇaṃ ।
	kāryañcet tadanekaṃ syānnaśvarañcana 〈ta〉nmataṃ ॥ 43 ॥
	vastumātrānubandhitvād vināśasya na nityatā ।
	asambandhaśca jātīnāmakāryatvādarūpatā ॥ 44 ॥

[208,vii]

nahi samānākāratā bhrāntapratyayākāravyatirekeṇāparopapādayituṃ śakyā । atha sāmānyākāratā yathāsambhavaṃ yatra dvayantatra tatheti । evantarhyaparāparavyaktyutpattau paribarddhamānākāraṃ sāmānyamvyaktyanvayavyatirekānuvidhānāt kāryameva vyaktīnāṃ । tathāsatyanekatā vyaktivadeva prasaktā । pratyabhijñāyamānatvādekatvamiti cet । sāmānye 'pi samānākāratetyanavasthā ।

[208,viii]

atha na pratīyata eva sāmānye sāmānyamvyaktāvapi neti samānaḥ paryanuyogaḥ । pratyabhijñāyāntu sāmānyenānekāntaḥ । sāmānyeṣvapi pratyabhijñānadarśanāt । naśvarañca sāmānyannābhimatamprāpnoti ca vyaktivināśe vināśāt । vastutvācca naśvaratā । vastumātrānubandhī hi vināśa iti sādhayiṣyate । ajanyatāyāñca sāmānyasyāsambaddhatā । arūpatā ca । pratiniyatākāraparigrahe hi vastutvaṃ sa ca sāmānyasya vyāpino na sambhavati । nahi sāmānyaṃ sakalakālakalākalāpāvalīḍhampratipattuṃ śakyaṃ । upalambha eva ca sattvantadabhāve kutaḥ sattvaṃ । sattāsambandhataḥ sattyāmiti cet । sattāyā api sattāsambandha ityanavasthā । na ca vyatiriktasattāsambandhaḥ sāmānyasya 〈।〉 svarūpasattvenaiva sattvāt । na copalambhavyatirekeṇa tadupalabdhaṃ । tasmādasat sāmānyaṃ । svarūpasattvañca kharaviṣāṇasya kasmānna bhavati । tavāpi kinneti cet । kāraṇābhāvāt । tathā cet sāmānyamapyasat tatrāpi kāraṇābhāvāt । pratīyāt sāmānyamiti cet । uktamatra 〈।〉 śaśaviṣāṇādayo 'pi svabuddhyā pratīyanta eva te 'pi santaḥ syuḥ । nirūpyamāṇā neti cet । sarvaṃ samānaṃ ।

<209>

[209,i]

kiñca । sāmānyametatsaṅketabalāt pratibhāsate śābdyāmbuddhau । tathātra na vastu । tathāhi ।

[209,ii]

	yacca vastubalājjñānaṃ jāyate tadapekṣyate ।
	na saṅketanna sāmānyabuddhiṣvetad vibhāvyate ॥ 45 ॥

[209,iii]

saṅketo hi kriyamāṇaḥ sannihitamātramavalamvya na kriyate । tadapekṣyaśca pratyayaḥ samāropita eva । tathāhi ।

[209,iv]

	pūrvetarādhyāropeṇa vinā saṅketanaṃ yadi ।
	avyāpitāyānnaivaṃ syād vyavahārānumāyitā ॥ 216 ॥ (PVA)

[209,v]

śabdasāmarthyādeva vyavahārakāle pratītiriti cet । yadi pūrvāparādhyāropo na syānna bhavet pratītiḥ । na ca śabdāt sāmānyabuddhiḥ saṅketamantareṇa dṛṣṭā । vyaktyantaradarśanād bhavatyeva śabdamantareṇeti cet । tatrāpi tadeva liṅgantadrūpavyavahārabhāve saṅketagrahaṇamupalakṣaṇaṃ liṅgamapi pūrvādhyāropameva janayati nādhikaṃ 〈।〉 tathā hū ṇā di jātirdvijādijātiśca saṅketamātrabalāvalambinī na vastvapekṣate । saṅketasahitampratyakṣampramāṇandvijādijātiṣu cet । na 〈।〉 vastubalena yajjāyate na tatsaṅketamapekṣate saṅketamātrāpekṣaṇe'ndhaparamparaiva syāt । pratyakṣamapi sahakāri vidyata iti cet । atrocyate ।

[209,vi]

	pratyakṣeṇa gṛhītañcedupadeśo nirarthakaḥ ।
	pratyakṣeṇāgṛhītañcedupadeśo nirarthakaḥ ॥ 217 ॥ (PVA)

[209,vii]

yadi pratyakṣeṇa gṛhītaṅ kimupadeśena tenaiva grahaṇāt । atha pratyakṣeṇa pratyetumaśakyaṃ kimupadeśasahasreṇāpi śakyampratyāyayituṃ । dṛṣṭe hi puruṣopadeśo mayaitad dṛṣṭamiti syāt । atīndriye tu dvijātitve nopadeśasya sāmarthyāt । tadevāha ।

[209,viii]

	yāpyabhedānugā buddhiḥ kācid vastudvayekṣaṇe ।
	saṃketena vinā sārthapratyāsattinibaṃdhanā ॥ 46 ॥

[209,ix]

tatpuruṣabuddhiprabhavamapramāṇameva । athāpi syād 〈।〉 anugatākārā buddhiḥ padārthadvayadarśane saṅketamantareṇa bhavatyeva । yathā gavādibuddhiḥ śāvaleyādidarśanādeva na tatra saṅketopekṣyate । evantarhi ।

[209,x]

	brāhyaṇatvamajātiḥ syāt tathā tasyāpratītitaḥ ।
	dvijādijāterna vyaktirgotvavad vyañcikekṣyate ॥ 218 ॥ (PVA)
	gotve yadyanyathā bāhyaṅ kiṃ sandegdhyatra kaścana ।
	brāhmaṇatve tu sandegdhi kiṃ dvijoyamiti dhvaneḥ ॥ 219 ॥ (PVA)
	kriyāto niścayastatra nāstyanyena janiśruteḥ ।
	hūṇādijāterna vyaktirupadeśaṃvinā kṛtā ॥ 220 ॥ (PVA)
	nāstyeva tatra tattvañced gotvādāvapi kimmataṃ ।
	yathaikaśabdavācyatvamajādau jātiriṣyate ॥ 221 ॥ (PVA)
	tathakaśabdavācyatvaṅ karkkādau kimaniṣṭimat ।
	anantavyaktayo gotvavācyatvantatra tatkatham ॥ 222 ॥ (PVA)
	vyaktibhede hi tatrāpi kimanantatvamasti na ।
	udāttādiprabhede hi nānantatvanna sādhayet ॥ 223 ॥ (PVA)

[209,xviii]

pratyabhijñānamekatva uta yatrāpi sambhavi ।

<210>

[210,i]

udāttagharghaṃrādibhedo hi ikārādiṣvapi tadanantatānibandhanamastyeva । pratyabhijñānādekatvaṅ ghargharatvādibhede 'pi vidyata iti samānaṅ karkkādiṣu । tasmāda gotvādāvapi gośabdavācyatā vyatirekeṇa nāparaṅ gotvamiti । arthapratyāsattirekaśabdavācyataikaparāmarśajananañceti na jātirnāmāsti kvacit । athāpi syāt saiva śabdavācyatā 〈।〉 ekaparāmarśajanananna jātimantareṇa । tadapyasat ।

[210,ii]

	pratyāsattirvinā jātyā yatheṣṭā cakṣurādiṣu ।
	jñānakāryeṣu jātirvā yayānveti vibhāgataḥ ॥ 47 ॥

[210,iii]

na khalvekakāryajananalakṣaṇā pratyāsattiścakṣurālokamanaskārāṇāñjātimantareṇāsambhavinī । sahakāriṇāṃ sambhavatyeveti cet । vastudvayekṣaṇe 'pi sahakāritvameva bhavatyekabuddhiḥ samānakāratā nāstīti cet । na । prameye samānākāratāyā vastudvayavyatirekeṇādarśanāditi pratipādanāt । buddhijananamevāvaśiṣyate । taccakṣurādiṣvapi samānaṃ । teṣāmapi tadekapratyayajanakatvamastīti cet । śāvaleyādīnāmapyekaparāmarśajananāt nāparamiti samānaḥ prasaṅgaḥ 〈।〉 tadeva vastubhūtamiti cet । anyathā ta eva tatpratyayañcanayanti nānya iti kutoyamvibhāgaḥ । jātirapi tarhi śāvaleyādiṣu nānyatreti kutoyamvibhāgaḥ । tatra vibhāgakāriṇāpareṇa sāmānyena bhavitavyantasyāpi vibhāgavṛttinibandhanena nāpareṇetyanavasthā bhavet । atha tathā bhūtaṅkāraṇanteṣāṃ yena ta eva śāvaleyādayo vyañjakā gotvasya tadādheyā ceti । evantarhi jātimantareṇaiva tatparāmarśajananaṃ svakāraṇavaśāditi kimparihīyate jātimvinetyāgrahastyajyatāñjātau । na ca cakṣurādiṣu sāmānyaṃ ।

[210,iv]

	kathañcidapi vijñāne tadrūpānavabhāsataḥ ।
	yadi nāmendriyāṇāṃ syād draṣṭā bhāseta tadvapuḥ ॥ 48 ॥
	rūpavattvāt; na jātīnāṅ kevalānāmadarśanāt ।
	vyaktigrahe ca tacchabdarūpādanyanna dṛśyate ॥ 49 ॥

[210,vi]

nahi cakṣurādiṣu sāmānyaṅ kathañcidapi pratibhāti । kāryadvāreṇāpi pratīyate । kāryadvāreṇāpi pratīyamānantadekakāryamiti pratīyate । tathā ca teṣāmekene kāryeṇa sambandha iti syānna sāmānyaṃ । sambandho 'pi sarvatraikaḥ sāmānyamiti cet । na । sambandhasyāpi kathañcidapratibhāsanāt 〈।〉 tadanantaraṅ kāryasyopalabdhireva tena nāparaḥ sambandha upalabhyate । uktañca kāryamapi sambavyate kalpanayeti । atha śaktirekā sarvaṣāmityucyate । na śakteḥ śaktimato'vyatirekāditi pratipāditaṃ । na ca śaktirapi pratibhāti । adṛṣṭāpi śaktiḥ kasmānna parikalpyate indriyādivaditi cet । tadasat । tatrātīndriyatvasyopagamādasmābhiranupalambhaḥ । ajājīpuṣpavadityādi vacanāt । na ca sāmānyamāgamaikasamādhigamyaṃ । kāryavyatirekeṇa ca kimapi rupādipratibhāsasya kāraṇamasti । tatkiṅ golakāvasthā vyatiriktamathānyatheti nātra vivekaḥ । tathāhi ।

[210,vii]

	vyatiriktaṅ kimapyasti viśiṣṭaṅ golakantathā ।
	vāsanāyā viśeṣo vā matabhedāḥ pṛthagvidhāḥ ॥ 224 ॥ (PVA)

<211>

[211,i]

yasya hi vāhyortho'vyatirekāt kāryasya na sidhyati sa kiñcakṣurādīnāṅ kāryavyatirekād vyatiriktānāmanumānaṃ kṣamate । tasmād yathā kathañcidanumānamanavasthitaprameyamevataditi na taddvāreṇopalambhaḥ । rūpavatvetvanāgama eva । tathā sati ।

[211,ii]

	yadi teṣāmbhaved draṣṭā dṛśyeraṃścakṣurādayaḥ ।
	atīndriyatvopagame gatiranyā na vidyate ॥ 225 ॥ (PVA)

[211,iii]

atīndriyasyaiṣaiva gatīrūpavatvenopagamāt । na tu sāmānyamevaṃ kevalasya darśanānabhyupagamāt । yadi yogināṅ kevalaṃ sāmānyamupalabhyeta 〈।〉 na sāmānyaṃ bhavet । atha samānākārā buddhirutpadyate । tasyā idannivandhamamiti yoginaḥ paśyanti । naivampramāṇasiddhatā sāmānyasya । asmābhistu sāmānyaṃ na dṛśyata eva pṛthak । vyaktivyaṅgyatvāt sāmānyasya na kevalagrahaṇaṃ nahyālokagrahaṇamantareṇa rūpagrahaḥ ।

[211,iv]

tadapyasat । rūpaṃ sparśādyavyabhicārīti gṛhyate'numāne nālokamantareṇāpi । yadi tu na gṛhyeta na bhavedevālokād vyatirekaḥ । nāprasiddhavyatirekamvyatirekītyabhyupagamārhaṃ । sāmānyantu na kevalaṅ kadācidupalabdhiviṣayaḥ । vyaktirūpānupraveśe tu na vidyata eva । yadi paraṅ gaurgauriti nāmamātrakaṃ । atha samānadeśatayā na vivekopalabdhiḥ kathaṃ rūparasādīnānteṣāṃ bhinnendriyagrāhyatvād viveka iti cet । atra tu punaravibhāgapratipattiratyantasaṃsarggāt ।

[211,v]

	koyamatyantasaṃsarggaḥ kiṃ svarūpavimiśratā ।
	abheda eva hi prāpto rūpantasyaitadeva yat ॥ 226 ॥ (PVA)
	deśābhede 'pi rūpasya bhedād bhedagraho na kiṃ ।
	nahi rūpātirekeṇa deśo nāma pratīyate ॥ 227 ॥ (PVA)

[211,vii]

vastuvyatirekeṇa kutonyo deśaḥ vastu ced bhinnaṃ deśo 'pi bhinna eva kathandeśābhedaḥ ।

[211,viii]

	deśābhedena bhedaścet tasya bhedaḥ kuto bhavet ।
	tasya deśāntarādeva tathā syādanavasthitiḥ ॥ 228 ॥ (PVA)

[211,ix]

yataśca svarūpeṇa na pratibhāti kharādiviṣāṇavat ॥

[211,x]

	jñānamātrārthakaraṇe 'pyayogyamata eva tat ।
	tadayogyatayā'rūpaṃ taddhyavastuṣu lakṣaṇaṃ ॥ 50 ॥

[211,xi]

yadeva na pratibhāti svarūpeṇa grāhyābhimataṃ sa na bhavatyālambanapratyayaḥ । svākārārppaṇārthānna satvāccakṣurādivat adhipatipratyayo bhaviṣyatīti cet । na 〈।〉 tatrāpyanvayavyatirekābhāvāt ॥

[211,xii]

	yathoktaviparītaṃ yat tatsvalakṣaṇamiṣyate ।

[211,xiii]

yat punaḥ svākāreṇa pratibhāsate'nvayavyatirekāmyāmavadhṛtasāmarthyantat paramārthasat svalakṣaṇaṃ svenarūpeṇa lakṣamāṇatvāt । svarūpaṃ lakṣaṇamasyeti ।

[211,xiv]

na tu svarūpeṇa kathaṃ lakṣyalakṣaṇabhāvaḥ । na 〈।〉 lakṣyalakṣaṇabhāvasya kālpanikatvāt ।

[211,xv]

	evamprakārā sarvaiva kriyākārakasaṃsthitiḥ

[211,xvi]

iti ca vakṣyate । svarūpameva lakṣaṇaṃ yuktannānyat । anyenānyasya paramārthato lakṣayitumaśakyatvāt । pararūpeṇa hi lakṣaṇampararūpatādhyāropa eva na svarūpalakṣaṇantat । kathantarhi sāmānyalakṣaṇaṃ । avyaktivyāpanāt । satyametanna paramārthataḥ sāmānyannāma । svarūpameva tadapi jñānasya । vyavahārādevamucyate । anekavyaktisvarūpādhyāropeṇa varttamāna <212> tvāt tata utpatteśca । kathamavastutve sati, anupalambhakāryasvabhāvahetubhedaḥ । pratyakṣānumānayorviṣayabhedād bhedaḥ । anupalambhādīnāntu na viṣayabhedaḥ । liṅgabhedād bheda iti cet । nanu tadeva coditantadeva parihāra iti kathametat । tathāhi liṅgabheda eva na yuktaḥ । atha dṛśyate ṣaḍbhedatā tarhi prāpnoti । athavā dvau vastusādhanāvekaḥ pratiṣedhaheturiti vakṣyate । kathamavastutve samāne vastvavastuvibhāgaḥ । atra parihāramāha ।

[212,i]

	sāmānyantrividhantacca bhāvābhāvobhayāśrayāt ॥ 51 ॥

[212,ii]

na paramārthato bhedaḥ sarvatrāvastutvāt । bhāvābhāvobhayāśrayatvena tu kāryasya jñānasya bhedāt tatkāritvena svabhāvānupalabdhikāryahetubhedaḥ । tathāhi । bhāvopādāno vikalpaḥ svabhāvahetorudayī । abhāvopādāno'nupalabdheḥ । ubhayopādāno vikalpaḥ kāryahetoriti vyatiriktasādhanaḥ kāryahetuḥ । bhāvābhāvābhyāṃ hi vyatireko bhavati । vyatiriktañca kāraṇaṃ sādhyaṃ । athavā'vastutve 'pi bhāvābhāvopādānatayā bhedamupādānabhedādāśritya viṣayabhedaḥ । bhāva eva dvividho vyatirikto'vyatiriktaśceti viṣayabhedād bhedaprakārastrividhastatra । 〈sadasatoḥ viṣayayoradṛśyānupalabdhiḥ〉 । ubhayopādānabhedo'dṛśyānupalabdhirviṣayaḥ ॥

[212,iii]

	yadi bhāvāśrayaṃ jñānambhāve bhāvānubandhataḥ ।
	noktottaratvād dṛṣṭatvādatītādiṣu cānyathā ॥ 52 ॥

[212,iv]

nahi bhāvāśrayaṃ jñānamityeva bhāve bhavati । bhāvaviṣayatvaṃ hi bhāvasvarūpagrahaṇāt । na ca svarūpagrāhī sāmānyaviṣayo vikalpo "vaiphalyādakṣasaṃhateḥ" (2.110) ityuktaṃ ।

[212,v]

atha bhāve satītyucyate tadāsiddhaṃ । bhāvamantareṇāpyatītādiṣu dṛṣṭatvāt । yadi sāmānye tajjñānamviśeṣe vā 〈।〉 nātītādiviṣayatā bhāvasya svarūpeṇa grṛhyamāṇasyātītatvatyāgāt । nātra loko bhāvaviṣayatvamavagacchati । bhāvo nāsti svarūpābhiniveśī bhavati pratyaya iti bhrāntimātrakaṃ । uktottaratvāditi ca viparyaye pramāṇavṛttirupadarśitā । dṛṣṭatvāditi parābhimatasya hetoranaikāntikodbhāvanaṃ । yadi tarhyabhāve 'pi vikalpasya dṛṣṭirbhāve 'pi tadā tarhi bhāvadharmatā hīyate । evetyubhayadharmatā syāt tadāha ।

[212,vi]

	bhāvadharmatvahāniśced bhāvagrahaṇapūrvakaṃ ।
	tajjñānamityadoṣoyaṃ;

[212,vii]

tajjñānameva na tatra kiñcidālambanaṃ । parokṣasya sāmānyasyāmeyatvāta । parokṣaṃ hi sāmānyantacca svarūpeṇāpratīyamānaṅkathammeyaṃ ।

{2.1.2.2.1}

<PV 3.53d>

[212,viii]

	meyantvekaṃ svalakṣaṇaṃ ॥ 53 ॥

[212,ix]

nahi sāmānyannāma prameyaṃ । yathākalpanamayogāt । svalakṣaṇameva paramārthataḥ prameyaṃ । tasyaiva sadasattvenāvabodhasya prayojanatvāt ।

{2.1.2.2.2}

<ad PV 3.54>

[212,x]

kuta etat ।

[212,xi]

	tasmādarthakriyāsiddheḥ sadasattāvicāraṇāt ।

<213>

[213,i]

arthakriyākāriṇo hi padārthasya sattvāsattvābhyāmarthitā prekṣāvatāṃ । tadavabodhāya ca pramāṇamanviṣyate । anyathā pramāṇaparīkṣaṇamaprekṣāpūrvakriyaiva bhavet । tasmādarthakriyākāripadārthabhāvābhāvaviṣayīkaraṇasamarthamarthavatpramāṇaṃ । tasmāt dvābhyāmapi pratyakṣānumānabhyāṃ svalakṣaṇameva viṣayīkartavyaṃ । anyathā pramāṇatvāyogāt । yadi svalakṣaṇameva dvābhyāmapi viṣayīkriyate ekaviṣayatvāt ekameva mānamprasaktaṃ । athaikaviṣayatve 'pi sāmagrībhedāt pramāṇabheda evaṃ sati prameyadvaividhyāditi virudhyate । uktañcācāryeṇa yasmāllakṣaṇadvayamprameyamiti । sāmagrībhedena ca pramāṇabhede cakṣurādivijñānānāmapi bhedaḥ sāmagryā iti tāvanti pramāṇāni bhaveyuḥ ।

[213,ii]

nanu prameyabhedenāpi bhede'nekanīlādiprameyatvādanantapramāṇaprasaṅgaḥ । na 〈।〉 sarveṣāṃ svalakṣaṇatvasya bhāvāt । tadviṣayamekameva pramāṇamekaviṣayatvāt । sāmagrībhede 'pi satyakṣajatvasya bhāvāt kinna sarvampratyakṣamiti cetnākṣajatvasyālakṣaṇatvāt । tathā ca pratipādayiṣyate । tasmāt prameyadvaividhyādeva dvaividhyaṃ । anyathā'nantapramāṇatā bhavet । kathamprameyasyānantatā neti cet । nānantatve 'pi nīlāditve prameyadvitvameva । yataḥ ।

[213,iii]

	tasya svapararūpābhyāṅ gatermeyadvayammataṃ ॥ 54 ॥

[213,iv]

svarūpapratibhāsanena nīlādayo'nantabhedatve 'pi svalakṣaṇameva svena rūpeṇa lakṣaṇāt ।

[213,v]

nanu pratipattibhedenabhedena pāramārthikaṃ svalakṣaṇatvaṃ । tatpratipatyabhāve'nyapratipattisammukhībhāve'svalakṣaṇatvāt । tathā tadaivaikamekasya svalakṣaṇamaparasyānyathā । na ca pratipratipattṛprameyabhedaḥ । apekṣākṛtasya bhedasya kālpanikatvādaparamārthatā । ekasya ca svalakṣaṇatvetaratvetadubhayarūpamprameyāntaramiti tatrāparampramāṇamudbhavet । tadetadasat ।

[213,vi]

	paramārthaprameyatve syādanantaprameyatā ।
	apekṣākṛtabhedatve paramārtho na lakṣaṇam ॥ 229 ॥ (PVA)

[213,vii]

atrocyate ।

[213,viii]

	upalambhena yallakṣyampāramārthikameva tat ।
	sattopalambha eveti bhāvānāmpāramārthikī ॥ 230 ॥ (PVA)

[213,ix]

na hi svarūpopalabhyamānatāmanāsādya bhāvāḥ sattāmātmasātkurvanti ।

[213,x]

nanūpalambhena jñāpyate sattā na tu sa eva sattā । anupalabhyamānasya śaśaviṣāṇāderasattvāt । viparyayādupalambhaḥ satteti vyavasthā ।

[213,xi]

nanu tatrāpyasattve'nupalambho na tvanupalambha evāsattvaṃ । nānupalambhavyatirekeṇāsattvamaparaṃ । anupalambhena yatpratīyate tadasattvamiti cet । koyamanupalambhaḥ 〈।〉 kimupalambhābhāvo'thānyopalambhaḥ kimvā nopalabha iti vikalpaḥ । yadyupalambhābhāvaḥ kathamataḥ pratītiḥ । nābhāvaḥ pratītiḥ । so 'pyabhāvonyenopalambhābhāvena pratyeya ityanavasthā ।

[213,xii]

nanūpalambhasyāpara upalambho nāstīti nopalambhabhāvena tasya pratītiryenānavasthā bhavet parokṣatvajjñānasya । yadi parokṣaṃ jñānaṅkathantasya bhāvaḥ pratīyate । yathā ca padārthasyānu <214> palambhādabhāvapratītistathā jñānasyāpi syāditi vaiśasataraṃ । atha tatrārthāpattirasti । aparokṣatvādarśasya tena na pramāṇapañcakābhāvaḥ ।

[214,i]

nanvarthāpattirapi buddhireva tato buddhyantareṇa buddhiḥ pratīyate । tataśca tatrāparārthāpattirnāstīti pramāṇapañcakābhāvādarthāpattibuddhirnāstīti prāptaṃ । atha tatra prameyapratipattirastīti punararthāpattiranavasthānādapratipattiḥ ।

[214,ii]

nanu pratipattirdṛśyate । yadi darśanamātramavalambyate kimarthāpattyā । yathā dṛśyate tathaivāstu । aparokṣo dṛśyate sa tathaivāstu kimarthāpattyā buddhiparikalpanayā ।

[214,iii]

nanvarthāpattirutpadyate । yadyevamanavasthānādapratipatyadhyavasāyo 'pi bhavatyeva sa kathamaniṣṭaḥ yadā copalabhyamānatā'parokṣatā vā buddhestadā tadabhāvapratipattāvanavasthā ।

[214,iv]

atha padārthānupalambha evopalambhānupalambhaḥ । evaṃ satyanupalambhamāno 'pyupalambho'styeveti prāptaṃ । sa evābhāva iti cet । yadyanupalambho'bhāva upalambho 'pi bhāva iti prāptaṃ । athānyopalambha evānupalambhaḥ ।

[214,v]

tadapyayukktaṃ । yadi nāmānyopalambhasya nāma kṛtaṅ kathamanyo nāsti । tasyopalambhābhāvāditi cet । dattamatrottaram । sa evānyasyopalambho'nyatra na pravṛtta iti tadanyasyānupalambhaḥ । yadināmānyatra na pravṛttastathāpi tasyābhāva iti kutaḥ । athopalabdhilakṣaṇaprāptasyābhāva eva । anyathā tatrāpi pravartteta tasyāpi tadvadevopalabhyamānatvāt । na copalabhyate । tasyānupalambhaḥ kena pratipanno'bhāvalakṣaṇa iti saivānavasthā । pratiniyatākāropalambhāditi cet । nanu kimiyamarthāpattiḥ 〈।〉 tatheti cet । anavasthoktā । pratiniyatākāropalambha eva upalambhābhāvo'parasyeti cet । evantarhi nābhāvo nāma kaścidanyatrāparabhāvādato'paro yo'bhāvo'nyāpekṣayā svāpekṣamabhāva iti । tacca rūpampratiniyatamupalabhyamānatāyāmeva । tata upalambhaḥ sattocyate ।

[214,vi]

nanu pratiniyatatve upalabhyamānatāpratiniyamo na tu sa eva pratiniyamaḥ । nanvanupalabhyamānatāyāṅ kathampratiniyama iti buddhirupalabhyamānatāprasādādeva । tasmādupalabhyamānataiva sattā ।

[214,vii]

atha nopalabhe iti vikalpa evānupalambhaḥ । tadapi nānopalabhe iti vikalponupalabdhimevānusarati । sā cānupalabdhiviṃcāritā । tasmādupalabdhiḥ satteti । upalabhyamānataiva prameyatattvaṃ । yadi tarhi tadeva paramārthasattvanna kasyacidanyathā bhavet । naitadanyathā bhavati । puruṣāntarāpekṣayāpi tattathaiva bhavati nīlādivadeva । parokṣatayā kathantadeva tatpratīyata iti cet । tenaiva rūpeṇa parokṣatayāpi pratīyamānantat । yadi tu na kenacit tathā pratīyate nāpi pratyeṣyate vṛthā tadanumānaṃ । tadā'pratīyamānaṅ kathantatheti cet । anyathāpi tad bhavati tadeveti kutaḥ । upalabdherabhāvādanyatheti cet । nanūpalabdharebhāvādabhāva eva । nanvabhāve 'pyanupalabdhiḥ syāt kathamabhāvaḥ । nanu bhāve pramāṇabhāve satyevamvācyaṃ syāt । anumānampramāṇamiti cet । tadapi dṛṣṭameva rūpamanusarati । paścāddarśanātkathampūrvandṛśyamānatā । yadi dṛśyamānatā nāsti kathaṃ sattvaṃ । paścādupalambhāditi cet । paścādeva sattvamastu kathampūrvaṃ ।

<215>

[215,i]

nanu pūrvamavidyamānaṅ kathampaścādupalabhyate । upalabhyamānatayā pratīterupalabhyamānatayā pratīterupalabdhamanyathānyatheti cet । anyadāpi tadrūpeṇaivādhyavasīyata iti nānyathāsattvam 〈।〉 anyathā pratipattumaśakyatvāt । anumānañca bhāvisattāyāmpramāṇamiti pratipādayiṣyate । kathantarhi meyāntaraṃ । tasyaiva pararūpeṇa pratīteḥ । tathā pratīyamānandṛṣṭāntasādhāraṇena rūpeṇa meyāntaraṃ । pratipattibhedena tadrūpāropānna paramārthataḥ । evantarhyapekṣākṛtatvānna paramārthatā । satyamavastusāmānyamiti pratipāditameva nedamapūrvamucyate । vastusamvādadvāreṇa vyavahāribhiralakṣitanānātvairvastviti vyavahriyate । tena tadapekṣayedamucyate prameyadvaividhyaṃ । vyavahāribhiralakṣitanānātvairvastviti vyavahriyate । tena tadapekṣayedamucyate prameyadvaividhyaṃ । athobhayarūpatvādubhayagrāhipramāṇāntarambhavediti matiḥ ।

[215,ii]

tadayuktaṃ । ubhayarūpatayaikena pratipattumaśakyatvāt । pratipattau vā pramāṇadvayamevatat । pratittibhede eva bhedāt । athavā pratipattibhedādapāramārthikameva lakṣaṇamiti no bhayarūpatāprasaṅgaḥ । nīlāditaiva hi padārthasvabhāvaḥ । sā ca nāpekṣābhedād bhedavatī । kathantarhi pāramārthikaprameyābhāvātpramāṇatvaṃ ।

[215,iii]

atrocyate ।

[215,iv]

	bhedaḥ kalpitarūpatvāt sa evāpāramārthikaḥ ।
	vasturūpantu yatprāpyamparamāthataranna tat ॥ 231 ॥ (PVA)

<3. anumānacintā>

{2.1.2.3.1}

<(1) anumānasiddhiḥ>

[215,v]

kathantarhi paramārthasya viṣayīkaraṇād bhedaḥ । svarūpasākṣātkaraṇe hi pratyakṣataiva bhavet । tadasaṃsparśe kathantadviṣayatā । atrocyate ।

[215,vi]

	ayathābhiniveśena dvitīyā bhrāntiriṣyate ।

[215,vii]

yathāsāvartha idānīmiha kāraṇabhedataḥ bhinnastathāsāvabhiniveśo na bhavatīti ayathābhiniveśinī bhrāntireva । pūrvadṛṣṭārthajanitavāsanāprabodhabalabhāvitvādavastusaṃspaśopitadadhyavasāyāt । yadi tarhi vastusaṃsparśābhāvaḥ pramāṇameva bhavati । avisamvādāt pramāṇameveti cet । sa eva visamvādonyagatāvanyaprāpternna syāt । tadāha ।

[215,viii]

	gatiścet pararūpeṇa na ca bhrānteḥ pramāṇatā ॥ 55 ॥

[215,ix]

yadi pararūpeṇa gatiḥ kathantasya gatiḥ pararūpasyaivāsau gatiḥ । tatrānyasya bhrāntau bhrāntireva, bhrāntiśca na pramāṇatā । parihāraḥ ।

[215,x]

	abhiprāyāvisamvādādapi bhrānteḥ pramāṇatā ।
	gatirapyanyathā dṛṣṭā; pakṣaścāyaṅ kṛtottaraḥ ॥ 56 ॥

[215,xi]

anyatrāpi yathābhiniveśaḥ kathamavagantavyaḥ । abhiprāyāvisamvādādeva । sa cātrā <216> stīti nāyathārthābhiniveśaḥ । idantu vāsanābalājjñānampratibhāsabhedato bheda iti naivamvyavahāriṇo vidanti । vyākhyātṛpratītireveyaṃ । sa evābhiprāyaḥ kathamanyadarśanāditi cet । na vikalpānāmvastupratiniyamābhāvāt । anādivāsanāsāmarthyamevaitat । tataḥ kathamaparicchinnatattvastatra pravarttata iti na codyametat । dṛṣṭe ca nānupapattisambhavaḥ । pratyakṣe 'pi kathampravarttate । tatrāpi naiva prāptavyarūpaparicchedaḥ । sannihitamātrasya paricchedāt । pratyuta 〈kintvarthe〉 pratyakṣame vā pravarttakaṃ sannihitamātrasya pariprāpteḥ । tatrāpi tadekatvādhyavasāyādeva vṛttirbhāvini vastuni । tatonumāne 'pyevameva vṛttiḥ kathamasamānatayekṣyate । atha pratyakṣamekatvādhyavāsāyarūpanna bhavati paricchedakameva sannihitasya । ekatvādhyavasāyastu taduttarakālanna vinā vikalpena । tadasat ।

[216,i]

	anumānena sutarāṃ svarūpasya parigrahāt ।
	vikalpāntaramadhyāsīd grahaṇe sannidhāvataḥ ॥ 232 ॥ (PVA)

[216,ii]

yathaiva hi pratyakṣasannihitarūpādimātragrāhi vikalpāntareṇaikatvādhyāse sati pravarttakantathā'numānaṃ sutarāṃ svarūpasya sannihitatarasya grāhakamiti । tatrāpi vikalpāntareṇaiva bhāvyadhyavasāyāt pravarttakatvaṃ ।

[216,iii]

atha svarūpeṇaivānunānamadhyavasāyarūpatvāt pravarttakamavastusaṃsparśi cet pramāṇaṃ । pratyakṣasya tu vastusaṃsparśitayā pramāṇatā । tadapyasat ।

[216,iv]

	vastusaṃsparśamātreṇa na pratyakṣaṃ pravarttakaṃ ।
	bhāvyekādhyavasāyastu pratyakṣasya na vidyate ॥ 233 ॥ (PVA)

[216,v]

yena rūpeṇa vastusaṃsparśo na tena rūpeṇa pramāṇaṃ । pravarttakatvābhāvāt । atha tadeva rūpamvikalpajanane yat pravarttakaṃ ।

[216,vi]

atha kimvikalpasya pravarttakatvamasti yena taddvāreṇa pratyakṣasya pravarttakatā । taddhi svayamapravarttakaṃ । apravarttakavikalpajananena pravarttakamiti keyamvāco yuktiḥ ।

[216,vii]

	pravarttako vikalpaścedavastugrahaṇe kathaṃ ।
	tathāpi varttayatyetadanumānena kimmatam ॥ 234 ॥ (PVA)

[216,viii]

yadi hi vikalpajananadvāreṇa pratyakṣampravarttakaṃ । āyātantarhi vikalpasya pravarttakatvāt pramāṇatvaṃ । tathāsatyanumānasya prāmāṇyamavyāhatameva । anumānasyāvastugrahaṇādaprāmāṇyamapravarttakatvāditi cet । kathantarhi vikalpasya pratyakṣottarakālabhāvinaḥ । tatra pratyakṣasya vastugrahaṇāt । na vikalpe bhāvini tasyāpravṛtteḥ । tatsantāne pravṛttatvātpravṛttiriti cet । katham prathamakṣaṇasya santānatā । na cānyatra vṛttamanyatra vṛttambhavati । tathā cedanumānamapi svarūpe bṛttamarthe 'pi vṛttameva bhavet । upacāramātrametanna paramārthasatye 'pi nottaraṃ । pratyakṣamapi ekatravṛttamanyatrāpi vṛttamiti nopacārādetadanyat । pratyakṣantajjātīye vṛttamanumānantu tatrāpi neti vyāhataṃ । vikalpasya pratyakṣottarakālabhāvinastajjātīye vṛtyabhāvāt । tatra pratyakṣasya vṛttiriti parihāre'numāne 'pyetaditi samānametat । anumānaviṣayatajjātīye pratyakṣavṛtteḥ । mahānasadahane hi pratyakṣampravṛttameva । anumānaviṣayetatrāstīti cet । sarvaṃ samānaṃ । tathā hi ।

[216,ix]

	yathānumānaviṣaye na pratyakṣapravarttanaṃ ।
	tathā vikalpasya na kimpratyakṣottarabhāvinaḥ ॥ 235 ॥ (PVA)
	anyavyaktipravṛttañcet pratyakṣamanumānakṛt ।
	anyarūpe na vṛttaṅ kimpratyakṣantadvikalpakṛt ॥ 236 ॥ (PVA)
	ekatvādhyavasāyastu samāna ubhayorapi ।
	sāmānyamubhayatrāpi gṛhyate prāpya vastunaḥ ॥ 237 ॥ (PVA)
<217>
	vahnerādikṣaṇastatra vikalpasyākṣagocaraḥ ।
	nanvanyasya grahe'nyasya graho neti niveditaṃ ॥ 238 ॥ (PVA)
	tatsambandhigrahe tasya grahaṇaṃ yadi sammataṃ ।
	anumāne 'pi sarvatra sambandhigrahaṇaṃ samam ॥ 239 ॥ (PVA)

[217,iii]

vikalpye'kāraṇandṛśyamanumāne 'pi kāryadṛk ।

[217,iv]

yathā vikalpasya pratyakṣottarakālabhāvino viṣayapratyakṣamapravṛttamapi tatkāraṇe vṛttamvikalpasya pravṛrttakatvaprāmāṇyamvidadhāti । tathā'numānaviṣaye'pravṛttamapi tatkāryaṃ pravṛttamanumānasyāpi prāmāṇyamvidadhātu । sambandhaviśeṣāt । kāryakāraṇasambandha ubhayatra samānaḥ । pratyutkāraṇāt kāryagatiranaikāntikīti pratyakṣamevāpramāṇambhavennānumānaṃ ।

[217,v]

atha pratyakṣatvādanaikāntikodbhāvanamayuktaṃ ।

[217,vi]

nanu yatra pratyakṣatā sannihitamātrake na tatrānaikāntikatodbhāvyate । bhāvini tu na pratyakṣametat । tajjātīye pratyakṣantatrāpi pratyakṣamevetyapyacodyaṃ । tajjātīyatā'numānaviṣaye 'pi pratyakṣaviṣayaḥ । tatra vṛttampratyakṣamiha tu pravarttata iti viśeṣaḥ । tatra vyaktyantare vṛttamiha tatraivetyasāmānyaviṣayatā pratyakṣasya । na 〈।〉 bhāvibhūtayorekatvābhāvāt । apratyakṣatvācca sāmānyaviṣayatā samānaiva । kathamvā tajjātīyatā bhāviviṣayeṇa nādṛṣṭasyāvagamyate । anyatra tathāgrahaṇādetaditi cet । vyaktyantarasādhāraṇataiva tarhi sarvatra sāmānyaṅ gamyate na viśeṣaḥ pratyakṣānumānayoḥ । athāvaśyambhāvitā bhāvinastena nānaikāntikatā । yatra kāraṇantatrāvaśyambhāvitā yatra kāryantatra sutarāmevāvaśyambhāvitā । avaśyambhāvini ca kāryakāraṇatvameveti pratipāditaṃ । tasmānna bhāvini pravarttye prāpye pratyakṣānumānayorviśeṣaḥ ।

[217,vii]

atha pratyakṣantāvād vastusaṃspaśe tena pramāṇannānumānamiti cet । tadapyasat । prāpyaviṣayatābhāve bhrāntasyābhrāntasya ca na viśeṣaḥ । atha bhāvābhāvābhyāmviśeṣa iti cet । na । samvādamantareṇa tasyavārthabhāvetaratvasyādhigantumaśakyatvāt । atha pratyakṣe narāntarasamvādādasamvāde 'pi vastuviṣayatā । tadapyanumānagamyameveti na viśeṣaḥ । tasmādabhipretārthāvisamvādāt pramāṇānna vastugrahaṇamupayogi । anyathā pratyakṣamapramāṇameva bhavet ।

[217,viii]

tatraiva vyākhyāyate । "anyathāpi gatidṛṣṭā" । bhāntāpi gatidṛṣṭā athavā gatiḥ pādaviharaṇantadanyathāpi pararūpeṇa pratipattāvapi dṛṣṭā । kathamprāptiḥ । sadbhāvādarthasya । yasya sadbhāvaḥ sa prāpyate । tathāhi । samarthakāre hastaparāmarśato 'pi prāptidarśanaṃ । niyatā kathamiti cet । sambandhabalādeva । astitvamapi sambandhisadbhāvādeva । kathaṃ sambandhitā gatiḥ । pratyakṣe 'pi kathambhāvisambandhitā gatiḥ । evameva dṛṣṭatvāditi cet । samānamubhayatrāpītyavivādaḥ । ata tadeva pratyakṣantatra pramāṇantadvikalpajananāditi cet । anumānajananādapi tadeva pūrvakampratyakṣaṃ kinneṣyate । atītatvāttasyeti cet । vikalpodayakāle 'pi pratyakṣamatītameva । nahi kāryakāraṇayoḥ samānakālateti pratipādayiṣyate । atha vikalpasamānakālamapi prabandhena pratyakṣamāsta eveti viśeṣaḥ । nottarapratyakṣakṣaṇānāmapramāṇatvāt । athottareṣāmapi pramāṇatā'nyathā prabandhasya bhāvino'pariniściyāt pūrveṣāntarhyapramāṇatā । prāpyaviṣayatvā'bhāvāt । pūrvareva niścayajanane utteraṣāmapramāṇatā bhavet । sandehe hi na niścityāniścaye vā na sandehaḥ । niścayetarayorekaviṣayatvāyogāt । atha pūrveṣāmapramāṇataiva <218> tathā sati na pravarttata iti kasyacit prāmāṇyaṃ paśyāmi tāvat kimatra prāptiruta neti pravṛttāvanumāne 'pi samānametat । tasmād gatirapi pratyakṣābhimatā'nyathā dṛṣṭā pararūpeṇaiva । na kācit pravṛttiviṣaye svarūpeṇa gatiḥ । anyatra tu vasturūpe svarūpe vā gatirubhayorapīti bhāvivastubhi ko viśeṣaḥ । kathantarhi pratyakṣānumānayorviṣayabhadaḥ । spaṣṭe'spaṣṭamadhyāropyate'spaṣṭe ca spaṣṭamiti । athavā'nyathā ।

[218,i]

	yatra bhāvigatistatrānumānammānamiṣyate ।
	varttamānetimātreṇa vṛttāvadhyakṣamānatā ॥ 240 ॥ (PVA)

[218,ii]

yatrātyantābhyāsādavikalpayato 'pi pravarttanantatra pratyakṣampramāṇaṃ । anyathā vikalpasya pramāṇāntaratā prāptā 〈।〉 yadi yatra vikalpastatraiva pratyakṣampravarttakampramāṇañceti ।

[218,iii]

atha pratyakṣameva pramāṇanna vikalpo gṛhītagrahaṇāditi cet । vicāritametad yathā gṛhītagrāhitā nāsti । punarapyucyate । tathā hi ।

[218,iv]

	nopayogo vikalpasya pravṛttau yadi tena kiṃ ।
	upayogo vikalpasya pravṛttau cet pramā na kim ॥ 241 ॥ (PVA)

[218,v]

yadi vikalpasyānupayogitaiva kathamasau sahāyatayeṣyate pratyakṣasya । na khalu nirupayogināpi sahāyena kasyacidarthitā । atha tena vinā na pravarttanaṃ । pratyakṣamapramāṇambhavet । tenāpi vinā na pravarttata iti cet । ubhayantarhi pramāṇamprasaktaṃ । athāpramāṇavikalpaḥ । padārtharūpāsaṃsparśāt । pratyakṣamapyapramāṇamprāpyarūpāsaṃsparśādityuktamidānīmeva । tasmāt ।

[218,vi]

	anvayavyatirekābhyāmvikalpasya pravarttane ।
	yadi kāraṇatā nāsti tadā syādapramāṇatā ॥ 242 ॥ (PVA)
	pratyakṣātparato vṛttirvikalpasya pravarttane ।
	śaktiśced vyavadhānana pratyakṣasyāpramāṇatā ॥ 243 ॥ (PVA)

[218,viii]

atha vyavahitasyāpyapramāṇatā tathā sati cakṣurādīnāmapi pravarttakatve pramāṇatā syāt । ajñānatvānneti cet । samanantarapratyayasya syāt । anyaviṣayatvāttasya neti cet । samānaviṣayatve syāt । bhavatyeveti cet । na । tatra pravarttye'jñānatvāt । nahi pravarttyaviṣayatvampūrvakṣaṇagrāhiṇaḥ pratyakṣasyāsti tasmādanantaratvāt pramāṇāmvikalpa eva syāt । athāpi pravṛttiviṣayo pratyakṣampravartteta pratibhāsamātreṇa । tathāpi pramāṇamvikalpaḥ । gṛhītagrāhitve kathamapramāṇamiti cet । pravarttakatvāt । yathā svabhāvānumānaṃ । nahi pratibhāsamātreṇa pratyakṣampramāṇaṃ । kṣaṇikatve 'pi pratyakṣagrāhyatā syāt । bhavatyeveti cet । kṣaṇikagrāhakamanumānanna pramāṇambhavet । gṛhītagrāhitvāt । atha vyavahārasādhanāt pramāṇamvikalpo 'pi tatheti samānambhavet । tasmāt pratyakṣaviṣayapravarttakatve 'pi spaṣṭāspaṣṭabhedāt pramāṇadvitayameva । tatpararūpeṇāpi gatiravisambādāt pramāṇameva । yathā cāvisambāde 'pi na vastusvarūpagrahaṇantathā pratipāditameva । avisamvādāt pramāṇatve 'pi bhrāntatāndarśayati ।

[218,ix]

	maṇipradīpaprabhayormaṇibuddhyābhidhāvataḥ ।
	mithyājñānaviśeṣe 'pi viśeṣorthakriyāmprati ॥ 57 ॥
	yathā tathā'yathārthatve 'pyanumānatadābhayoḥ ।
	arthakriyānurodhena pramāṇatvamvyavasthitaṃ ॥ 58 ॥

[218,xi]

maṇiprabhāyāṃ kuñcikāvivaravihitamaṇisaṃsthānaviśeṣāyāmmaṇiviśeṣamanāśritāyāṃ ।

<219>

[219,i]

pradīpaprabhāyāñca sarasiruharāgamaṇibhrāntiḥ parasparanna viśiṣyate । atha ca maṇiprāptikṛto'styeva kasyāścid viśeṣaḥ । tadvad anumānatadābhāsayorapi tata eva pramāṇetarate । adṛṣṭe 'pi maṇau pradīpaprabhāptaṃ maṇyadhyavasāyī pravarttamāna upalabdha eva । na ca bhrāntiriti samānatā sarvatra sāmagrīviśeṣato viśeṣāt । nahi jñānatvāt sakalambhrāntamitarathā vā । tasmād bhrāntamapi pramāṇamavisamvādāt । sāmagrīviśeṣād viśeṣavat । bhrāntyadhyavasitatā bhrāntirapi sambaddhapadārthajanitā pramāṇodayanibandhanaṃ bhavati samīhitaprāptihetuḥ । pratyakṣodaya nibandhanānumānajñānavat । na hyanumānampratyakṣodayamantareṇa pramāṇa । na ca pratyakṣamanumānodayamvineti pratipāditaṃ । tathā hi ।

[219,ii]

	vinā'numānampratyakṣanna pravarttakamāditaḥ ।
	tathā'numānampratyakṣamvineti pratipāditaṃ ॥ 244 ॥ (PVA)
	viśeṣastvayamevātra kvacit pūrvaṅ kvacitparaṃ ।
	anumānāt parannākṣannākṣāt pūrvānumeṣyate ॥ 245 ॥ (PVA)

[219,iv]

athāpi syāt । pratyakṣamantareṇānumānaṃ pravarttate'numānantu vināpi pratyakṣamiti viśeṣādanumānampratyakṣeṇāsamānaṃ ।

[219,v]

tadapyasat ।

[219,vi]

	pratyakṣamanumānena vinā mānaṃ svavedane ।
	vyavahārastathā nāsti pramāṇatve 'pi kimbhavet ॥ 246 ॥ (PVA)
	svasamvedanamātre ca pratyakṣe'rthāprasiddhitaḥ ।
	bhedasya ca na kiñcit syādadvaitamavaśiṣyate ॥ 247 ॥ (PVA)
	tasmādarthasya bhedasya nādhyakṣasādhakamvinā ।
	anumānantatastasya pramātvannānumāmvinā ॥ 248 ॥ (PVA)

[219,ix]

athāpi syāt 〈।〉 pratyakṣamanumānamapekṣaiva bhede'rthe ca pravarttata । anumānantu pratyakṣambināpi 〈।〉 tathā hi 〈।〉 dhamādagnyanumānampratyakṣamanapekṣaivottarakālabhāvi । tata eva tasyārthasya prāpteḥ । naitadasti ।

[219,x]

	nahi deśaviśiṣṭatvampratyakṣeṇa vinekṣyate ।
	anumānampunardeśāviśeṣeṇāgnisamvide ॥ 249 ॥ (PVA)

[219,xi]

kuḍayādivyavahito vahnirna pratiniyatadeśatayā pratyetuṃ śakyo'numānena । kuḍyāt paradeśe kvāpi vahniriti sāmānyenānumāne pratyakṣāt pratiniyatadeśuparigrahaḥ । na cāpratiniyatadeśasya hutabhujo janmaprāptiḥ । maṇiprabhāyāmapi maṇijñānasya pratiniyatadeśāparigraha eva doṣaḥ । na ca sandehaviparyayayoḥ । pratiniyatapadārthāprāpakatvena viśeṣaḥ । athāpi syāt । viparyayapratyayo'nyatra pravarttakatvādapramāṇaṃ । sandehastu kadācit tatrāpi pravarttayatīti bhavet pramāṇaṃ । tadasat ।

[219,xii]

	ubhayāṃgāvalambī hi saṃśayo na pravarttakaḥ ।
	viparyāso viparyāsāt pravarttayati dehinaḥ ॥ 250 ॥ (PVA)

<220>

[220,i]

saṃśayo hi viparyāsādadhamaḥ । umayāṃśamavalambamāno dolāyamānacetasaḥ kathampravarttakaḥ । tatosau dolāyamānatā pratyakṣādapaiti । viparyāso 'pi maṇiprabhāyāmmaṇijñānalakṣaṇo'numānāt paścādbhāvina iti nānumāntarāt maṇiprabhāyāṃ maṇijñānasya viśeṣaḥ pramāṇatvena । kintu pramāṇamiti cet ।

[220,ii]

	pratyakṣameva tanmānaṅ kathambhrāntantathaiva tat ।
	samvādena pramāṇatvaṃ kvopayogi bhrametarat ॥ 251 ॥ (PVA)

[220,iii]

pramāṇamavisamvādi jñānaṃ (1.1) iti lakṣaṇasāmānyena 〈।〉 tadbhrame satyanyathā veti kvedamupayogavat । nanu bhrāntatve satyavisambādo 'pi bhavennānyathā । naitadapi satyaṃ ।

[220,iv]

	abhrāntiravisamvādāt kāladeśanarāntare ।
	na bhrānteravisamvādo'bhrānterevāprasiddhitaḥ ॥ 252 ॥ (PVA)

[220,v]

idambhrāntamidamanyatheti nāvisamvādanamantareṇa । athābādhitatvādabhrāntiriti cet । na 〈।〉 avisambādasyaiva tathābhidhānāt । visamvādehi sati sarvo vibhrama eva 〈।〉 avādhitatve 'pi saiva bādheti cet । avisamvāda eva tarhi tasyābādhitatvamityavisamvādādevābhrāntiriti siddhaṃ । avisamvāde 'pi bhrāntirevānumānamityapi na mī māṃ sa ka sya mataṃ । lo kā yata syāpi na mataṃ । bhrāntessarvasyāpramāṇatvenopagamāt ।

[220,vi]

yadi tarhi bhrāntamapi pratyakṣamprāṇaṅ ko viśeṣaḥ pratyakṣānumānayoḥ 〈।〉 pratibhāsabhedāditi vakṣyate । bhrāntatve 'pi pratibhāsabhedo'numānābhāsataimirikajñānayoriva ।

[220,vii]

	abhrāntameva sakalaṃ jñānaṃ mānaṃ na vibhramaḥ ।
	vibhramāvibhramatvasya viśeṣaḥ ka ivekṣyate ॥ 253 ॥ (PVA)

[220,viii]

vibhramohi svarūpāsaṃsparśa eva 〈।〉 sa ca pramāṇasya sakalasya samānaḥ । yathaivānumānasya prāpyarūpāsaṃsparśastathā pratyakṣasyāpīti viśeṣaḥ । tasmānmaṇiprabhāyāmapi maṇijñānampratyakṣameva । 〈bhāvini viṣaye〉 bhāvyanumānaṃ pramāṇamiti cet । itaratrāpi pratyakṣe samānametat । tatra nāsti pramāṇāntaratvābhimāno maṇijñāne tvastyeveti cet । nātyantābhyāsato maṇijñāne 'pi nāsti pramāṇāntaratvābhimāna iti samānaṃ । nanu bhrāntyabhimānaḥ prabhāmaṇijñāne na tu stambhādijñāne । atrocyate ।

[220,ix]

	paramārthasamānatve'bhimānādapramāṇakāt ।
	viśeṣasya na sattyatvampramāṇadvayameva tat ॥ 254 ॥ (PVA)

[220,x]

sarvatra pratyakṣānumāne ca pramāṇāntaramastyabhimānastu nāstīti naitāvatā vastubhedaḥ । apramāṇakābhimānasya yathā kathañcid bhāva iti na tatsadasattayorviśeṣaḥ । tasmāt ।

[220,xi]

	pratyakṣameva tajjñānamanumānamathāpi vā ।
	maṇiprabhāmaṇijñānamiti tattvaviniścayaḥ ॥ 255 ॥ (PVA)

[220,xii]

atha maṇisvarūpasyāgrahaṇāt kathampratyakṣatā । stambhādau tu yadi nāma bhāvisvarūpāgrahaṇantatsvarūpagrahaṇantu tatkālabhāvi vidyata eva । tadasat । tathāhi ।

[220,xiii]

	bhāvi rūpāgrahe'nyasya jñānajñeyasya tadgrahaḥ ।
	samāna evobhayathā prāptistu pratibandhataḥ ॥ 256 ॥ (PVA)

[220,xiv]

prāpyarūpasya bhedagrahaḥ । tadaparasya svarūpasya vā bhavatu parigrahaḥ pararūpasya veti na viśeṣaḥ ।

<221>

[221,i]

maṇipratibhāsastu maṇau maṇiprabhāyāñca samāna eva । tatra kvacid deśabhrāntiḥ kvacit svarūpabhrāntiḥ kvacidubhayaṃ kvacidanubhayaṃ । maṇiprabhāyāṃ maṇijñānasya deśabhrāntirmaṇāveva prāpyasvarūpabhrāntiḥ । sāmānyānumānasyobhayabhrāntiḥ । svasamvedanasya nobhayathāpīti prakāraḥ ।

[221,ii]

tato yaduktaṃ 〈।〉 "yā gatiḥ sāmyarūpeṇaiva yathā pratyakṣā gatiḥ ।"

[221,iii]

yatpramāṇantadabhrāntaṃ yathā pratyakṣaṃ 〈।〉 tadayuktaṃ । pratyakṣāpi gatirna svarūpeṇa । na cābhrāntampratyakṣamasti । svarūpe ca yathā pratyakṣabhrāntam 〈।〉 tathā'numānamapyanye ca bhrāntābhimatāḥ pratyayā iti na tathā bhrāntatāpratipādanaṅ kvacidupayogi । evantahi kathampratyakṣānumānayorlakṣaṇabhedaḥ uktamatra 〈।〉 spaṣṭetara pratibhāsabhedāditi । sa eva pratibhāsa bhedastathā kuto bhavati । yasya svatantraṅ grahaṇantasya spaṣṭapratibhāsatā । yasyānyathā tadaspaṣṭapratibhāsamatīndriyaṃ parokṣaṃ ।

[221,iv]

etadeva kathambhavati yenaivamucyate ।

[221,v]

	buddhiryatrārthasāmārthyādanvayavyatirekiṇī ।
	tasya svatantraṅ grahaṇamato'nyadvastvatīndriyaṃ ॥ 59 ॥

[221,vi]

yasya hisākṣāt pratibhāsanaṃ sa evārtho'natīndriyaḥsvalakṣaṇaṃ । sākṣātpratibhāsaśca buddheranvayavyatirekānuvidhānena tadākārāyā jananāt । yattu pūrvadarśanajanitavāsanāpravodhato'vabhāsabiṣayaḥ pūrvapratipannarūpākāratayā niścīyate tadatonyadatīndriyaṃ । nahi tadendriyavyāpāraḥ । tatsambhavī vā sākṣātkaraṇākāraḥ sākṣāt pratīyate । na ca tadākāravyatirekeṇāparā tasyapratītiḥ 〈।〉 tat sākṣādeva yasya ca va sākṣāt tasya naiva pratītiḥ । athākramasaṅgatyabhāvāt parokṣaṃ । svarūpeṇa tarhi pratīyamānameva parokṣamakṣavyāpārābhāvāditi prāptaṃ । tadetadanabhimataṃ ।

[221,vii]

	tasmāt parokṣaviṣayaḥ pratyayo yadyavastudṛka ।
	pratītasyā parokṣatvāt parokṣo viṣayaḥ kathaṃ ॥ 257 ॥ (PVA)

[221,viii]

yadi pratīyate na parokṣaḥ 〈।〉 na ca vastvasaṃsparśane vastuviṣayatā । sāmānyaviṣayatāyāntarhi kathamparokṣaviṣayatā sāmānyantatra sākṣātkṛtameva vastu tu punarna saṃspṛṣṭamiti kathamparokṣaviṣayatā sāmānyajñānasya । lakṣitalakṣaṇena pratipannamiti cet । kena rūpeṇa viśeṣasya lakṣaṇaṃ । yadi viśeṣeṇa śabdādereva tasya pratītirastu kimantargaḍunā sāmānyena । sāmānyarūpeṇa lakṣaṇe'navasthetyuktaṃ । viśeṣarūpeṇa ca lakṣaṇe indriyavaiphalyaṃ ।

[221,ix]

atha sāmānyameva pratibhāti । viśeṣaḥ parokṣo apratibhāsanāt । atrāpi svākāra eva vāsanābalāyātaḥ pratibhāti sākṣāt । arthastu parokṣa iti kathantadviṣayatā । tatra pravarttanāt । apratipanne kathampravarttanaṃ । apratipanna eva sarvatra pravarttanamiti pratipāditaṃ । apratipanne 'pi hi devadattarūpe yajñadattasya samānasya darśanāt । pravṛttidarśanāttatra samvāda iti cet । na 〈।〉 avisamvādakāraṇasya vakṣyamāṇatvāt । samvandhādavisamvāda iti । yadi bhrāntirasau vāsanābalād vāsanāyāmeva tarhi pratipanna iti kathamarthasyādhyavasāyaḥ prāptirvā । na 〈।〉 vāsanāprabodhasyāpi kāraṇatvāt । tatsamvandhenārthasyeti na doṣaḥ । tadevāha ।

<222>

[222,i]

	tasyādṛṣṭātmarūpasya gateranyortha āśrayaḥ ।
	tadāśrayeṇa sambandhī yadi syād gamakastadā ॥ 60 ॥

[222,ii]

adṛṣṭasvarūpo hyarthonyataḥ sambandhāt pratīyate । anyamātrāt pratītāvatiprasaṅgaḥ । svayampratītau sarvaṃ eva sarvadarśī syād viśeṣābhāvāt । tenāśrayeṇa ca sonyo yadi sambandhī tadā gamakaḥ । kathametat । evameva dṛṣṭeḥ ।

[222,iii]

nanu smaraṇameva tatra sambaddhād bhavati । tacca sambandhāderapīti sa evātiprasaṅgaḥ । nābhogādijanitāyāḥsmṛteranyathā bhāvāt ।

[222,iv]

	ādeśādivyavasthasya tasyā bhogāditaḥ smṛtiḥ ।
	deśakālaviśiṣṭasya tadāśrayasamāgamāt ॥ 258 ॥ (PVA)

[222,v]

dharmmisādhyasambaddhapadārthadarśanāddhi deśakālaniyataḥ śakyaprāpaṇorthaḥ pratīyate nābhogāditaḥ । tathāhi । ābhogaḥ kimmayā dṛṣṭaḥ kimityanveṣaṇaparo mānaso vyāpāraḥ । tatra sati tathābhūtadeśakāla eva vastuni smaraṇannādhikavyapārantenāpramāṇantat । sadṛśagrahaṇād anena sadṛśosāvityetāvanmātrikā pratītiḥ । sadṛśatvantu na deśakālaviśiṣṭasya । sarvadā sadṛśatvāt । anekasya ca sādṛśyamitaradveti na pratiniyatagatiriti na tatpramāṇaṃ । tena tu tatsadṛśena yat karttavyantat kriyata iti pramāṇameva tatra pratyakṣaṃ । anyathā tu pratyakṣād pravarttanameveti na pramāṇamiti pratipāditameveti na punarucyate । evameva na sambandhādapi pratītiranumānātmikā pramāṇaṃ । tathāhi ।

[222,vi]

	liṅgantallakṣaṇatvena kāryādigamakammataṃ ।
	tallakṣaṇatvādaparanna liṅgasyāsti lakṣaṇam ॥ 259 ॥ (PVA)

[222,vii]

tadetad vakṣārthakriyākāri śiśaṃpātvaṃ dhūmādikañcāgyādi janitaṅkāryatvena kāraṇatvena vā sādṛśyāvagatistatrāpi । tadetatsattvamanityarūpampurvāpararuparahitatvena nānyadanyasyāpyānityatvasya rūpamiti savanimumānapratītirevambhūte ca sannihitakāraṇañca dhūmasya rupamviśeṣeṇa kenacidupalakṣitasyāsannihitakāraṇañca bhasmāderiti dvayamapi yathāyogaṅ gamakaṃ । tathāhi ।

[222,viii]

	yo yathā dṛśyate bhāva ekadā sa tathānyadā ।
	prabodhakaḥ smṛtereva yathāyogampravarttakaḥ ॥ 260 ॥ (PVA)
	anyathā pūrvadṛṣṭasya calitā syād yadā smṛtiḥ ।
	pravarttanambhavettatra na tu sambādasaṅgatiḥ ॥ 261 ॥ (PVA)
	pratyakṣamavisamvādi smaraṇantu tadāśrayāt ।
	tathaivāhaṃ smarāmīti smṛtessyād yadi sā pramā ॥ 262 ॥ (PVA)
	darśane vyabhicāreṇa tathātve 'pi na cet pramā ।
	darśane vyabhicāro 'pi sa smṛteranyathātvataḥ ॥ 263 ॥ (PVA)
	tathāhi darśanamanālambe smaraṇamanyathā ।
	sālambanatvena yataḥ tathā tanna pramā bhavet ॥ 264 ॥ (PVA)

[222,xiii]

smaraṇe nānyathānugamyamānandarśanapramāṇamiti darśanasya svato doṣo'pi tu smaraṇasya । tadapi hi smaraṇaṃ sādṛśyādanyathopajāyate । smaraṇapāṭavād bhāvādeva ।

[222,xiv]

	tasmāt kāryasvabhāvābhyāṃ smaraṇaṃ jāyate'rthabhāk ।
	upalakṣitābhyāntattvena syāt smṛtervibhramonyathā ॥ 265 ॥ (PVA)

[222,xv]

tasmāt smṛtivibhramakṛta eva sarvathā visamvādaḥ । tasmāt parokṣaviṣayaṃ smaraṇameva sambaddhād yathādṛṣṭasya pramāṇaṃ । taccānumānameva nānyat । ata evāha ।

<223>

[223,i]

	gamakānugasāmānyarūpeṇaiva tadā gatiḥ ।
	tasmāt sarvaḥ parokṣortho viśeṣeṇa na gamyate ॥ 61 ॥

[223,ii]

gamakaparatantrā hi gamyasya pratītistacca gamakaṃ sāmānyarūpeṇa na viśeṣeṇa । tasya lakṣayitumaśakyatvāt । alakṣitenāpi rupeṇa gamakatve sarvākārasarvakāraṇaparamparāpratīti prasaṅgaḥ । tacca dhūmādisāmānyaṃ sarvatrāgnyādau dṛṣṭaṃ । tato'naikāntikatvānna tato viśeṣasya pratītiḥ । viśeṣopalakṣaṇe pratītiriti cet । na 〈।〉 avāntaraviśeṣasya lakṣayitumaśakyatvāt ।

[223,iii]

nanu viśeṣopalakṣaṇamapi kasyacit sambhavatyeva 〈।〉 na 〈।〉 atyantamviśeṣasyāśakyatvāt । viśeṣopalakṣaṇantu tatrāpekṣākṛtaṃ । yā ca yāvatī ca mātreti । yasya tu sarvākārapratītistasya sākṣātkaraṇāt । avyaktameva taditi pratīmaḥ । viśeṣadṛṣṭerviśeṣapratītiriti cet । na । tatrāpi sāmānyasyaiva gatiriti pratipādayiṣyate । etadevāha ।

[223,iv]

	yā ca sambandhino dharmmād gatirdharmiṇi varttate ।
	sānumānamparokṣāṇāmekantenaiva sādhanaṃ ॥ 62 ॥

[223,v]

anyalakṣaṇābhāvādanumānalakṣaṇasambhavācca nānumānādaparamparokṣaviṣayampramāṇamasti । nanu pramāṇāntaraviṣayampramāṇāntaramiti na dve eva pramāṇe । atra parihāraḥ ।

[223,vi]

	na pratyakṣaparokṣābhyāmmeyasyānyasya sambhavaḥ ।
	tasmāt prameyadvitvena pramāṇadvitvamiṣyate ॥ 63 ॥

[223,vii]

nanu pramāṇadvitvena prameyadvitvamiti yuktaṃ । pramāṇasya sattāsādhanatvāt ।

[223,viii]

naitadasti । prameyampramāṇena sidhyati pramāṇasvarūpantu svasamvedanākārasiddheḥ jñānakāra eva ca svasamvedanaḥ svasāmānyatayopalabhyamānaḥ pratyakṣānumānaviṣaya ityuktaṃ । viṣayadvaividhyādākāra dvaividhyādityarthaḥ । svākāradvayasamvedane hi naikamiti yuktaṃ । nāpi tryādikaṃ ।

[223,ix]

	tryekasaṅkhyānirāso vā prameyadvayadarśanāt ।

[223,x]

prameyadvayādaparasya prameyasyāsambhavāt । aparapramāṇannāstīti pratipāditaṃ ।

[223,xi]

idānīndvitīyasya prameyasya sambhavānnaikampramāṇannāpi tryādikamiti pratipādayiṣyati । nahi dvitīye prameye sambhavati pramāṇamekaṃ । dvitīyaprameya viṣayasyāpi pramāṇasya bhāvāt । naikena pramāṇena dvitīyasyāpi siddhiḥ । atha sāmānyaviśeṣarūpamekameva prameyaṃ । aparastu nāstīti prameyadvayasiddhamityāha ।

[223,xii]

	ekamevāprameyatvādasataścenmatañca naḥ ॥ 64 ॥

[223,xiii]

dṛṣṭamevaitat svalakṣaṇādaparamprameyamasat । tacca na prameyaṃ ekameva tu svalakṣaṇaṃ prameyaṃ । tadeva svapara rupābhyāṅ gateḥ sāmānyaviśeṣalakṣaṇamiti prāguktaṃ । kiñca ।

[223,xiv]

	anekānto'prameyatve hyabhāvasyāpi niścayāt ।
	tanniścayapramāṇaṃ vā dvitīyaṃ;

<224>

[224,i]

abhāvo 'pi hi prāgabhāvādilakṣaṇaḥ prameya iti kathamasadaprameya miti vyāptiḥ । avyāptikaśca kathaṃ heturaikāntikaḥ । tathāhi 〈।〉 prāgabhāvādyavedane sarvameva mityambhavet na kāyannāpi kāraṇaṃ । tathā ca pratipādayiṣyate । itaretarāve ca satiṃ miśrībhaveyurdravyāṇītyadvaitva sakalambhavet । tanniścayaḥ pramāṇamvā dvitīyaṃ । yataḥ nākṣajāmatiḥ 〈।〉

[224,ii]

	nākṣajñā matiḥ ॥ 65 ॥
	abhāve'rthabalājjāte'rthaśaktyanapekṣaṇe ।
	vyavadhānādibhāve 'pi jāyetendriyajā matiḥ ॥ 66 ॥

[224,iv]

na khalvabhāvo nāmendriyagocaraḥ । śabdādisvabhāvasyaiva tatra pratibhāsanāt । tadatra nāstīti tu tasya rūpamasattayā nākṣagocaraḥ । vyavahitasyāpi tasyāsattvena vyavasthāpanāt । atha viviktapradeśopalambhādeva tathā niścayaḥ । keyamviviktitā nāma । yadi pradeśādi rūpaṃ 〈।〉 tasminnupalabdhe'nyannāstīti kutaḥ । tasya tadabhāvarūpatvāditi cet । kathamanyo'nyasyābhāvaḥ । tena sahāsaṅgamāccet । asaṅgamaḥ kutaḥ । sahāvedanāccet । sahāvedanāttarhi vyavasthā'bhāvasya । tadanyavedanameva tasyāvedanaṃ । tadanyattvameva tasyāvedane kathaṅ gṛhyate । tasya prāgvedanāditi cet । tadetanna vedyata iti kathamabhāvagatiḥ । tasmādayama bhā vaniścayo nendriyajaḥ । tato na pratyakṣametat ।

[224,v]

athāpi syāt । pratyakṣameva nivarttamānamabhāvaniścayanimittaṃ । tadapyasat ।

[224,vi]

	abhāve vinivṛttiścet pratyakṣasyaiva niścayaḥ ।
	viruddhaṃ saiva vā liṅgamanvayavyatirekiṇī ॥ 67 ॥

[224,vii]

pratyakṣasyaiva nivṛtterabhāvaniścaya iti cet । vyāhatametattacca nāsti tena ca pratipattiḥ । pratyakṣaṃ hi samvedanātmatayā yatra pravarttate tatra niścayakṛt । anubhūte niścāt । anubhavābhāve tu kathanniścayaḥ । tathā hi vaktāro bhavanti । na jāne kimastyanyadatha nāstīti nātra samasamvedanāmiti । kathamaniścayahetorasamvedanānniścayaḥ । athopalabdhiyogyasyānupalambho na sati padārthe tato'bhāvaniścaya iti cet । na tarhi paralokāderatīndriyasyābhāvaniścayaḥ । yadi cānupalabdhiḥ sadbhāvād vyāvṛttā tadā tadviparyayavyāptā satī gamiketi liṅgamanvayavyatirekayogāt siddhamanumānamaparaṃ pramāṇaṃ । liṅgādutpatteḥ ।

[224,viii]

anena svabhāvareturanupalabdhiśca tadantargatoktā ।

[224,ix]

kāryahetumāha ।

[224,x]

	siddhañca paracaitanyapratipatteḥ pramādvayaṃ ।
	vyāhārādau pravṛtteśca siddhastadbhābaniścayaḥ ॥ 68 ॥

[224,xi]

nahiṃ paracaitanyamātmana iva pratyakṣataḥ sidhyati । na khalu jāne kimasya caitanyamasti na veti । tadākāraparisphuraṇādeva tathā pratipatteḥ । kāryaviśeṣeṇa viśeṣasya dveṣāderniścayaḥ ।

<225>

[225,i]

bhavatu yathā kathañcidayanniścayaḥ sa tu pramāṇanna bhavati । naiṣa doṣaḥ । tadanurūpasya vyavahārasya vyāhārādilakṣaṇasya darśanāt । yathākathañcida pramāṇikaiva pravṛttiriti cet । na । vicārya parityāgaprasaṅgāt । anyasyopāyasyābhāvādagatyā aparityāga iti cet । anyasyopāyasyābhāva ityeṣo 'pi niścayaḥ pramāṇameva 〈।〉 taccānumānamityuktaṃ ।

[225,ii]

parābhyupagamenaitaducyate । tenā'doṣaḥ । na parābhyupagatasya parārthānumāna evāvatārāt । nahyatmānameva parābhyupagameva pratipādayati kaścit । gatyantarantāvanna pratipadye tenaiva mahampravṛttaḥ । paraloke 'pi tarhi pratipattirastu paralokatyāge 'pi jīvituṃ śakyaṃ 〈।〉 tena tatrāpravṛttiriti cet । evañjīvituṃ śakyamiti kuta etat । jīvitārthyapi kimatītajīvitārthī atha varttamānajīvitārthīti । tatrātītārthī na atītatvādeva । na varttamānārthī tasyāpi prāptatvāt । anāgatārthī cet । anāgatantarhi jīvitamanenopāyena bhavati nānyatheti anvayavyatirekataḥ pratīteranumānameva ।

[225,iii]

kiñca 〈।〉 yathākathañcidayamvyavahāra iti kimbhavata evāthānyasya । yadi bhavata eva ubhayāsiddhatvāt kathamparaḥ pratipāditaḥ । athānyasyāpyupāyābhāva eva tathā sati paracaitanyapratipattiravaśyamiti kathaṃ yathākathañcidiyampratītiḥ । atheyamapi bhavati yathākathañcideva । evantarhi bhavata evāsampratyayaḥ kathamparasya pratipattiḥ । mama tāvadevamparasya tu kathamiti na jāne । avacanameva tarhi prāptaṃ । parasyāpyevameva bhaviṣyatīti cet । na 〈।〉 pramāṇābhāvāditi yaktiñcidetat । tasmādasti parapratītiḥ 〈।〉 tato'numānamabhyupagantavyampareṇāpi ।

[225,iv]

	pramāṇamavisamvādāt tatkvacid vyabhicārataḥ ।
	nāśvāsa iti celliṅgandurdṛṣṭeretadīdṛśam ॥ 69 ॥

[225,v]

avisambādo hi pramāṇalakṣaṇantadastyanumānasyeti pramāṇatā । atha visambāde 'pi kvacid dṛśyata iti viparyayaḥ । tathāhi sa śyāmastatputratvādityanumānamvyabhicārāsaṅgyapi । tadayuktaṃ । anumānamevaitanna bhavati liṅgābhāsādutpatteḥ pratibandhābhāvāt । nahi śyāmatāyāntatputratvampratibaddhaṃ । ekasāmagrayadhīnatayā samānarūpatā cet । naikasāmagrayadhīnatā'bhāvāt । karmāhārakālaviśeṣasya sambhavāt । ekasāmagrayadhīnatāyāṃ yugapadutpattiprasaṅgāt । tasmāliṅga rūpatattvānupalakṣaṇādahetāvapi hetutvādhyāropato vyabhicārābhiprāyaḥ ।

[225,vi]

athāpi syād 〈।〉 evamprāyameva sarvānumānannāparambiśeṣalakṣaṇamiti kasyāvyabhicāraḥ । tadapyasat ।

[225,vii]

	yataḥ kadācit siddhāsyapratītirvastunaḥ kvacit ।
	tadavaśyantato jātantatsvabhāvo 'pi vā bhavet ॥ 70 ॥

[225,viii]

tādātmyatadutpattilakṣaṇapratibandhasaṅgataṃ hi liṅgaṅgamakaṃ । anyasya tadātmatvāt । yataśca pratītiravyabhicāriṇī sādhyasya tanniyamena tata utpannaṃ । tanniyataṃ tattvasvabhāvamvā nānyayā'vyabhicāragatisambhavo'tiprasaṅgāt । na ca sarvataḥ pratipattiḥ sarvasyopajāyate । kādācitkatayopalabdheḥ 〈।〉 tasmādiyampratipattirniyamena pratibaddhapadārthajanitā । prativandhaśca

<226>

[226,i]

dvividha eva । ekasāmagrayadhīnasyāpi tadutpattilakṣaṇaṃ eva pāramparyeṇa pratibandhaḥ । tata evāvyabhicāraḥ । yataḥ ।

[226,ii]

	svanimittaṃ svabhāvamvā vinā nārthasya sambhavaḥ ।
	yacca rūpantayordṛṣṭantadevānyatra lakṣaṇam ॥ 71 ॥

[226,iii]

yasya ca kāryasvabhāvahetorlakṣaṇaṃ yad dṛṣṭamanyatrāpi tadeva । na ca tatputrādestadasti na tena sarvatrānāśvāsaḥ । lakṣaṇayukte hi bādhāsambhave tallakṣaṇameva dūṣitaṃ syāditi sarvatrānāśvāso nānyatheti nyāyaḥ । na ca nimittaṃ abhāvamvā vinā kasyacit sambhavaḥ 〈।〉 tathā śaṅkāyāmavyavahāra eva sarvatra syāt । vyāvahārikapramāṇaprastāvaścaiṣa nānyaḥ । tasmāt samvyavahārārthinā niyamenānumānārthinā bhāvyaṃ । anupāye kathampravṛttiriti cet । na 〈।〉 asiddhatvādupāyatvasya vicāryamāṇe viśīryata iti cet । na 〈।〉 vicārasyāpyanumānātmakatvāt । soyaṃ yathā gacchataḥ sa eva vismṛtaḥ panthā ।

[226,iv]

anupalabdhestarhi kaḥ pratibandhaḥ । sa eva tādātmyatadutpattilakṣaṇaḥ pratibandha iti darśayati । tathāhi ।

[226,v]

	svabhāve svanimitte vā dṛśyadarśanahetuṣu ।
	anyeṣu satsvadṛśye ca sattā vā tadvataḥ katham ॥ 72 ॥

[226,vi]

yata evāsau tatra pratibaddho ata eva tadabhāvānna bhavati । anyathānyasyābhāve kimiti na bhavet । atiprasaṅga evaṃ sati syāt । evaṃ hyasau pratibaddhau yadi tadabhāvena bhavet । anyathā pratibandhābhāvāt । tasmād yatropalabdhi 〈la〉 kṣaṇaprāptasya kāraṇasya vyāpakasya vā'nupalambhastatra tayorabhāvaḥ । yatra ca tayorabhāvo na tatra kāryavyāpyayoḥ sambhava ityanupalabdherapyavyabhicāraḥ । evaṅ kāryasvābhāvānupalambhalakṣaṇaṃ trividhamapyanumānamastīti sādhitaṃ ।

[226,vii]

yasmāt ।

[226,viii]

	aprāmāṇye ca sāmānyabuddhestallopa āgataḥ ।
	pretyabhāvavad; akṣaiścet paryāyeṇa pratīyate ॥ 73 ॥
	tacca nendriyaśakta yādāvakṣabuddherasambhavāt ।
	abhāvapratipattau syād buddhijanmānimittakaṃ ॥ 74 ॥

[226,x]

yadi hi sāmānyabuddherapramāṇatā tadā parokṣannāma prameyannāstīti prāptaṃ । paralokavadeva । atha na sarvaḥ parokṣārtho nāsti paryāyeṇākṣaiḥ pratīteḥ paraloke tu na paryāyeṇākṣavṛttiriti tathāvidha eva nāsti । yadaiva tarhi pratīyate tadaivāsti prāgastīti kutaḥ । prāgapyanyena pratīyate tenāsti । paraloko 'pi prāganyena na pratīyate svayamveti kutaḥ । paralokāderanyo 'pi vā'nyena pratīyata iti kutaḥ । tathā vyavahārāditi cet । āyātamanumānasya prāmāṇyaṃ । na cākṣe yogyatāyāmvā paryāyeṇākṣavṛttiḥ । kāryasvabhāvahetubhāvānumānenaiva tayoravagamāt । tadabhāve ca buddherjanma ca padārthanāmanimittakameva bhavet । tasmāt kāryadarśanena kāryavyatirekeṇa ca yogyatā

<227>

[227,i]

cakṣurādikañcānumīyamānamastyeva । na ca paryāyeṇa tatrākṣavyāpārāvatāraḥ । tataḥ paralokādikamapyevameva । tasmāt sāmānyamanumānamantareṇa na pratīyate । yasmāt ।

[227,ii]

	svalakṣaṇe ca pratyakṣamavikalpatayā vinā ।
	vikalpena na sāmānyagrahastasmiṃstato'numā ॥ 75 ॥

[227,iii]

sāmānyāvadhāraṇarūpā api pratipattayo vyavahārakāriṇyaḥ । na ca sāmānyamavikalpya gṛhyate । na ca savikalpakampratyakṣamavicārakatvāt । tasmāt sāmānyaviṣayamanumānanna pratyakṣaṃ ।

[227,iv]

yattarhīṃdamanityādibhirākārairvarṇṇādigṛhyetaitatkathaṃ । sāmānyarūpagrahaṇametat । prameyaniyamaśca bhavateṣyate ।

[227,v]

	prameyaniyame varṇṇānityatā na pratīyate ।
	pramāṇamanyattadbuddhirvinā liṅgena sambhavāt ॥ 76 ॥

[227,vi]

niyamo hi nāma prameyasya svalakṣaṇasya sāmānyasya ca pratiniyatapramāṇagrāhyatā । miśrapratipattiśceyamvarṇṇādyanityamiti । svasāmānyalakṣaṇayoḥ parasparamiśratayā pratipatteḥ । tata ubhayarūpapratipattiranyat pramāṇaṃ prasaktaṃ । liṅgena ca vinā sambhavādanumānametanna bhavati । sāmānyasya ca grahaṇānna pratyakṣaṃ । svalakṣaṇasya ca nānumānamiti tatpramāṇāntaramvinā liṅge na vṛtteḥ sāmānyasya ca pratibhāsāt । viśeṣadṛṣṭe cānumānena sāmānyagatirliṅgasya sāmānyena sambandhasyāpratīteḥ । tadāha ।

[227,vii]

	viśeṣadṛṣṭe liṅgasya sambandhasyāpratītitaḥ ।
	tatpramāṇāntarammeyabahutvād bahutāpi vā ॥ 77 ॥
	pramāṇānāmanekasya vṛtterekatra vā yathā ।
	viśeṣadṛṣṭerekatrisaṅkhyāpoho na vā bhavet ॥ 78 ॥
	viṣayāniyamādanyaprameyasya ca sambhavāt ।

[227,x]

anityamidamvarṇṇādīti na khalu kiñcanātra liṅgamasti । na ca tatpratyakṣaṃ sāmānyasyāpyanityatvasya pratīteḥ । viśeṣadṛṣṭe ca viśeṣasyaiva pratītiḥ । tasya viśeṣasya liṅgasya sāmānyena sambandhāpratipatteḥ । tena tat tvanmatena pramāṇāntaraṃ । na sākṣāt pratītiriti na pratyakṣanna sāmānyaviṣayamiti nānumānaṃ ।

[227,xi]

kiñca । sāmānyaviśeṣobhayabhedena prameyabahutvāt pramāṇabahutvamiti na trisaṅkhyānirāsaḥ । anekasyāpramāṇasyaikatra vṛtteḥ naikasaṅkhyāpohaḥ । yathā viśeṣadṛṣṭena saha pratyakṣasya vṛttirekatra svalakṣaṇe tathā sāmānye 'pi pratyakṣasyeti । yaduktamekasaṅkhyānirāsaḥ prameyadvayadarśanāditi sa na bhavet pratyakṣasyaiva sāmānye 'pi vṛttisambhavāt । viṣayaniyame prameyāntarābhāve ca tryekasaṅkhyānirāso na coktena nyāyenobhayamapīti nābhimataprayojanasiddhiḥ । pramāṇasamplavāt prameyabahutvācca pramāṇabahutvaṃ ।

[227,xii]

nanu śaktyaśaktita ityādinā prameyabahutvannivāritameva tatkathantasyopanyāsaḥ । sattyam 〈।〉 etadapi dṛśyata ityupadarśyete । viruddhāvyabhicāryupadarśanamvā pareṇa kṛtamityadoṣaḥ । pramāṇa- <228> samplavopadarśanantu yuktameva । tasmāt sarvaḥ parokṣorthoviśeṣeṇa na gamyata ityetasyāpyasiddhimudbhāvayati । tasmānna tryekasaṅkhyānirāsaḥ । atrocyate ।

[228,i]

	yojanād varṇṇasāmānye nāyandoṣaḥ prasajyate ॥ 79 ॥

[228,ii]

varṇṇatvaṃ sāmānyamanityatvena yojayati anityamvarṇṇādīti । tena sāmānyakarūpameva prameyaṃ nobhayarūpamiti na doṣoyambiṣayāni 〈ya〉 mādanyaprameyasya ca sambhavāditi । sāmānyaviśeṣabhāve hi syādayandoṣo na sāmānyaikabhāve । yadyanityatvamvarṇṇatvena sāmānyenaiva yojayati tadvastu dharmmo na syāt । yatra hi yo dharmmo yuktaḥ pratīyate tasyaivāsau dharmaḥ । sāmānyayuktatve ca sāmānyasya tadrūpaṃ na vastunaḥ । sāmānyasya ca vastutvāt taddharmo'vastudharma eva syāt ।

[228,iii]

naitadasti । yataḥ ।

[228,iv]

	nāvastu rūpantasyaiva tathā siddheḥ prasādhanāt ।
	anyatra nānyasiddhiścenna tasyaiva prasiddhitaḥ ॥ 80 ॥

[228,v]

yadi vastudharmo na bhavati । avastutatvena kalpitatvāt sāmānyasya । tadapi vastunā nityatvādikambhavet । ubhayamapi vasturūpanneti cet । na 〈।〉 vastuna eva tathā prasiddheḥ । yohi vikalpe pratibhāti varṇṇatvānityatvādikaḥ sa svalakṣaṇe 'pi vidyata eva । svalakṣaṇānubhavādeva tadrūpavikalpotpatteḥ । yadi vikalpaḥ svalakṣaṇena na pratibaddhastatra svalakṣaṇasyāpratibhāsanāt । tatkathantasyaiva tathā prasiddhiḥ । na pāramparyeṇa sambandhāt । sākṣādapratibandhe 'pi pāramparyeṇa pratibandha iti tasyāvikalpasyāvisamvāditā ।

[228,vi]

nanu vāsanāpratibandhatve kathamvastupratibaddhatā । tadvāsanāyā vastupratibandhāt । kathamityāha ।

[228,vii]

	yo hi bhāvo yathābhūtassa tādṛgliṅgacetasoḥ ।
	hetustajjā tathābhūte tasmād vastuniliṅgadhīḥ ॥ 81 ॥

[228,viii]

yo hi sādhyadharmaḥ sasādhanasya heturvyāpako vā bhavediti pratipāditaṅ kāryavyāpyacetasaḥ । kāraṇamvyāpakaśca hetuḥ । tato 'pi cet । sā yotpannā liṅgadhī sā pāramparyeṇa vastupratibaddhatā । tataḥ ।

[228,ix]

	liṅgaliṅgidhiyorevampāramparyeṇa vastuni ।
	pratibandhāt tadābhāsaśūnyayorapyavañcanam ॥ 82 ॥

[228,x]

na vastuprāptiḥ pratibhāsādevādhyavasāyādapi vastuprāpteḥ sambhavāt । pravarttamāno hi prāpnoti । pratibhāsamātrāt । pravarttanañcādhyavasāyādapi dṛṣṭamanyathā pratibhāsādapi na pravattata adhyavasāyena pravarttitaḥ prathamaṃ abhyāsāt paścāt pratibhāsāt pravarttetuṃ <?> kṣamaḥ । taramāt pravṛttāvastitve prāptiḥ । yathā ca pratibhāsamānasyāstitā tathā pratibhāsamānakāraṇavyāpakasyāpīti 〈।〉 ubhayatrāpi prāptirastu । na ca kvacit pratibhāsinaḥ prāptiriti prāgevedampratyapādi । yathā ca pratibhāsanādastīti jñāyate । tathā pratibaddhapratibhāsanādapi ।

<229>

[229,i]

yadi ca prāptiviṣayo nāstīti matiḥ pratibhāsamātrameva jagat syāt । bhrāntābhrāntavivekānavadhāraṇāt । nahi pratibhāsamātre bhrānteravivekaḥ । tasmāt parokṣagatau bhrāntābhrāntavyavasthā nānyatheti niścayaḥ ।

[229,ii]

	liṅgaliṅgidhiyorevaṃ pāramparyeṇa vastuni ।
	pratibandhāt tadābhāsaśūnyayorapyavañcanam ॥ 82 ॥
	tadrūpādhyavasāyācca tayostadrūpaśūnyayoḥ ।
	tadrūpāvañcakatve 'pi kṛtā bhrāntivyavasthitiḥ ॥ 83 ॥

[229,iv]

atra kecidāhaḥ ।"liṅgabuddhirliṅgipratibaddhatayā dhūmāderbuddhirnahi liṅgamindriyavat sattāmātreṇa gamakaṃ । nāpi svālambanavijñānapratibhāsanamātreṇa । adṛṣṭantadrūpantatsambandhasyāpi pratipattiprasaṅgāt । tasmāt pratibaddhatayā grahaṇaṃ liṅgagrahaṇaṃ । sa ca pratibandho nobhayarūpasaṃsparśamantareṇa grahītuṃ śakyaḥ । anyathā grahaṇasyādarśanāt । tatra yathā liṅgagrahaṇaṃ liṅgaviṣayantathā liṅgagrahaṇamapi । kevalamprādhānyetaratā । liṅgagrahaṇe hi liṅgampradhānatayā liṅgagrahaṇe liṅgī pradhānatayā pratīyate ।" tena yaduktaṃ"liṅgi〈na〉stu na mātrānumānantasya cāvisamvādena bhrāntate prastute tatkoliṅgagateravasaro yena tasyā api vicāraḥ kṛtaḥ । atha sāpyanumānātmikā । tathā sati liṅgipratipattireveti na pṛthagnirdeśaḥ । pratyakṣarūpāpi liṅgapratipattirnna sā liṅgābhāsaśūnyā 〈।〉 liṅgyābhāsaśūnyatve ca satyapi na bhrāntatā tadaviṣayatvāt । nahi stambhavijñānaṃ kumbhakāraśūnyatayā bhrāntamiti tannirā kṛtaṃ । ekiviṣayatvālliṅgaliṅgidhiyorepratyakṣatvācca । atrocyate" ॥

[229,v]

	pratibaddhatayā liṅgagrahaṇaṃ yadi liṅgadhīḥ ।
	pratibandhagrahaḥ sāmyadharmayoranumānataḥ ॥ 266 ॥ (PVA)
	tathā satyanavasthā syāt tatrāpi pratibandhavit ।
	anumānāntarādeva tatrāpi ca tadantarāt ॥ 267 ॥ (PVA)
	atha pratyakṣato liṅgaṃ liṅgatvena pratīyate ।
	evaṃ sati tadābhāsaśūnyatāsya kathambhavet ॥ 268 ॥ (PVA)

[229,viii]

gṛhīto 'pi pratyakṣeṇa tadā smaryate liṅgatvena dhūmādikaḥ । evaṃ sati smaraṇamapramāṇameva kimasyāvañcakatvapratipādanena । nahi tattatra pramāṇaṃ । pratyakṣānumānayoreva pramāṇatvenāvisamvādasaṅgagamaḥ । atha smaraṇamapi pāramparyeṇa pratibandhāt pramāṇameva । tadeva tarhi liṅgijñānamanumānañceti kiṃ liṅgaliṅginorbhedena nirdeśaḥ 〈।〉 atha tadapramāṇameva gṛhītagrahaṇādityucyate । tathā sati pratyakṣavṛttampratyakṣameva tatra pramāṇaṃ । tacca tadābhāsaśūnyanna bhavatīti virodhaḥ । tasmādanyatho〈pa〉pattyā vyākhyāyate । liṅgadhīḥ svabhāvahetorjātā liṅgidhīreva liṅgaliṅginoḥ paramārthato bhedābhāvāt । liṅgidhīḥ kāryahetoḥ kāraṇaviṣayā । tatrabhedādasau na liṅgadhīḥ । na cātyantābhyāsādasmād dhamādagnidhīḥ svalakṣaṇagrāhiṇyā dhūmadhiyo nodeti ।

<230>

[230,i]

dhūmasya ca tattvena grahaṇameva pratibaddhatā । tattvañca pratyabhijñānāt pratyabhijñānañca tadrūpadarśanādanumānameva । tadrūpadarśanañca pratyakṣamatyantābhyāsād vyavahārakāraṇamiti nānavasthā ।

[230,ii]

tasmāt svalakṣaṇagrahaṇameva liṅgapratipattiḥ । ya 〈t〉 tvagnipratibaddhadhūmasya tatsāmānyagrahaṇantadrūpadarśanādudayamāsādayadanumānameva liṅgipratipattirūpamiti nānyathā vyapadeśaḥ ।

[230,iii]

	tasmād vastuni boddhavye vyāpakamvyāpyacetasaḥ ।
	nimittantatsvabhāvo vā kāraṇantacca taddhiyaḥ ॥ 84 ॥

[230,iv]

dvividhaṃ hi sādhyamvastu tatpratiṣedhaśca । vastuni sādhye vyāpakaṃ sādhyaṃ । yatastadvyāpakamvyāpyacetaso nimittaṃ । tacca vyāpyasya liṅgasya svabhāvo kāraṇamvā । tacca vyāpakacetaso nimittamiti parāmparyeṇa pratibandhasambhavāt । pramāṇamanupalabdheḥ kathampratibandha iti darśayati ।

{2.1.2.3.2}

<(2) anupalabdhicintā>

[230,v]

	pratiṣedhastu sarvatra sādhyate'nupalambhataḥ ।
	siddhimpramāṇaurvadatāmarthādeva viparyayāt ॥ 85 ॥

[230,vi]

yatra nāma kvacit pratiṣedhasādhanantatra sarvatrānupalambhata eva । yatra vastusādhanāya pramāṇampravarttate tatra vastveva sidhyati na tasya pratiṣedhaḥ । ato viparyayādeva pratiṣedhasiddhiḥ । tathāhi yuktopalambhamanupalabhamānāstītyāhuḥ । anupalambha eva hi pratiṣedha iti tanmātrānubandhitvāttādāmyameva pratibandha iti ।

[230,vii]

nanu virodho 'pi nāma sākṣāt pāramparyeṇa vā pratibandha eva tato 'pi vastupratiṣedhasiddhirupalabhyate । yathā nāsti śītasparśo'gnernāsya romaharṣādiviśeṣaḥ sannihitadahanaviśeṣatvāditi । tatkathaṃ sādhyate'nupalambhataḥ ।

[230,viii]

tatra parihāraḥ । astyetat kintu ।

[230,ix]

	dṛṣṭā viruddhadharmoktistasya tatkāraṇasya vā ।
	niṣedhe yāpi tasyaiva sā〈'〉pramāṇatvasūcanā ॥ 86 ॥

[230,x]

viruddho 'pi padārthastadabhāvaṅgamayati । na virodhasambandhādeva । nahi virodhī pramātumiṣṭaḥ । asadrūpatayeṣṭa iti cet । asattvenaiva tarhi pratibandhaḥ sampradhāryoṃ na ca tena saha virodhaḥ । yatrāsau tatrāsattvambhavatīti cet । kuta etat । evameva prāg dṛṣṭatvāditi cet । tadasattvamvirodhagrahaṇakāle kimupalambhe vastuno cetarathā । yadyupalambhaḥ kathamabhāvo'thānupalambhaḥ tadidamāyātamanupalambhādeva pratiṣedhaḥ ।

[230,xi]

	anyathaikasya bhāvasya sadbhāvoktyā parasya tat ।
	nāstitvaṅkena gamyeta; virodhāccet asāvapi ॥ 87 ॥
	siddhaḥ kena; 〈।〉 sahasthānāditi cet tatkuto mataṃ ।
	dṛśyasya darśanābhāvāditi cet, sā'pramāṇatā ॥ 88 ॥

<231>

[231,i]

ekasya hi sadbhāve yadi paro na bhavet । sarvasya bhāve parasya pratiṣedho bhavet ।

[231,ii]

virodho 'pi sahānavasthānalakṣaṇo vinā'nupalabdhyā na pratīyate । yadyevamvirodho'nupalabdhyā pratīyate । tato virodhino liṅgat abhāvagatirnānupalabdheḥ । atha virodhasādhikā nupalabdhiḥ prāgāsīt । tadanusaraṇādeva viroghino 'pi liṅgadabhāvagatiriti saiva paramārthato'bhāvasya sādhanī । yadyevam ।

[231,iii]

	pratibandhaprasiddhyarthamupayogī ya īkṣitaḥ ।
	sādhyasiddhistataścet syādanumānaṅkathampramā ॥ 269 ॥ (PVA)
	pratyakṣeṇa hi sambandho'numānasya prasiddhibhāk ।
	tata eva hi sādhyasya siddhirityapramā'numā ॥ 270 ॥ (PVA)

[231,v]

na । yata eva hi pratyakṣādanumānasya sambandhagrahaṇantata eva sādhyasyāgneḥ siddhiriti kathamanumānamaparampramāṇaṃ ।

[231,vi]

atha parokṣe'gnai na pratyakṣampravṛttamiti tatrānumānaṃ । parokṣe 'pi khalvabhāve kimanupalabdhiḥ pravṛttā । yāpi pravṛttā sā nopalabdhilakṣaṇaprāptānupalabdhiḥ । atha smaryamāṇopalabdhilakṣaṇaprāptānupalabdhiḥ । tadapyasya durnītam ।

[231,vii]

	smaryamāṇaṃ yatodhyakṣamanumāne 'pi nāsti na ।
	adhyakṣasyaiva tatrāpi prāmāṇyamanumā vṛtha ॥ 271 ॥ (PVA)

[231,viii]

tasmādidamatrārthasattattvaṃ ।

[231,ix]

	abhāvena hi śītasya bahneḥprāgupalaṃbdhibhāk ।
	sambandhastena tatsiddhyā tadabhāvaḥ prasidhyati ॥ 272 ॥ (PVA)

[231,x]

sa cābhāvo'nupalabdhireva । tenānupalabdhirevānumānasiddhā sādhayatyabhāvavyavahāraṃ yathā pratyakṣasiddhā । yato vakṣyati ।

[231,xi]

tasmādanupalambhoyaṃ svayampratyakṣato gata iti । (pra. vā.4.274)

[231,xii]

atrāpyanumānato gata ityavagantavyaṃ । yadā tu romaharṣābhāvaḥ sādhyate । tadāgninā śītānupalabdhistayā kāraṇānupalabdhyā romaharṣābhāvaḥ । tatrāgnirupeṇa sparśasyoṣṇātmana ekasāmagryadhīnatayā'numānaṃ । sa ca śītabhāvasvabhāvaḥ 〈।〉 tasyānumānopalabdhireva śītānupalabdhistena kāryahetukāraṇānupalabdhyorekatra pravṛttatvānna virodhiliṅgantaraṃ । tasmādanupalabdhirevānumānasiddhā'bhāvaṅgamayati । tenānumitānumānametat ।

[231,xiii]

yadyevamanumānena pratyakṣamprasādhyate 〈।〉 tena ca vastubhāva iti na vastuviṣayamprāmāṇyambhavedanumānasya । tadapi yatkiñcadeva । yataḥ । pratyakṣamupalambharūpamevopalambhaḥ sattā cocyata iti । tena vastuviṣayamanumānaṃ । anupalambha evāsatteti cet । bhavatu ko doṣaḥ । agninā'bhāvaḥ sādhyate nānupalambheneti mahān doṣaḥ । nanvagnireva śītābhāva iti sa eva tenaiva ca sādhyate । yāvāneva deśa uṣṇatayā vyāpyate tāvatyeva śītābhāva iti noṣṇasparśavyatirekī śītābhāvaḥ । svabhāvaheturayamiti cet । iṣyata evānupalabdheḥ svabhāvahetutā । tena nāstyatra sītasparśo'gneriti kāryasvabhāvahetū nirddeśyete ।

[231,xiv]

	tasmāt svaśabdenoktāpi sā'bhāvasya prasādhikā ।
	yasyā pramāṇaṃ sā 'vācyo niṣedharutena sarvathā ॥ 89 ॥

<232>

[232,i]

virodhino hi vahnayāderyaḥ svaśabdastenoktāpi pratipāditāpi saivānupalabdhiranyabhāvalakṣaṇā saivānupalabdhirabhāvasya sādhikā । yasya sā na pramāṇantena virodhisadbhāvenāvācyo niṣedhaḥ । na khalu niṣedhasyānyā gatiḥ ।

[232,ii]

	etena tadviruddhārthakāryoktirupavarśiṇatā ।
	prayogaḥ kevalambhinnaḥ sarvatrārtho na bhidyate ॥ 90 ॥

[232,iii]

pratiṣedhyaśītādiviruddhasyāgnyāderarthasya yatkāryantatrāpyanumitānumānenānupalabdhireva sādhitā'bhāvaṅgamayati vyavahārataḥ । tathāhi ।

[232,iv]

dhūmādagniḥ kāryabhūtāt prasiddhaḥ śītābhāvaṃ sādhayet pūrvayuktyā 〈।〉

[232,v]

	śītābhāvo hyanyathā naiva sidadhyeta pāramparyādeva tatrāpyabhāvaḥ ॥ 273 ॥ (PVA)

[232,vi]

dhūmādagniragneḥ śītābhāvarūpādupalabdhiviparyayācchītābhāvavyavahāra iti tasmāt prayogavacanavinyāsamātrameva vidyate ।

[232,vii]

	viruddhantacca sopāyamavidhāyāpidhāya ca ।
	pramāṇoktirniṣedhe yā na sā nyāyānusāriṇī ॥ 91 ॥
	uktyādeḥ sarvavitprebhāvādipratiṣedhavat ।
	atīndriyāṇāmarthānāmvirodhasyāprasiddhitaḥ ॥ 92 ॥

[232,ix]

na khalu vacanaṃ sarvavedanaviruddhaṃ । na khalvatītendriyeṇa saṃha virodhasiddhiḥ । samvedanādeva vacanampravarttate kathantadabhāvaṃ sādhayet । sarvavedanena viruddhamiti cet । kena virodhagrahaṇaṃ । yadi hi vedanotkarṣānvaye'pacayo dṛśyate vacaśvitā <?>〈 svitā〉 yāḥ sarvaṃ śobheta sarvavedane sakalavacasvitā'bhāva eva । na caitat । vaktāro'sarvavedina upalabdhā iti cet । vaktāro mūrkhā upalabdhā iti kinna sarvasya mūrkhatā । vaktuḥ pāṇḍityamupalabhyata iti cet । tadapi nopalapsyata iti kutaḥ । tathāhi ।

[232,x]

	bādhyabādhakabhāvaḥ kaḥ syātāṃ yadyuktisamvidau ।
	tādṛśo'nupalabdheśceducyatāṃ saiva sādhanam ॥ 93 ॥

[232,xi]

yathāhi mūrkhasya vacanantadabhāve 'pi pāṇḍityasamaye viśeṣamvacanantathā yadi savavedanāvasthāyāmapi ko virodhaḥ । nahi sarvamvedanotkarṣavirodhivacanam । atyantotkarṣe viroghyeveti cet । na 〈।〉 virodhasyāgrahaṇāt । tādṛśasya vakturanupalambha eveti nottaraṃ । anupalambhasya draśyaviṣayatvena gamakatvāt ।

[232,xii]

	aniścayakaramproktamīdṛkkvānupalambhanaṃ ।
	tatrātyantaparokṣeṣu sadasattāviniścayau ॥ 94 ॥

[232,xiii]

atyantaparokṣasya hi sarvavitpretyabhāvāderanupalambhamātrādabhāvaniścayāt ।

[232,xiv]

athāpi syāt 〈।〉 sarvavedane sati abhrāntasya kuto vacanasambhavaḥ । vivakṣā hi pūrvāparaparāmarśato bhrāntopajāyamānā pravarttayati vacāṃsi । naitadapi samyak ।

<233>

[233,i]

	spaṣṭaṃ sarvapadārthānāmvedane 'pi pravarttate ।
	vivakṣābhyāsatastatra vacaso'sambhavaḥ kutaḥ ॥ 274 ॥ (PVA)

[233,ii]

na khalu bhāvanābalāvalambispaṣṭataraparimitetarapadārthadarśanasamakālābhyāsato vivakṣā na bhavati । vivakṣābhāve 'pi pūrvāvedhato vacanaṃ । nahi vacanānāṃ sannihitaiva vivakṣā kāraṇaṃ । pūrvāvedhatonyamanaso 'pi padavākyaviviktapāṭhadarśanāt । anekapūrvābhyastakriyāprakramadarśanācca । anena pūrvāparaparyālocanamantareṇāpi sannihitapratipattṛprativacanaṅkathamiti pratyuktaṃ ।

[233,iii]

	śatrusannidhimātreṇa pravarttante'vikalpataḥ ।
	prage ca tannirākāriprakriyāḥ kāyanirmitāḥ ॥ 275 ॥ (PVA)

[233,iv]

yathā ca pūrvābhyāsato jhaṭiti prabodhitasyāriṇā prahārādidānenānurūpa eva prakramaḥ śastroddharaṇādikastathā sarvavedino 'pi sakalāḥ kriyā ityaviruddhaṃ ।

[233,v]

tasmād viruddhādevābhāvaniścayaḥ pratiyoginaḥ ।

[233,vi]

	bhinnā'bhinno 'pi vā dharmaḥ sa viruddhaḥ prasajyate ।
	yathāgnirahime sādhye sattā vā janmabādhanī ॥ 95 ॥

[233,vii]

śītoṣṇasparśayoḥ parasparambhedāt sahānavasthānalakṣaṇo virodhaḥ sattājanmanośca parasparaparihāralakṣaṇa ityabhedaḥ । na khalu janma sattāvyatirekeṇa virodhaśca । nahi sadeva jāyate । sato hi sarvanirāsaṃśa <?>〈śaṃsa〉sya ko janmārthaḥ । kathamavyatiriktayoḥ parasparamvirodhaḥ । pareṇāvyatirekeṇābhyupagamādevamucyate ।

[233,viii]

nanu koyamvirodho nāma । nivarttyanivarttakabhāvaḥ । tathāhi ।

[233,ix]

	avikalakāraṇamekaṃ yadaparabhāve yadā bhavenna bhavet ।
	bhavati virodhassa tayoḥ śītahutāśātmanordṛṣṭaḥ ॥ 276 ॥ (PVA)

[233,xi]

nanu yadyanyasyābhāvo'nyena kriyate । tadayuktamabhāvasya kāryatvābhāvāt । atha na kriyate tadā svayameva vinaśyataḥ kaḥ pareṇa virodhaḥ । na ca kṣaṇasya vināśo'nyena kriyate । utpannānutpannāvasthayorayogāt । anutpannamasat kasya virodho vināśo vā । utpannaṃ svakāle vināśayitumaśakyaṃ kṣaṇasyāvikāryatvāt । anyakāle tu eva nāsti kasya vināśaḥ । santatervināśa iti cet । na । tadvyatirekeṇa santatyabhāvāt ।

[233,xii]

nanu santatessa evaṃ vināśo ya uttarakṣaṇaprabandhavighātaḥ । tadapyasat ।

[233,xiii]

	yadi kāraṇasadbhāvaḥ kathamvyāghātakṛt paraḥ ।
	atha kāraṇasadbhāvaḥ kathamvyaghātakṛt paraḥ ॥ 277 ॥ (PVA)

[233,xiv]

yadyuttarakṣaṇotpattau kāraṇamasti kathamvyāghātaḥ । atha na kāraṇandaivaraktāḥ kiṃśukāḥ । atha kāraṇavaikalyameva virodhinā kriyate । tadapyasat । yataḥ ।

[233,xv]

	asato yadi vaikalyaṅ kiṃśuke daivaraktatā ।
	sataśca svena rūpeṇa vaikalyaṅ kiṃ kariṣyati ॥ 278 ॥ (PVA)
	yadi tatrāstyavaikalyakāraṇantadasat kathaṃ ।
	athāvaikalyakṛnnāsti vikalaḥ svayameva saḥ ॥ 279 ॥ (PVA)

[233,xvii]

kāraṇasyāpi hi vaikalyamavaikalyakāraṇasadbhāve na śaktyabhāve tatkāraṇasya svayameba bhavati vaikalyantatra kimvirodhī kariṣyati । atraparihāraḥ ।

[233,xviii]

	śītācchītāntarotpattiranagnisahakāriṇaḥ ।
	sahakāriṇamāsādya tadaśītasya kāraṇam ॥ 280 ॥ (PVA)

<234>

[234,i]

sannidedhīyamānadahanasahakārī mandataratamādiśītasparśajanako hi pūrvakaḥ śītasparśo yāvacchītāntaraṃ śītasparśasyājanakambhavati । tasya svayameva nivṛtteraparasya ca kāraṇābhāvenānutpattiriti sahakāritvena viguṇaśītakāraṇajananena nivarttako vahniḥ śītasyeti vyapadiśyate । tatkṛtā tasya vikalakāraṇotpattiriti tato'nutpattireva । tasya prāgabhāvalakṣaṇā nivṛttiriti vyapadiśyate । utpattau hi kāraṇāni vyāpriyante na nivṛttau । athavā śītasya svahetuniyataḥ sa svabhāvo yenāgnisannidhāne śītakṣaṇāntaraṃ svakāryannotpādayati । pratiniyatā hi bhāvānāṃ śaktayaḥ । ekatra sannidhānaṃ viruddhayoḥ kathamiti cet । evameva virodho'nyathā'yogāt । na ca kṣaṇayorvirodho 'pi tu prabandhayoḥ 〈।〉 dṛśyate caivamuṣṇamanubhavato 'pi nādyāpi śītamapaitīti samvedanaṃ । tathā na svaṣṭāndhakāramapaitīti । atiparisphuṭālokasambhave tasminneva kṣaṇe'paitīti cet । na 〈।〉 tatrāpi tatkāraṇasahitasyāndhakārāntarajananasāmarthyādāloka evotpattimānnāndhakāraḥ । sa eva naṣṭa iti cet । na । tasya svarūpeṇotpannatvāt ।

[234,ii]

	yena svabhāvenotpattirna te naiva vinaśyati ।
	yenāpi tasyānutpattistathāpi na vinaśyati ॥ 281 ॥ (PVA)

[234,iii]

tasmānna sa eva vinaṣṭaḥ ।

[234,iv]

nanvadarśanameva vināśaḥ sa eva ca vināśa 〈।〉 vasthāyāmapratīteḥ kathaṃ sa iti pratītiḥ । yadā pratīyate na tadā vinaṣṭaḥ 〈।〉 yadāpi vinaṣṭastadāpi na pratīyate । tenaivāsau vinaṣṭo yena na praṃtīyate । anyathā pratīyamāne ko vināśārthaḥ । yadi nopalabhyamāno vinaṣṭaḥ । na pradeśo ghaṭopalabdhiriti so 'pi naṣṭo bhavet । prāg dṛṣṭo nopalabhyate yaḥ sa vinaṣṭa iti cet । so 'pi prāgdṛṣṭa eva । yatra dṛṣṭastatra tadaiva nopalabhyamāno vinaṣṭastadaivopalabhyate tadaiva nopalabhyata iti vyāhataṃ । kālāntare nopalabhyate'nantara iti cet । deśāntare'nantare'nupalabhyamānaḥ kathanna naṣṭaḥ ।

[234,v]

	kālāntarena naṣṭaścet naṣṭo deśāntare na kiṃ ।
	na ced deśāntaravyāptirnanu kālāntarasya kiṃ ॥ 282 ॥ (PVA)

[234,vi]

yadi deśāntaravyāpī na sambhavatyeva kaścit । tena sa eva na naṣṭaḥ kālāntaravyāpyapi naiva sambhavapti kathaṃ so 'pi naṣṭaḥ ।

[234,vii]

nanu deśāntare'nupalabhyamāne 'pi deśāntara upalabhyamānaḥ kathamvinaṣṭaḥ । deśāntaravadeva tarhi kālāntare 'pyupalabhyamānaḥ kathamvinaṣṭaḥ । kālāntare'nupalabdhiriti cet । samānametadubhayatrāpi । tasmād 〈।〉

[234,viii]

	yo yathā dṛśyate bhāvaḥ sa tathaivānyathā nahi ।
	nīlannīlatayā dṛṣṭanna sitattvena vidyate ॥ 283 ॥ (PVA)

[234,ix]

tasmānna sa eva vinaṣṭo'pi tu paro notpannaḥ kāraṇābhāvāt । tadanupalabdhau sa naṣṭa ityabhimānamātrakaṃ । tenaivambhūte viṣaye sahānavasthānalakṣaṇavirodhavyavasthā । paramārthataḥ kāraṇabhāvaviśeṣa eva virodhaḥ । parasparaparihārasthitalakṣaṇo virodha evameva । yaḥ kṣaṇikañjanayati sa nityasvabhāvañjanayitumasamarthaḥ । tena nityatvasyānutpattireva । yathā cānityatvamapi<?> tannityatvena tathā nīlatvādayo 'pi parasparamiti nānayorviśeṣaḥ ।

<235>

[235,i]

〈nānayoḥ paramārthataḥ parasparaṃ virodhayorviśeṣaḥ〉 । tataḥ parasparamvilakṣaṇatvameva virodhaḥ kāraṇavaśāt । sa ca padārthasvarūpamevānyathā svarūpābhāvāt । sā ca tayoḥ parasvarūpavilakṣaṇopalabdhiranyāpekṣayā'nupalabdhireveti sarvo'nupalambhata evābhāvavyavahāra iti ।

[235,ii]

	prayogaḥ kevalambhinnaḥ sarvatrārtho na bhidyate (pra. vā. 2.90)

[235,iii]

iti yuktamuktaṃ । atīndriyāṇāñca nāyamvirodha iti nābhāvasādhikā viruddhopalabdhiḥ । nāpyanupa 〈la〉 bdhimātraṃ । nopalabhyata ityetāvatā nāstīti na bhavati । yasya hi darśa〈na〉ñjñeyasattāmvyāpnoti sa evambruvāṇaḥ śobheta । tadāpi sa eva sarvajña ityapratikṣepaḥ sarvavidaḥ nāpi paralokādeḥ । sarvadarśinā nopalabhyata ityatra pramāṇābhāvāt । viparyaye ca pramāṇamuktaṃ । tasmāt ।

[235,iv]

	yathā vastveva vastūnāṃ sādhane sādhanammataṃ ।
	tathā vastveva vastūnāṃ svanivṛttau nivarttakaṃ ॥ 96 ॥

[235,v]

yathā pratibandhato vastveva vastunaḥ sādhanaṃ । yathākathañcinna vastu vastunaḥ sādhakamapratibaddhameva । tathā vastaveva svanivṛttau nivartakamvastunaḥ । nahi pratibandhamantareṇa vastunivṛttau vastvaparannivarttate । yathā kāryaṅkaraṇaṃ sādhayati vyāpakañca vyāpyantathākāraṇābhāvaḥ kāryasyābhāvamvyāpakābhāvaśca vyāpyābhāvasyeti । anyathā sa eva pratibandho na syāt । ayamapi pratibandhasya bhāvo yāvanvayavyatirekau nānyaḥ pratibandha iti ।

[235,vi]

	etena kalpanānyasto yatra kvacana sambhavād ।
	dharmaḥ pakṣasapakṣānyataratvādirapoditaḥ ॥ 97 ॥

[235,vii]

na hi pakṣāsapakṣānyataratvannityānityayorekatrāpi pratibaddhaṃ । icchākṛto hi pakṣastadanusāreṇa yaḥ sapakṣaḥ so 'pi tathaiva । tata icchāmātrapratibaddhatvānna vastu gamayati । na hyanyapratibaddhatvamanyaṅgamayatyatiprasaṅgat । nāpi vyāparttate kutaścit yena tadabhāvaṅgamayet । tasyāpi pakṣatvamicchākṛtamastyeva । tasmāt sapakṣānyataratvamagamakaṃ । tathā'vipakṣatvādikañca ।

[235,viii]

tasmāt pratibandhādeva vidhiniṣedhaprasiddhiḥ ।

[235,ix]

	tatrāpi vyāpako dharmo nivṛttergamako mataḥ ।
	vyāpyasya svanivṛttiścet paricchinnā kathañcana ॥ 98 ॥

[235,x]

nanu svabhāvānupalambho 'pi gamaka eva । naitadasti । na tatra paramārthato gamyagamakabhāvaḥ । abhāva evāsau ya upalabdhilakṣaṇaprāptasyānupalambhaḥ । tatastena siddhena vyāpyasyābhāvasādhanaṃ ।

[235,xi]

	yadapramāṇatā'bhāve liṅgantasyaiva kathyate ।
	tadatyantavimūḍhārtham; āgopālamasamvṛteḥ ॥ 99 ॥

[235,xii]

ayamevābhāvaḥ svabhāvānupalambho nāma । āgopālāṅganāprasiddhametat । sāṃ khya stu śāstradṛṣṭyā vyāmūḍhaḥ prabodhyate । etāvanmātranimittakoyamanyatrāpyabhāvavyavahāraḥ । anyathā sukhādīnāmātmanāñca na bhedasiddhiḥ । śāstrādeva bhedasiddhiriti cet । na 〈।〉 prāmāṇikatvād <236> bhedasya । śāstrasyāpi ca parasparanna bhedaḥ syāt parasparaviviktopalabdhimantareṇa । saiva ca viviktopalabdhiranyasyānupalabdhiḥ 〈।〉 vyaktāvyaktayośca bhedo nānupalabdhimantareṇa sidhyati ।

[236,i]

	etāvanniścayaphalamabhāve'nupalambhanaṃ ।
	tacca hetau svabhāve vā'dṛśye dṛśyatayā mate ॥ 100 ॥

[236,ii]

trividha evānupalambha hetorvyāpakasya svabhāvasya ceti । tasya ca hetvāderupalabdhilakṣaṇaprāptasyānupalambho gamako nānyasya nānyathā । tasmāt kāryasvabhāvānupalabdhijanitaṃ liṅgajñānaṃ sādhyapratipādakamavisamvādi । tatastena vastveva tathāsiddhamiti nāvastudharmaḥ ।

[236,iii]

nanvanityopamvarṇṇa iti svalakṣaṇayojanā'nityatvasya । tatkathaṃ yojanād varṇṇasāmānya ityādi । naitadasti ।

[236,iv]

	anumānādanityādergrahaṇeyaṅgamo mataḥ ।
	prāmārāyameva nānyatra gṛhītagrahaṇānmataṃ ॥ 101 ॥

[236,v]

svasāmānyalakṣaṇābhyāṃ hyavyapadeśyavarṇatvābhyāṃ varṇṇādigṛhītvā'nityatayā cānityamvarṇṇādīti manasā saṃdhatte 〈।〉 yaduktamācāryeṇa 〈।〉 tatrāyaṅkramo varṇito "yojanād varṇasāmānya" (pra.vā.2.79) ityādinā । anumānena varṇṇatvasāmānye'nityatā pratipattau pramāṇāntaraṃ । tatsāmāndharmi kena pratipannaṃ । anumānena pratipattau aparastatrāpi dharmītyanavasthā syāt । yadā cāliṅgajñānampratyakṣottarakālabhāvi tadā pramāṇāntarameva । svalakṣaṇena yojanāt । ubhayatrāpi parihāraḥ । prāmāṇyameva tatra nāsti । ubhayatrāpi pratyakṣata eva siddhatvāt । vikalpasya sāmānyagrāhiṇo gṛhītagrahaṇatvāt । kathamanityatvampratyakṣasiddhaṃ । yataḥ ।

[236,vi]

	nānyāsyānityatābhāvāt pūrve siddhaḥ sa caindriyāt ।
	nānekarūpo vācyo'sau; vācyo dharmo vikalpajaḥ ॥ 102 ॥

[236,vii]

na khalvanityatā varṇṇatvādi cānyabhāvasvarūpāt । abhāvasvarūpameva tattādṛśaṃ । tadeva vikalpasya tadrūpagrahaṇāśakteḥ sāmānyarūpambhavati । grahaṇavyāpāra eva na tu sāmānyantat । nahi nīlametaditi pratyakṣapratibhāsamānarūpādaparamidannīlamiti vikalpe pratibhāti tadeva tu tathā vyavahniyate । atha yathābhūtantannīlantathābhūtametaditi sāmānyampūrvāparapratyayā bhyāmāgṛhītameva gṛhyate । tadapyayuktaṃ । nahi pūrvāpararūpavyatirekeṇāparaṃ sāmānyamupalabhyate । tadeva tu tena vyavahriyamāṇaṃ sāmānyaṃ । vyavahārasya ca tadeva svalakṣaṇamāśrayaḥ ।

[236,viii]

nanu sāmānyānāmanityatvādīnāmparasparantadvataśca bhedo nānātvaṃ । atrocyate । "nānekarūpo vācyosau" svalakṣaṇātmā vikalpamātrasyānādivāsanāsāmarthyād bhedaḥ । vikalpasya hi vyāvṛttibhedādanvayavyatirekakalpanayā bhedādhyāropavṛttatvāt ।

[236,ix]

	sāmānyāśrayamasiddhau sāmānyaṃ siddhameva tat ।
	tadasiddhau tathāsyaiva hyanumānasya siddhaye ॥ 103 ॥

<237>

[237,i]

vyavahāramātrakaṃ hi sāmānya vyahāraviṣayasya ca prasiddhau vyavahāro niyamena sāmānyādhikaraṇyenānyathā vā prasidhyati । vyavahārāprasiddhau tu nimittapradarśanena sa vyavahāro vismṛtavyavahāranimittasya nimittatvasmaraṇena smaraṇaviṣayabhāvamupanīyate । tasmādanumānamvyavahāra mātrakameva sādhayati nāparaṃ ।

[237,ii]

nanu kāryahetoranumānād vastvevāsiddhamagnyādikaṃ sādhyate na vyavahāraḥ । tadapyasat ।

[237,iii]

	tatrāpi hyanumānena yadi vastu prasādhyate ।
	sarvākāraprasiddhau syānna tatraiva pramāntaram ॥ 284 ॥ (PVA)

[237,iv]

yadyanumānādagnyādivastu prasidhyati tadā tatra kīdṛśo'gnerayamityavāntarabhedaji ghṛkṣāyāṃ pramāṇāntaramadhyakṣādikanna pravarttate । tasya prathamānumānata eva sarvākāraprasiddheḥ । prāg <?> sambhavo'sambhavaḥ pramāṇavirodhaśceti । kāraṇāt yogyāt kāryamutpattimaditi sambhavaḥ । kāraṇābhāve kāryānutpattirityasambhavaḥ । pramāṇavirodho 'pi śīto'gneriti । tatrādhyakṣeṇa sarvā'kāragrahaṇamiti sambhavaḥ । anumānenāsambhavaḥ । pramāṇavirodhaśceti । pramāṇāntarapravṛtteḥ । tadetat tamovijṛmbhitaṃ । yataḥ ।

[237,v]

	asambhave virodhe ca vastuno grahaṇaṅ kutaḥ ।
	grahaṇe vastunaḥ prāptaṃ dvayametadayuktimat ॥ 285 ॥ (PVA)

[237,vi]

yadi tadavyatiriktākāraparityāgo'sambhavāt sarvākāragrahaṇasya pramāṇāntarapravṛttavirodhācca tadā vastugrahaṇamapi nāstyeva । kathaṃ hi tadgrahaṇe tadavyatiriktāparigrahaḥ । na khalu tadeva gṛhītamagṛhītañca yuktimat । tathā jñānamapi tadgrahi tadagrāhi cetyeṣo 'pyasambhavasya ।

[237,vii]

athāpi syāt ।

[237,viii]

	sarvākāragrahe heturnaliṅgamvyabhicārataḥ ।
	sāmānyāvyabhicāritvād viśeṣasyāprasiddhitaḥ ॥ 286 ॥ (PVA)

[237,ix]

liṅgaṃ hi sakalavyaktisādhāraṇatayā parigṛhītamanaikāntikampratiniyatavyaktau ।

[237,x]

yadyevama ।

[237,xi]

	viśeṣagrahaṇannāsti liṅgasāmarthyasambhavi ।
	anaikāntikatā hetoriti vastugrahaḥ katham ॥ 287 ॥ (PVA)

[237,xii]

na jñāyate kotra vahniriti vahnimātrameva pratīyate । ko 'pyatra vahniriti pūrvānekavahnidarśanānusāreṇa pratītireveyaṅ kevalā na vastusaṃsparśaḥ । pratyakṣeṇa vastusaṃsparśe kimbhedasandehaḥ sambhavī ।

[237,xiii]

nanu sandehe kathamprāptiḥ । prāptirapi sandehānurūpaiva । kadācitkasyacidagne prāpteḥ । tena kāryahetāvapi vyavahāra eva kevalanna vastusādhanaṃ ।

[237,xiv]

nanu svabhāvahetau vastu dṛṣṭamiti prāpyate 〈।〉 kāryahetau tu kathamadṛṣṭasya prāptiḥ ।

[237,xv]

	na dṛṣṭa ityevārthasya prāptirastitvataḥ sadā ।
	tasya vastunivṛttistu bhrānterapi tadarthināṃ ॥ 288 ॥ (PVA)

[237,xvi]

na khalu keśādiṣu darśanamasti । tathāpi tardārthatayā bhavatyeva vṛttiḥ । yatrāsti tatra prāptiranyatra neti nirṇṇayaḥ । na ca svabhāvahetau pratyakṣe kāryahetau ca vastu gṛhyate । agṛhī <238> tasyaiva sarvatra prāpteḥ । bhāvi hi vastu prāpyaṃ । na ca svarupaṅ kathantasya grahaṇaṃ । bhāvirūpeṇaiva gṛhyata iti cet । na 〈।〉 tathā'pratīteḥ । athāpi bhāvirūpeṇa pratīyate । tathāpi tadanyathāpratītamanyathotpattimanna syāt । sāmānyasya pratītiriti cet । sāmānyasya pratītau viśeṣasya kathamprāptiḥ । sthitatvāccet । nahi sāmānyaṃ 〈viśeṣa〉 vastvantareṇa bhavati । dhūmādikameva tarhi liṅgamvastvantareṇa na bhavatīti tata evāstitvamiti kiṃ sāmānyenāsāmānyapratītimantareṇa kathampravarttate । liṅgapratītāveva pravarttiṣyate । anya pratītau kathamanyatra pravṛttiḥ । sāmānyamapyanyadeveti samāno doṣaḥ । naikāntenānyatsāmānyaṃ । yadyevaṃ ।

[238,i]

	sāmānyagrahaṇe'rthasya tadeva grahaṇambhavet ।
	tathā sati na saṃdeho gṛhīte sa kathambhavet ॥ 289 ॥ (PVA)

[238,ii]

sāmānyarūpeṇa grahaṇanna viśeṣarūpeṇa 〈iti〉 cet । viśeṣarūpe kathampravarttate । tadapi gṛhītameveti cet । kimarthampravarttate । praptyarthamiti cet । nanu sāpi prāptiḥ svarūpapratipattireva sāpi yadi jātā kimarthampravarttate । kenacidrūpeṇa pratipattiḥ kenacinneti cet । yena rūpeṇa pratītistena na pravarttate vyarthatvāt । yena ca na 〈।〉 tenāpi nāśaktoḥ । na ca pratipanne sandehaḥ । nāpyapratipanne । ubhayarūpasaṃsparśarūpatvāt sandehasya । sāmānyaviśeṣayorekarūpatvādapratipanne 'pi viśeṣe pravarttata iti cet । na 〈।〉 aviṣayīkṛte'yogāt । na ca pratipannenāpratipannasyaikatvamiti pratipāditaṃ । pratipannaikatvampratyeti nāpratiyan । athāpi kālāntare pratyeti । kālāntare na pratyakṣannānumānamiti pratipāditaṃ ।

[238,iii]

nanu yadi vastvanityatvādekaṅgṛhītameva sarvātmanā kathantasyānumeyatvaṃ । vyavahriyamāṇatayā cet । kasmāt sa eva niścayo na bhavati vyavahārātmā । nedamuttaraṃ । yataḥ ।

[238,iv]

	kvacittadaparijñānaṃ sadṛśāparasambhavāt ।
	bhrānterapaśyato bhedammāyāgolakabhedavat ॥ 104 ॥

[238,v]

na khalu māyāgolake bhedasya na pratītiḥ । tathāpi sadṛśatvāt tadantareṇa sa evāyamiti pratīternna bhedavyavahāraḥ ।

[238,vi]

nanu yadyapi sa evāyamiti pratīcirbhrāntā, darśanantu punarabhrāntameva kathanna bhedapratītiḥ । atha tiraskṛtā satī pratītirapyapratītireva kāryataḥ । na tiraskaraṇannāmāsti svarūpasamvedanayorvedanayoḥ । parasparaparihāreṇāvasthānād dvayorvā parasparāntiskaraṇamiti prāptaṃ ।

[238,vii]

	anyonyaparihāreṇa vyavasthitā cet tiraskriyā ।
	anyonyaparihārasya samānatvandvayorapi ॥ 290 ॥ (PVA)

[238,ix]

yathaiva vikalpaḥ svarūpasamvedanātmā'nubhavato bhinna ityanubhavasya tiraskārakārī । tathānubhavo 'pi vikalpasya syāt । athaikatve samāsaktacetanasya bhede buddhireva nopajāyate । tathā satyanubhava eva nāstīti kastasya tiraskārārthaḥ । atrocyate ।

[238,x]

	bhinnantatpūrvakamvastu na paśyati vināśataḥ ।
	nityatvādhyavasāyācca nityameveti manyate ॥ 291 ॥ (PVA)

[238,xi]

[ pūrvakamvastudarśanañca vyatītaṃ tadidānīmvyavaharttavyameva kevalaṃ । vyavahāraśca nityatayā । tataḥ kathantenātītena darśanenāsya tiraskāraḥ viparītādhyavasāyastu tadānīmasti । tataḥ ,]

sa eva vyavahārayati lokaṃ । tataḥ sa eva tasya tiraskāro yastadanurūpavyavahārābhāvaḥ paraspara<239>bhedenānupalakṣaṇāt । tato māyāgolakasyeva dvitīyādikṣaṇasya bhedenānupalakṣaṇatvāt sa evāyamiti vyavahāraḥ ।

[239,ii]

	tathā hyaliṅgamābālamasaṃśliṣṭottarodayaṃ ।
	paśyan paricchinattyeva dīpādinnāśinañjanaḥ ॥ 105 ॥

[239,iii]

nanu māyā golakādau bhedaḥ parigṛhyata eva nirūpaṇato nirūpaṇairna tvevaṃ kṣaṇikatā । tadapyasat । tathāhi । atādavasthyamvināśo'nityateti ca vyapadiśyate । na ca pradīpādīnāntādavasthyamapi tu parāparatailopādānajanyamānā parāparaiva pradīpajvālā kevalantu sādṛśyāt samānasāmagrīto vā sa evāyamiti vyavahāraḥ ।

[239,iv]

nanvekadaiva tailajanita eka evāsau pradīpajvālāvitānaḥ । naitadapi samyak । yataḥ ।

[239,v]

	yadi prathamasampātamātrādutpanna eva saḥ ।
	kālāntarasthāyitayā vṛthā tailādyataḥ param ॥ 292 ॥ (PVA)

[239,vi]

na khalu prathamatailādisāmagrīsampātamātrataḥ sakalakāla 〈kalā〉 kalāpavyāpinī pradīpādāvutpattimati tataḥ paraṃ sthālabhūtalatailānalajālasamavadhānaṅ kathañcidarthampuṣṇāti । niṣpatteraparādhīnasvabhāvatvāt । atha niṣpannasyāpi kālāntaravyāpitā tailādyanuvarttamānasyaiva nānyatheti cet । na 〈।〉 kālāntarasthāyitayaivotpatteḥ । akālāntarasthāyinastu paścāt tailādisāmagryā na kiñcit karttuṃ śakyamiti vyarthatā syāt । anyasyotpādane saivānityatā । tathā ca yadyasāvutpannaḥ sarvātmanā gṛhyate । cakṣurādinā sarvātmanā tasya grahamiti vyarthataiva cakṣurādyanuvarttanasya 〈।〉 athāparāparadarśanena kālāntarasthāyitā grahaṇena vā । tathā sati parāparadarśanānāṃ vicchedādikenāpi na kālāntarasthānagrahaḥ । grahaṇasya tu kālāntarasthānavattve sakṛdeva tathā grahaṇamiti tadeva cakṣuranuvarttanaṃ vṛtheti prāptaṃ । tasmād darśanasya na pūrvāparasvarūpagrahaṇamīṣadapīti kṣaṇamātrakameva pratibhāsate ।

[239,vii]

athāpi syāt 〈।〉 sa eva pūrvāparahito vastusvabhāva āyato bhaviṣyati । tadasat ।

[239,viii]

	kāladairghyasakṛddṛṣṭau syāccet sarvastathā bhavet ।
	darśanasyānuvṛttyaiva kāladairghyampratīyate ॥ 293 ॥ (PVA)

[239,ix]

yathā yathā darśanamaparāparamprabandhenopajāyate tathā tathā dīrghakālātāmpratyeti nānyathā । na ca sakṛdeva pratipannaṅ kālā 〈di〉 dīrghatayā dīrgha । tasmād darśanaṅ kṣaṇikatāmeva pratyeti । yadi kṣaṇikataiva pratyakṣeṇa paricchidyate svabhāvabhūtā, kathamparicchidyamānatāyāmapi vyāmohaḥ । atredamucyate ।

[239,x]

	bhāvasvabhāvabhūtāyāmapi śaktau phale'dṛśaḥ ।
	anānantaryato moho viniśceturapāṭavāt ॥ 106 ॥

[239,xi]

yathā khalu śaktiḥ paricchinnāpi na niścīyate'nantaraṅ kāryamadṛṣṭavatā ।

[239,xii]

	tasyaiva vinivṛttyarthamanumānopavarārṇanaṃ ।
	vyavasyantīkṣaṇādeva sarvākārān mahādhiyaḥ ॥ 107 ॥

[239,xiii]

darśane 'pi sarvākāratayā bhāvasya vyāmoho'bhyāsavajitasya । tato na niścayaḥ । <240> tato vyāmohavyāvarttanāyānumānampravṛttimat । yeṣāntu punarabhyāsapāṭavādayo niścayasya hetavaḥ santi te mahāmatitamatra〈śaktaḥ 〉yaḥ adhyavasāyādarśanamātrakādeva । tasmāt sāmānyamāśrayasiddhau sāmānyaṃ siddhameva yatra na vyāmohaḥ । yatra tu vyāmohosti tatrānumānaṃ

[240,i]

kathantarhi vastuna ekatvāt tadanusāribhirvikalpairapi nānādharmatā vyavasthāpyate । nahi nīlānubhavānusārī vikalpaḥ pītādhyavasāyasvabhāvaḥ । atrottaraṃ ।

[240,ii]

	vyāvṛtte〈ḥ〉 sarvatastasmin vyāvṛttivinibandhanāḥ ।
	buddhayorthe pravarttante'bhinne bhinnāśrayā iva ॥ 108 ॥
	yathācodanamākhyāśca so'sati bhrāntikāraṇe ।
	pratibhāḥ pratisandhatte svānurūpāḥ svabhāvataḥ ॥ 109 ॥

[240,iv]

sajātīyavījātīyavyāvṛttibhājo hi jagati janmabhūtaḥ । te yato yato vyāvarttante tatastato bhedamavadhibhedopakalpitaṃ tantamupādānamādāya nānādharmāṇaḥ pratīyante । yadi sarvato vyāvṛttimanto bhāvāḥ kathamekayaiva helayā sakalavyāvṛtyaniścayaḥ । bhrāntikāraṇasadbhāvāditi brūmaḥ । pūrvadṛṣṭasya vismaraṇāt । nahi pūrvadṛṣṭasya tathaiva viṣayītakaṇe vyāvṛttyaniścayaḥ । tathāhi ।

[240,v]

	niścayo hyanubhūtasya tathaiva smaraṇodayaḥ ।
	viparyayonyathā dārḍhye ye sandehaścalane dvayoḥ ॥ 294 ॥ (PVA)

[240,vi]

nānubhūtasya tathaiva smaraṇaniścayābhāvaḥ । ayameva niścayo yattathaiva smaraṇaṃ । abhyāsataśca tathaiva smaraṇāt । tasmādabhyāsavatāmīkṣaṇāntarameva niścayaḥ । anyathā smaraṇanivāraṇāyānumānamiti sthitametat । aparaḥ prāha ।

[240,vii]

	siddho'trāpyathavā dhvaṃsno liṅgadanupalambhanāt ।

[240,viii]

udayavyayānuṣaṅgiṇo hi sarvabhāvāḥ । udayaḥ pratyakṣavidhisādhakānumānasādhyaḥ vyayaścābhāvaḥ । so'nupalabdhisādhyaḥ 〈।〉 yāvān pratiṣedhaḥ sarvo'napalabdhisādhya iti । nāparaḥ pratiṣedhasya sādhanopāyaḥ ।

[240,ix]

nanu nityatābhāvasvabhāvabhūtā vidhiḥ sādhakenaiva pramāṇena pratīyate । nedamasti । na svabhāvamātrakādevānityatā । api tu ।

[240,x]

	prāg bhūtvā hyabhavan bhāvo'nitya ityabhidhīyate ॥ 110 ॥

[240,xi]

bhūtvā yo na bhavati so 〈'〉 nityo na bhavanamātrataḥ 〈।〉 sa cā bhāvo'nyatrāpyanupalabdhisādhakaḥ ।

[240,xii]

nanvasya vādita ubhayāntavyavadhāyikā sattevānityatā nābhāvalakṣaṇā । ubhayāntatvañca pūrvāparāntayoḥ 〈।〉 sattā ca nānupalambhamādhyā tatkathametat । atrāha ।

[240,xiii]

	yasyobhayāntavyavadhisattā sambandhavācinī ।
	anityatā śrutistena tāvantāviti kau smṛtau ॥ 111 ॥

<241>

[241,i]

na tāvat sattamātramanityatā'tmādīnāmapyanityatāprasaṅgāt । rūpavedanādīnāñcāviśeṣeṇa ubhayabhūtāntamadhyamadhyāsīnā sattā'nityatā vaktavyā । na cobhayāntatā'bhāvamantareṇa kācidasti । abhāvasaṅkame ca so'bhāvānupalabdhyā gṛhyate nānyena ।

[241,ii]

	prāk paścādapyabhāvaścet sa evānityatā na kiṃ ।

[241,iii]

yadi prāgabhāvapradhvaṃsābhāvobhayāptavyavadhāyikā sattā'nityatā । sa evābhāvo'nityatā kinneṣyate ।

[241,iv]

	ṣaṣṭhādyayogāditi cet antayoḥ sa kathaṃ bhavet ॥ 112 ॥

[241,v]

yadyayamabhiprāyo bhāvasyānityateti ṣaṣṭhyādiyogo na bhaved yadyabhāvo nityatā । abhāvena sambandhābhāvāt । nahi bhāvasyābhāvasya ca saṃyogasamavāyādilakṣaṇasambandho'yogāt ।

[241,vi]

	viśeṣaṇaviśeṣatvasambandhaḥ kena vāryate ।
	na syāt so 'pīti cedevamantayoḥ sa kathambhavet ॥ 295 ॥ (PVA)

[241,vii]

yadi viśeṣaṇaviśeṣyabhāve 'pi samavāyādisambandhamantareṇa neṣyate । sa tarhi ṣaṣṭhyādiyogo viśeṣaṇaviśeṣyabhāvo vāntayoḥ sattayā bhāvena vā kathamupapanno'ntavyavadhibhūtā sattā tadviśiṣṭhā ceti vacanavyaktau ।

[241,viii]

	sattāsambandhayordhrauvyādantābhyānna viśeṣaṇāṃ ।

[241,ix]

ubhayāntavyavadhiḥ sattā satsambandho vā samavāyalakṣaṇo'nityateti vacane niyamena sattāsambandhayorantābhyāmviśeṣaṇamabhyapagatam । na cedaṃ yuktaṃ । dvayorapi nityatvābhyupagamāt । antaviśiṣṭā hi sattā kathambhavet yadi sotpādavyayavatī । atha sa tatra bhāve sattāsambandho vā na syāt tābhyāmviśeṣaṇamevantarhi sa eva bhāvastadviśiṣṭo'nityaḥ kiṃ sattayā । avyatirekāt ṣaṣṭhī na bhavediti cet । sattāyā astitva miti kathaṃ । kiñca । bhāvasyā nityateti bhāvasya prāgabhāvapradhvaṃsābhāvau tāvevānityatā । tato vyatirekādasti vyatirekavibhaktiḥ । atha kāryakāraṇayorubhayāntatā । kāraṇamityeko'ntaḥ kāryamiti dvitīyaḥ । tābhyāñca kāryakāraṇābhyāṃ sattāyāḥ sambandhasya vā viśeṣaṇaṃ noktaḥ । bhāve ca kāryakāraṇayoḥ sambandhaḥ kāryakāraṇabhāvaḥ sattāyāḥ samavāyalakṣaṇaḥ । atra prativacanam ।

[241,x]

	aviśeṣaṇamevaṃ syādantau cetkāryakāraṇe ॥ 113 ॥
	asambandhānna bhāvasya prāgabhāvaṃ sa vācchati ।
	tadupādhisamākhyāne te 'pyasya 〈ca〉 na sidhyataḥ ॥ 114 ॥

[241,xii]

yasya hi prāgabhāvaḥ svakāraṇena sambadhyate । na ca bhāvasya prāgabhāvena sambandho'bhyupagamyate । tadabhyupagame prāgabhāvapradhvaṃsābhāvāvevānityateti prakṛtahāniḥ pakṣāntarasamāśrayaṇaṃ ca । tasmādasambandha eva prāgabhāvena bhāvasya । prāgabhāvopādhiścāyaṃ samākhyāviśeṣaḥ sa <242> tadabhāve na syādidaṅkāryamiti । na ca kāryamantareṇa kāraṇaṃ । athavā nānyena prakāreṇa kāryakāraṇatvābhāvaḥ । yataḥ ।

[242,i]

	sattā svakāraṇāśleṣakaraṇāt kāraṇaṅkīla ।
	sā sattā sa ca sambandho nityau kāryamatheha kim ॥ 115 ॥

[242,ii]

sattāsambandhakaraṇena hi kāraṇaṃ svakāraṇasambandhakaraṇena ca । svakāraṇaṃ samavāyikāraṇaṃ samavāyikāraṇasamavetaṃ hi prāyaśo vastūtpattimat । na ca sattāsambandhayoḥ kāryatā । bhāvasyāpi sambandha eva sattayā kāryo nānyathāsya kāryatā । svarūpeṇaiva kāryatā cet । na ।

[242,iii]

	yasyābhāvaḥ kriyetāsau na bhāvaḥ prāgabhāvavān ।
	sambandhānabhyupagamānnityamviśvamidantataḥ ॥ 116 ॥

[242,iv]

nahi bhāvasya kasyacidapi prāgabhāvena sambandhaḥ । yadyapi nāmāvastutvādasambandhastathāpi pūvamasāvavidyamāna eva । tataḥ kāryatā bhaviṣyati ।

[242,v]

nanu yasyāvidyamānatayā sambandhaḥ so'vidyamānaḥ । anyathā sarvamevāvidyamānambhavet । tataścāsti prāgabhāvena sambandha iti prāptaṃ । na cābhyupagamyate । tataḥ sakalameva nityañjagat prasaktaṃ kathantarhyabhāvena sambandhaḥ ।

[242,vi]

	tasmādanarthāskandiyo'bhinnārthābhimateṣvapi ।
	śabdeṣu vācyabhedinyo vyatirekāspadaṃ dhiyaḥ ॥ 117 ॥

[242,vii]

bhinno vā bhavatyabhinno vārthastatra buddhiparikalpita eva sarvatra sambandhaḥ । vastu vastuno yadi vyatiriktaṅkaḥ sambandhaḥ । vyatireka eveti cet । yadi nāma vyatiriktantasya kaḥ sambandho vyatirekasya sarvatra samānatvāt asambandha eva na syāt । tādātmyatadutpattilakṣaṇa iti cet ।

[242,viii]

	bhinne kā ghaṭanā'bhinne kāryakāraṇatāpi vā ।
	bhāve'nyasya ca viśliṣṭau śliṣṭau syātāṃ kathannatau ॥ 296 ॥ (PVA)

[242,x]

na khalvabhinnasya sambandho dviṣṭhatvāttasya kāryakāraṇabhāvo na syāt 〈।〉 tādātmyalakṣaṇastu kathanna syāt । na 〈।〉 tatra sambandhasya kalpitaviṣayatvāt । kalpitau hi tatra sambandhinau bhinnatve tādātmyalakṣaṇaḥ sambandho nāstīti siddhametat । kāryakāraṇabhāva iti cet । kimidaṃ kāryakāraṇatvannāma । anvayavyatirekitvamiti cet । na 〈।〉 tasya kalpitatvāt । pratyakṣato'grahaṇāt । tasmāt sarvaḥ kalpanānirmita evāyanna paramārthaḥ । tasmādayamvyatirekavibhaktiryathākathañcit kalpitaṃ sambandhamāśritya pravarttate nāparaḥ prakāra iti । prāgabhāvādināpi bhāvasya samvṛtyā sambandho na paramāthana kasyacit kenāpītyekānta eṣaḥ 〈।〉 tasmād yojanād varṇṇasāmānye na pramāṇāntaratvamprameyāntarābhāvāt । na ca punaḥ punarabhijñāne'niṣṭhāsakteḥ smṛtādivat । punarabhijñānaṃ hi smaryamāṇameva ।

[242,xi]

nanvindriyavyāpārānuvidhānādavisamvādācca pramāṇameva kathamapramāṇampratyabhijñānaṃ । na 〈।〉 indriyavyāpārasya sannihitamātraviṣayatvāt । yadi sannihitamātraviṣayatvaṅkathaṃ sa evāyamiti kṛtvā pravarttate । naitadasti । yasmāt na sa evāyamityeva prekṣāvān pravarttaṃte ।

<243>

[243,i]

samīhitaphalaprāptiheturityeva varttate । yadyapi sa evāsau tathāpi na pravarttanaviṣayaḥ । arthakriyāsādhanaviṣayā hi prekṣavatāmvṛttayaḥ । na ca tenaiva sārthakriyā sādhanīyā svakāraṇādhīnaśaktayo hi bhāvāstāmanyāmvā'rthakriyāṅkalpayanti naikatvabhājanatvena । na cārthakriyāsambandhaḥ pratyakṣaviṣayaḥ pūrvadṛṣṭasyaiva smaraṇāt । tadarthakriyākāritvena ca sa evāyamiti pratyayasya viṣayo na svarūpeṇa । pūrvaṃ yadi dṛṣṭatvena ca grahaṇe smaraṇameva । iha yojane tvanumānantadarthakriyāyogyatvamatrāpi । tadabhedopacārādekatvavyavahāraḥ । avisamvādo 'pi naikatvaviṣayo'naikatve 'pyarthakriyāvāpteḥ । agamyāgamanādikantu tatprasūtitvādeva santatyapekṣayā ।

[243,ii]

tasmānna pratyakṣaṃ sāmānyaviṣayaṃ । nāpyanumānasya viśeṣaviṣayatā ।

[243,iii]

nanu viśeṣadṛṣṭamanumānaṃ viśeṣameva pratyabhijānāti । tadapyasat ।

[243,iv]

	viśeṣapratyabhijñānanna pratikṣaṇabhedataḥ ।
	na ca viśeṣaviṣayandṛṣṭasāmyena tadgrahāt ॥ 118 ॥

[243,v]

yadā khalu dṛṣṭo vahniḥ punarapasṛtya vyavadhāne sati dhūmādavasīyate । tadā kālāntare sa eva viśeṣo na pratyabhijñāyate'parāparasya bhedasya sambhavāt । bhede ca satyekatvādhyāsena pratipattiḥ sāmānyameva viṣayīkaroti । yatra tarhi sthire padārthātmani na bhedasambhavo vikārābhāvāt । tatra tasyaiva viśeṣasya pratyabhijñānaṃ । tadetata kathamavagantavyaṃ । na hyadṛśyamāne vikāro na sambhavatīti niścayaḥ । athānyatrāpyevameva dṛṣṭastathā sati dṛṣṭasāmyena vyaktayantareṇa pratipattirnna viśeṣaviṣayatvaṃ ।

[243,vi]

	nidarśanantadeveti sāmānyāgrahaṇaṃ yadi ।
	nidarśanatvāt siddhasya pramāṇenāsya kiṃ punaḥ ॥ 119 ॥

[243,vii]

yadi tadeva nidarśaṃnaṃ pūrvapratyakṣeṇa siddhatvāt tathā sati pūrvakeṇaiva pratyakṣeṇa grahaṇāt kimpunaḥ pramāṇena । nānumānenātra kāryaṃ । yadi pūrvakameva pratyakṣaṃ viśeṣadṛṣṭānumānakālabhāvisattopagrāhitenaiva siddhatvāt kimanumānena । pratyakṣāviṣaye hi pravarttanamanumānasyeṣyate na 〈।〉 tatraiva । ata eva viśeṣadṛṣṭamiti cet । bhavatu viśeṣadṛṣṭaṃ tasya pramāṇantu na syāt । atha darśanena samānakālabhāvyeva padārthaḥ parigṛhyate netarastato bhāvini pravarttamānamanumānampramāṇameva । yadyevamanyannidarśanaṃ yadrūpampūrvampratītam 〈। anyadā〉 dārṣṭāntikaṃ yad uttarakālamanumānena pratīyate । atha gṛhītameva tat kintu vismṛtaṃ 〈।〉 tatoyamadoṣa ityāha ।

[243,viii]

	vismṛtatvādadoṣaścettata evānidarśanaṃ ।

[243,ix]

vismṛtasya tasya punarliṅgadvāreṇa tathaiva smaraṇamiti na vyarthatā'numānasya । kathantarhi vismṛtasya dṛṣṭāntatā । dṛṣṭāntadvāreṇa hi sādhanampravarttate tasya ced vismaraṇaṃ kathaṃ sa dṛṣṭāntaḥ । yadi liṅgāt prāgasya vikalasya dṛṣṭāntatayā smaraṇantadā kimaparamatra liṅgena karttavyaṃ । tadeva punassmaryaṃta iti cet । anavasthā bhavet । atha vismṛtaṃ tadā na dṛṣṭāntatā । atha dṛṣṭāntamantareṇaivākasmād dhūmādagnipratipattāvitarasya vismṛtasya liṅgāt pratipattiḥ । tadā tasyāvikalakālakalāvyāpinaḥ pūrvapratyakṣeṇaiva grahaṇāt viśeṣamapratiyataḥ kathampramāṇatā ।

<244>

[244,i]

smaraṇe sati tatra vyavahārāditi cet । tathā hi svabhāvahetorgṛhītasyāpi sarvātmanā tathaiva vyavahāre sati pramāṇatā । na 〈।〉 tatrāparadṛṣṭāntasādharmyeṇaiva vyavahārayogyatāsādhanāt । na tviha tathā prāgevābhāvāt । abhyāsānutthānāt । dṛṣṭametadityapi na saṅgatamanyathā bhāvasambhavāt ।

[244,ii]

na khalu gṛhīta eva smaraṇametaditi siddhamagṛhītatvasya bhāvāt pramāṇaṃ । svakālaparyavasāyi hi rūpampratyakṣeṇa gṛhyate'nyathā maraṇāvadhi gṛhyeteti tadaiva maraṇaṃ bhavet । anuvarttamānena maraṇāvadhi gṛhyata iti cet ।

[244,iii]

	dīrgheṇa dīrghagrahaṇamadīrgheṇetaragrahaḥ ।
	pratyakṣeṇa tadaivāsya maraṇāvadhi na grahaḥ ॥ 297 ॥ (PVA)

[244,iv]

yattarhi nānuvarttate na tena kālāntaravyāpi parigrahaḥ । tataḥ kathaṅgṛhīta evānumānampravarttate viśeṣadṛṣṭaṃ । kathantadeva nidarśanamityasāmānyagrahaṇaṃ ।

[244,v]

atha dṛṣṭe kālāntarasambandhena kālāntare yadanyadutpadyate tasya tadbhāvasiddhiriti viśeṣadṛṣṭamevaitat atrocyate ।

[244,vi]

	dṛṣṭe sadbhāvasiddhiścet pramāṇād; anyavastuni ॥ 120 ॥
	tattvārope viparyāsastatsiddherapramāṇatā ।

[244,vii]

atha dṛṣṭamanyadapi punaḥ kālāntare tadevedamiti sādhyata ityabhyupagamaḥ । sa tarhi tadanyatra tatvāropo niyogata eva viparyāsaḥ । na hi dṛṣṭe'nyatayā tattvantatvataḥ sambhavati । aparidṛśyamāne ca paridṛṣṭarūpādhyāropa eva śakyo na tattvagrahaḥ । tasya pūrvadṛṣṭasya pūrvapratyaye nānanyarūpasaṃsṛṣṭasyaiva grahaṇāt । yadyapi na gṛhyate tathāpyanumānena tattvenaiva gṛhyate nānyatveneti cet । nānumānasya pūrvagrahaṇānusāritvānna smaraṇamātrādanyadanumānaṃ । atha vastugrahaṇarūpamanumānaṃ । tadā ।

[244,viii]

	pratyakṣetarayoraikyādekasiddhirdvayorapi ॥ 121 ॥

[244,ix]

yadi pratyakṣamitaracca rūpamekameva tadaikenaiva pramāṇena pratyakṣeṇetareṇa vā siddhatvāditaradapramāṇambhavet viśeṣasya kasyaciditareṇākaraṇāt । tadā spaṣṭākārā pratītirubhayatrāpi bhaveditarā vā । atha cakṣurādyavyāpārādaspaṣṭatā । tatpratibaddhatvāt spaṣṭatāyāḥ । naitadasti ।

[244,x]

	cakṣurādinibaddheyaṃ yadi spaṣṭāvabhāsitā ।
	aprayojaka eva syādāloko rūpanigrahe ॥ 298 ॥ (PVA)

[244,xi]

athālokakṛtā spaṣṭatā tadā satyāloke kathamanumānamaspaṣṭāvabhāsi । kādācitkatvādālokasyeti cet । sa tarhi paramārthato vidyamāno 'pyāloko nāvadhāryate 〈।〉 tatkathamvastugrahaṇam 〈।〉 ālokarahitasya vastumātrasya grahaṇādadoṣa iti cet । ālokasahitasya tadrahitagrahaṇamiti sāhasaṃ । tathā cet tadeva sāmānyagrahaṇamiti na viśeṣadṛṣṭametat ।

[244,xii]

	sandhīyamānañcānyena vyavasāyaṃ smṛtimviduḥ ।
	taccihnāpekṣaṇānno cet smṛtirna vyabhicārataḥ ॥ 122 ॥

[244,xiii]

api ca । pūrvadṛṣṭāvusandhānamātrametat । na spaṣṭasvarūpatayā parigrahastadā smṛtireva । nahyekarūpatāyāmpratyakṣānumānayoḥ kiñcidadhikampramīyata iti smṛtireve yanna vastugrahaṇam 〈।〉

<245>

[245,i]

atha liṅgādutpadyate tatkathaṃ smaraṇaṃ । naitadasti । na hi liṅgatāsya vidyate tvanmatyā trairūpyābhāvādekatvād dṛṣṭāntadārṣṭāntikayoḥ 〈।〉 asmatpakṣe tvanumānamevaitat sāmānyaviṣayamiti pratipāditaṃ । yadeva hi pūrvatayāvagamyate tadeva smaryamāṇaṃ na grāhyaṃ 〈।〉 gṛhyamāṇatayā'pratīteḥ । nahyanumānasmaraṇādanyat smaraṇameva liṅgādutpadyamānamanumānaṃ । tasmādasakṛt tadeva yena pratīyate tat smaraṇameva । kathantarhīdānīmastīti pratītiḥ । idānīntanamastitvampakṣadharmasāmarthyādeva gamyate । tatpradeśavarttī dhūmastatpradeśavarttinaiva vahninā janyata ityevameva pūrvasambandhagrahaṇādanādivāsanāprabodhataḥ । evañca sati sakalamanumānaṃ smaraṇameveti sthitametat 〈।〉 prameyadvaividhyāt pramāṇadvaividhyampratyakṣānumānabhedāditi । sākṣāditarapratītibhedavyatirekeṇa prakārāntarābhāvāditi ।

<4. pratyakṣacintā>

{2.1.2.4.1}

<(1) pratyakṣalakṣaṇavipratipattinirāsaḥ>

[245,ii]

tatra 〈।〉

[245,iii]

pratyakṣaṅ kalpanāpoḍhamabhrāntaṃ

[245,iv]

viśeṣaṇādisambandhavastupratibhāsāpratītiḥ ka lpa nā । anyathā pratibhāso bhrāntatvaṃ 〈।〉 tenobhayena rahitaṃ pratyakṣaṃ ।

[245,v]

nanu bhrāntatvampunaḥ pratyakṣeṇānyathā darśanādavagamyate । kalpanāpoḍhatā tu kutaḥ । nahi pratyakṣapūrvakamanumānantadabhāve'vataraṇamāsādayati । sakalaśca pratyayaḥ śabdānure 〈।〉 dhādevopajāyate 〈।〉 tataḥ pratyakṣaṃ savikalpakaṅ kathamātmano'vikalpatāmavagacchet । yasyāpyālocanājñānamvikalparahitamprathamamupajāyate tasyāpi smaraṇādisāmagrīsamavadhānāt savikalpakapratyayodayaḥ । sa cākṣavyāpārataḥ pratyakṣa eva । tasyāpi kathamavikalpakatvasiddhiḥ । atra prativacanaṃ ।

[245,vi]

	pratyakṣaṅkalpanāpoḍhampratyakṣeṇaiva sidhyati ।
	pratyātmavedyaḥ sarveṣāmvikalpo nāmasaṃśrayaḥ ॥ 123 ॥

[245,vii]

vikalparahitampratyakṣaṃ svasamvedanādeva pratīyate । vikalpo hi nāma janayati nāmāpi vikalpaṃ sa nāmasaṃśrayo vikalpaḥ pratyātmavedyatayānubhūyate । svasamvedanena vikalpasyānubhavāt । cakṣurādinā dṛśyasya tato viruddhadharmādhyāsato bheda eva vikalpaketarapratyayayoḥ । athāpi sarvaṃdā tadbhāvādika evāyampratyastadapi nāsti 〈।〉 yataḥ ।

[245,viii]

	saṃhṛtya sarvataścintāṃ stimitenāntarātmanā ।
	sthito 'pi cakṣuṣā rūpamīkṣate sākṣajā matiḥ ॥ 124 ॥

[245,ix]

yadyakṣamvikalpasāmagrīvirahi na pravarttata eva tadabhāve saṃhṛtavikalpāvasthāyāmanyavikalpasammukhībhāve vā cakṣuṣo vyāpāro na, syāt padārthagrāhī । tatastasyāmavasthāyāmasaṅgatavikalpaḥ pratibhāsamānaḥ pratyayaḥ pratyakṣata eva gamyate ।

<246>

[246,i]

nanu yadi saṅgato vikalpo nāsminniti tadaiva pratyayaḥ kathamvikalpavirahiṇī sāvasthā । atha na vikalpa 〈ādhārādheyābhāva〉 eva tadānīntadā nirvikalpakametaditi kathampratītiḥ । nahi vikalpamantareṇa vyavahāraḥ । na ca paramavyavahārayatā paraḥ pratipādito bhavati । anyathā kṣaṇikatve 'pi kiṃ svabhāvahetunā vyavahārakāriṇā । atrocyate ।

[246,ii]

	punarvikalpayan kiñcidāsīd vo kalpanedṛśī ।
	iti vetti na pūrvoktāvasthāyāmindriyād gatau ॥ 125 ॥

[246,iii]

na khalu tadiva tasya vikalpa upajāyate nirvikalpakametaditi । anyathā vikalpapratyakṣavādino 'pi yāvat savikalpakametaditi na jāyate niścayastāvat kutaḥ savikalpakatvavyavahāraḥ । tataḥ savikalpakatvavyavahāre 'pi savikalpaḥ punareṣitavyastatrāpyapara ityanavasthānādapratipattiḥ । atha svayamevāsau savikalpaka iti kintatrāpareṇa 〈।〉 avikalpakasyāpi pratītirūpatvāt kimvikalpeneti samānamubhayasyāpi ।

[246,iv]

atha vikalpake paścād vyavahāraḥ savikalpakoyamityatrāpi paścānnirūpayata evamvidhavikalpaparamparāsīditi vyavahāro na saṃhṛtavikalpāvasthāyāṃ । tatra nirvikalpakatvaṃ mamāsīdityavyavahārat । atha tadānīmavidyamānasya kathamvikalpena vyavahāraḥ । mṛte kathammṛta iti vyavahāraḥ । anyathā savikalpakasyāpi kathaṃ savikalpakatvavyavahāraḥ । punastajjātīyasya darśanāditi cet । ihāpi saṃhṛtavikalpāvasthāyāmpunaḥpunardarśanamanivāritameva । tena lakṣaṇabhedādanyonyavyatirekeṇa ca bhāvānnaikatvaṃ savikalpaketarayoḥ ।

[246,v]

atha sāmagrīsadbhāvāt 〈vikalpārambhāt〉 savikalpako'nya evotpadyate tadabhāvādavikalpaka iti 〈।〉 tadasaṅgataṃ ।

[246,vi]

	sāmagrī yadi kalpitā bhinnatvannīlapītayoḥ ।
	samudāyo'nya evāyamutpanna iti kalpanāt ॥ 299 ॥ (PVA)

[246,vii]

sa hi tatrānya eva nīlapītādisamudāya utpannovāntarasāmagrīsambhavāt । atha pratyabhijñānāt tadevedannīlaṃ na punaraparaḥ samudāya iti pratīternānātvantayoḥ sarvakalpitarūpayorapi samānambhedakalpanaṃ । tasmādavikalpakameva pratyakṣaṃ ।

[246,viii]

na cāsau sāmagrīndriyavijñānasya savikalpakatve smaraṇādikā । indriyasyārthagrahaṇapravṛttatvāt । na cendriyagrāhyorthaḥ śabdena yojyate । śabdasya tadvācakatā'bhāvāt । svalakṣaṇe saṅketasyāpravṛtteḥ । sāmānyasyendriyāgrāhyatvāt । kasmādetaditi cedāha ।

[246,ix]

	ekatra dṛṣṭo bhedo hi kvacinnānyatra dṛśyate ।
	na tasmād bhinnamastyanyat sāmānyambuddhyabhedanaḥ ॥ 126 ॥

[246,x]

deśakālānanvayī hi bhedaḥ । yata ekatra dṛṣṭaḥ punaranyatra dṛśyate tenānyena vā pratyakṣeṇa tasya kālāntaravartinyabhāvāt svakālaparicchinno hi bhāvaḥ pratyakṣato'vagamyate । tato na pūrvamparatra na parampūrvatra pratyakṣaṃ । pratyabhijñāya pūrvaṃ sa evāyamiti gṛhlātīti cet । na 〈।〉 pratyabhijñāyā apratyakṣatvāt tatrendriyavyāpārābhāvāt । tathā hi ।

[246,xi]

	yogyadeśasthite'kṣāṇāmvṛttirnātītabhāvini ।
	tadāśritañca vijñānanna kālāntarabhāvini ॥ 300 ॥ (PVA)

<247>

[247,i]

nahi kāladeśavyāptirakṣavijñānena gṛhyate । tathā sati sarvaḥ sarvākāradarśī bhavet । athākṣāṇi yadi nātītabhāvini varttante tadāśritasya vijñānasya ko virodhaḥ । yadi tadāśritasya vijñānasyātītādau vṛttiścakṣuṣo 'pi syāt । nahi cakṣuṣonyāvṛttiḥ । na ca pūrvāparagrahaṇe cakṣurvyāpāraḥ pratīyate । pūrvāparayoḥ smaraṇasya sambhavānumānasya ca vṛtteḥ । indriyavṛttireva seti cet । anumānasyāpi pratyakṣatāprasaṅga iti pratipādayiṣyāmaḥ । ato bhedānānnānvayitvaṃ । sāmānyamindriyagrāhyamanvayīti cet । tadasad 〈।〉 yataḥ ।

[247,ii]

na tasmād bhinnamastyanyat sāmānyambuddhyabhedataḥ ।

[247,iii]

na vyaktīnāmanvayo nāpi sāmānyasyābhāvādeva । vyaktīnāmbhāvo na tāsāmanvayaḥ । sāmānyasyānvayo na ca tad dṛśyate । tasyābhāvānnendriyagrāhye'nvayasambhavaḥ । nahi sāmānyamatra pratibhāti । ākārāntarāpratibhāsanādavyatireke vyaktaya eva 〈।〉 tāśca nānvayinyaḥ । ata eva bhinnābhinnamavācyañca na sāmānyaṃ ।

[247,iv]

	tasmād viśeṣaviṣayā sarvaivendriyajā matiḥ ।
	na viśeṣeṣu śabdānāmpravṛtterasti sambhavaḥ ॥ 127 ॥
	ananvayād viśeṣāṇāṃ saṅketasyāpravṛttitaḥ ।

[247,vi]

nahyanvayini pratibhāsamāne sāmānyarūpatā । na ca viśeṣe śabdānāmvṛttirananvayena saṅketasyāvṛtteḥ । saṅketo hi deśakālāntare vyavahāravṛttyarthamvyavahāribhiriṣyate'tonyathā vyasanameva bhavet । dharmārtha iti cet ka evampratyeṣyati । tasmānna deśakālapratiniyate saṅketavṛttiḥ । tena na viśeṣaḥ śabdaviṣayaḥ ।

[247,vii]

	viṣayo yaśca śabdānāṃ saṃyojyeta sa eva taiḥ ॥ 128 ॥

[247,viii]

tataḥ saṃyojyagrahaṇannirviśeṣasya । tato na viśeṣagrāhī pratyayaḥ savikalpakaḥ 〈।〉 yaśca savikalpako na sa viśeṣagrāhī । sāmānyasya śabdena yojanāt । kasmādityāha ।

[247,ix]

	asyedamiti sambandhe yāvarthau pratibhāsinau ।
	tayoreva hi sambandho na tadendriyagocaraḥ ॥ 129 ॥

[247,x]

dṛṣṭe 'pyarthe'syāyamvācako'syāyamvācya iti yayoḥ pratibhāsaḥ sambandhakāriṇi vijñāne tayoreva vācyavācakalakṣaṇaḥ sambandho na ca tadendriyagocaraḥ kutaḥ । asyedamvācyamiti korthaḥ । asmādidampratyetavyaṃ । kena pratyayena 〈।〉 kiṃ savikalpakena parokṣavastunā'tha pratyakṣeṇa sākṣātkāriṇā । yadi sākṣātkāriṇā'dhyakṣeṇa pratyetavyam 〈।〉 vaiphalyamevendriyasaṃhateḥ prāptaṃ । atha parokṣatayā tadendriyagocarasyārthasya na sambandho nahi tadendriyagocarorthostīti । atha vācyagate 'pyarthe śabde cāsyedamvācakamiti sambandhakaraṇāt । tathāhi ।

[247,xi]

	viśadapratibhāsasya tadārthasyāvibhāvanāt ।
	vijñānābhāsabhedo hi padārthānāmviśeṣakaḥ ॥ 130 ॥

[247,xii]

indriyagocaro hyartho viśadapratibhāsaḥ । viprakṛṣṭe cārthe'spaṣṭapratibhāsitā । na ca pratibhāsabhede 'pyekatā । atha dūrāsannatayā spaṣṭatarapratibhāsabhedasyaikaviṣayataiva jñānānāṅ kathampratibhāsabhedena bhedaḥ । arthakriyābhedena bhedāt ।

<248>

[248,i]

nanvarthakriyābhede 'pi pratibhāsabheda eva na vyatiriktakāryabhedo bhedalakṣaṇaḥ । nahi kāryabhedena kāraṇasya bhedaḥ pratibhāsabhedavinā kṛtasya, pratibhāsabhedo 'pyastyeveti cet । tata eva tarhi bhedostu kiṃ kāryabhedena । yadi ca kāryabhedād bhedaḥ kāraṇasya kāryasya kuto bhedaḥ । kāryabhedāntarāccet । anavasthā । pratibhāsabhedāccet । kāraṇesyāpi tata eva bhedostu kiṅkāryabhedena । atha kriyābhedenāpi bhede sa eva pratibhāsabhedo bhedakaḥ । spaṣṭapratibhāsasyaivārthakriyākaraṇāt । tasmānna dūradeśavyavasthitasyāspaṣṭapratibhāso vastuviṣayaḥ । avisamvādādekaviṣayateti cet । anumānasyāpi sostyeva tatrāpi pratibhāsabhedādeva bhedaḥ । tasmāt pratibhāsabhedādeva bhedaḥ ।

[248,ii]

yadā tarhi samunmīlitalocanastathābhūtāya saṅketaṅ karoti tadā bhaviṣyati vastuviṣayatā śabdasya । tatra nirṇṇayaḥ ।

[248,iii]

	cakṣuṣorthāvabhāse 'pi yaṃ parosyeti śaṃsati ।
	sa eva yojyate śabdairna khalvindriyagocaraḥ ॥ 131 ॥

[248,iv]

yadyapi nāma cakṣuṣaḥ kṣotrayoḥ śabdaghaṭādyoḥ pratibhāsastathāpi svarūpeṇa pratibhāsamātreṇa na sambandhaḥ । tasyedamvācakamiti yaṃ vyatirekavibhaktyā śaṃsati sa eva tyājyate । na ca pratyakṣe vibhaktyarthaḥ pratibhāti । pratipadikārthamātrasya pratibhāsanāt । vibhaktyarthastu vikalpapratibhāsaviṣaya eva । tathā hyasyeti sambandhaḥ । upakāryopakārakabhāvamantareṇa na bhavati । tataḥ kadācid buddhiviṣayācchabdo'rthāt kadācicchabdādartho buddhistho bhavediti buddhirūpavijñaptyoḥ kāryakāraṇalakṣaṇaṃ sambandhamāśritya vibhaktirbhavati na ca pratyakṣapratibhāsanameva sambandhakaraṇe nimittaṃ । tadantareṇāpi bhāvāt । yadi ca svalakṣaṇe cakṣurādijanitapratibhāsini saṅketaḥ । tadā tadeva pratibhāseta । na caivaṃ ।

[248,v]

	avyāpṛtendriyasyānvavāṅmātreṇāvicāraṇāt ।

[248,vi]

athāpi syād 〈।〉 yadi nāma na svalakṣaṇe saṅketastathāpi tadeva vācyamiti ko virodhaḥ ।

[248,vii]

	na cānuditasambandhaḥ svayaṃ jñānaprasaṅgataḥ ॥ 132 ॥

[248,viii]

athavā svalakṣaṇe yadi saṅketaḥ kathaṃ sāmānyapratītirevameveti cet । tatrāha । na cetyādi । tasmādindriyajñānamavācyamevāsambandhampratyetītyavikalpakaṃ । kathantarhi soyaṅgaurahirahiriti vikalpapratyayaḥ spaṣṭāvabhāsī pratīyate । na ca vikalpaḥ pṛthagevātreti śakyaṅ grāhakasya parasyānupalakṣaṇāt । na ca vikalpasya parokṣamatra grāhyaṃ । spaṣṭetarapratibhāsadvayaprasaṅgāt । atha pūrvamapi tatpratibhāsitamavikalpayataḥ । na ca vikalpakāle grāhyatāviśeṣaḥ । grāhye ca viśeṣamanāracayan kathaṅ grāhakaḥ । tadapyasat ।

[248,ix]

	niścitāniścitatvena viśeṣasyopalabdhitaḥ ।
	kathamviśeṣo nāstyatra na dṛṣṭenupapannatā ॥ 301 ॥ (PVA)

[248,x]

nahi pratīyamānameva pratiṣedhaviṣayaḥ । vikalpikā pratītirasatyeti cet । tadasat ।

[248,xi]

	asattvatvaṅ kutassiddhamvikalpatvāt pramātra kā ।
	nirvikalpaka bodhe 'pi tadasattyatvamucyatām ॥ 302 ॥ (PVA)

<249>

[249,i]

nahi savikalpakamityevāsattyaṃ । avikalpakatve 'pyasattyatvaprasaṅgāt । avikalpakatvānneti cet । savikalpakatve 'pi samānametaditi na viśeṣaḥ । kiñca । sākṣātkaraṇaṅkathamasatyeva avikalpake hi niścayābhāvādasattyatvambhavedapi । niścitarūpasākṣātkaraṇe tu kathamasattyatvāśaṅkā ।

[249,ii]

athānumāniko'yanniścayastadasattyamaparokṣaviṣayatvenānumānatvāsambhavāt । viṣayabhedādeva pramāṇabhedasya sādhanāt । pramāṇasamplavābhāvasya ca pratipādanāt । tadetat sakalamasat । yataḥ ।

[249,iii]

	manaso yugapadvṛtteḥ savikalpavikalpayoḥ ।
	vimūḍho laghuvṛttervā tayoraikyamvyavasyati ॥ 133 ॥

[249,iv]

asyāyamarthaḥ । yadi khalvavikalpo gauriti gakārādivarṇṇādhyavasāyī svalakṣaṇagrahaṇapravaṇo bhavet savikalpaka eka evāyampratyakṣapratyaya iti yuktambhavet । yāvatā varṇṇākārāvagraho hi pūrvadarśanabalāyātavāsanābījasubodhādaspaṣṭavarṇṇāvabhāsī pratyayastatonya eva spaṣṭapurovarttistambhāvabhāsī tu pratyakṣastatra vikalpāsambhavāt । sa eva pratyakṣaḥ pratyayaḥ । kathantarhyekatādhyavasāyaḥ । nāstyeva । na tāvadayaṅgauriti pratyayaḥ śāvaleyagakārādivarṇṇānāmekatāmadhyavasyati । pratibhāsabhedena bhedasyaiva gateḥ । gakārādivarṇṇavikalpānāmapi krameṇodayamāsādayatāmekatvābhāvaḥ । na ca varṇṇāvabhāsa eva pratyayaḥ śāvaleyāvalambanastadabhāve 'pi śāvaleyapratibhāsanāt । tasyāpi varṇṇāvabhāsasya cakṣurnimīlane 'pi pratibhāsāt । tadabhāve 'pi pratibhāsanamaniścayātmakaṃ । tato niścayo viśeṣa iti cet । koyanniścayo nāma 〈।〉 rūpasya sphuṭasya pratibhāsanamiti cet । na 〈।〉 prāgeva pratibhāsanāt । pūrvatvena pratibhāsane tadākārāntaramevāspaṣṭaṃ । tatkathamākārāntarapratibhāse'nyanniścitannāma । tadekatāniścayānniścaya iti cet । kathambhedena pratibhāsamānayorekatvena niścayaḥ sattyaḥ । kathantarhyekatvavyavahāraḥ । pravarttanasyaikasya kāryasya । bhāvādevakāryatayā tadekatvādhyavasāyaḥ । kathantarhi krameṇa grahaṇanna bhavati । yugapadviṣayasannidhānādeva । nahi varṇṇavikalpakāle pratyakṣārtho na sannihitaḥ । yathā ca bhavato laghuvṛtterviṣayasannidhānena krameṇa grahaṇādhyavasāyastathā grahaṇamapi mametyaviśeṣaḥ ।

[249,v]

nanu yadi vikalpo'nyatra eva kathantasya viṣayospaṣṭatayā na pratibhāti vācyarūpaḥ । nāstyeva tasya viṣayo'para iti cet । yadi tarhi nirviṣayastatrārthe 'pyasiddhatvāt yat<?> tena vyavadhāne darśanacchedaḥ syāt । na 〈।〉 vyavadhānābhāvāt । nahi samānakāle na vyavadhānasambhavaḥ । kiñca ।

[249,vi]

	vikalpavyavadhānena vicchinnandarśanambhavet ।
	iti cet bhinnajātīya vikalpe'nyasya vā katham ॥ 134 ॥

[249,vii]

yasya hi savikalpakamevādhyakṣantasya na vicchedaḥ । nahi tenaiva tasya vyavadhānaṃ । nirvikalpakavādināstu vikalpo'nya eva tato vyavadhānamiti cet । bhinnajātīyavikalpasambhave

<250>

[250,i]

padārthāntaradarśanaṅ kathanna vidyate । na hyasau bhinnajātīyo vikalpaḥ pratyakṣapratyayasvabhāvaḥ parasya, dṛśyamānarūpavikalpanābhāvāt । athāstyevātra vicchedaḥ । kintu darśanadvayabhāvenāntarālavarttyadarśanambalavatā tiraskṛtaṃ na svavyavahāraṃ labhate । tenāvicchinnādhyavasāyaḥ । tadanakṣasamam । yataḥ ।

[250,ii]

	alātadṛṣṭivad bhāvapakṣaśced balavān mataḥ ।
	anyatrāpi samānantad varṇayorvā sakṛcchrutiḥ ॥ 135 ॥

[250,iii]

yadi bhāvapakṣo bala 〈va〉ān samānajātīyavikalpe 'pi nirvikalpakavādinaḥ samānatvādavyavadhānameveti na doṣaḥ । abhyupagamya caitaduvataṃ । na ca vyavadhāna sambhavaḥ । nahi lāghavād vyavadhāne 'pyavyavadhānapratyayaḥ । yato lāghavād varṇṇayorapyāśūccāritayoḥ sakṛcchrutiprasaṅgo na cāsti । tasmānna lāghavamatra krame 'pyavyavadhānapratipattikāraṇaṃ । atha tatra lāghavameva nāsti tenāsakṛcchrutiḥ atra lāghavamastīti kutaḥ । manasoryugapad vṛtyabhāvāditi cet । etaduttaratra pratipādayiṣyate । yaugapadyapratipattirevānyathā na syāditi cet । na 〈।〉 yaugapadyasyaiva bhāvāt । utpalapatraśatabedhe 'pi tarhi yaugapadyamevāstu kiṅ kramakalpanayā । na । tatra krameṇa deśaprāptiranumānena gamyate । neha tadanumānamiti kathaṅ kramakalpanā । akramakalpanāyāḥ kinnimittamiti cet । pratibhāsa eva pratyakṣātmā । na sākṣātpratibhāsanādaparamapi sādhanamparamīkṣyate । yadapi prāgabhihitaṃ । lāghavameva varṇṇasakṛcchravaṇanimittannāsti । tatrocyate ।

[250,iv]

	sakṛt saṅgatasarvārtheṣvindriyeṣviha satsvapi ।
	pañcabhirvyavadhāne 'pi bhātyavyavahiteva yā ॥ 136 ॥
	sā matirnāmaparyantakṣaṇikajñānamiśraṇāt ।
	vicchinnābheti taccitrantasmātsantu sakṛddhiyaḥ ॥ 137 ॥

[250,vi]

yasya matanna yugapad buddhaya upajāyante । yatra tu yugapad bhāvādhyavasāyo na tatrāśuvṛtteraparaṅ kāraṇaṃ । laghuvṛttitvāt tathādhyavasāyaḥ । tatredamucyate । varṇṇānāndrutoccāraṇe 'pi kathanna bhavati ।

[250,vii]

nanu lāghavameva tathābhūtannāstīti paraḥ । ihāpi tarhi tato 'pi nyūnataraṃ lāghavaṃ yatra pañcaviṣayī samavadhānamvikalpaṣāḍguṇyañca 〈।〉 yathā surabhikamanīyakāminībaktrasarvāsvādanammadhuragītimākarṇṇayataḥ । tatra pañcabhirekaikasya vyavadhānañcetasaḥ । tatra tādṛśasya sutarāṃ lāghavasyābhāvo'tha ca sakṛdgrahāvabhāsastathā varṇṇānāmapi syād 〈।〉 yatra hi pañcabhirvyavadhāne 'pi lāghavasya sakṛdadhyavasāyasādhanasāmarthyantatra kimvarṇṇaviṣayakṣaṇikajñānavyavadhāne na syāt । tasmāt sakṛdeva dhiyāmudayo yukto'nyathāyāmvirodhaḥ samarthayitumaśakya eva । tata upapannametat 〈।〉 samasoryugapadvṛtteriti । kiñca ।

[250,viii]

	pratibhāsāviśeṣaśca sāntarānantare kathaṃ ।
	śuddhe manovikalpe ca na kramagrahaṇambhavet ॥ 138 ॥

<251>

[251,i]

kvacit sāntaraṃ yatra dhīrjātīyavyavadhānaṅ kvacidanantaramvijātīyavikalpāvyavadhānena । te sāntarānantare vijñāne kathambhavataḥ pratibhāsasya cedaviśeṣaḥ । manovikalpasya ca yaḥ śuddhaḥ prabandhastatra pratibhāsaḥ kramavānna bhavedāśusambhavāt ।

[251,ii]

nanu yadi yugapad vijñānasambhavaḥ । saṅgate 'pyarthe grahaṇābhāvaḥ kathaṅ kadācid bhavet । atra pratyuttaraṃ ।

[251,iii]

	yo'grahaḥ saṅgate 'pyarthe kvacidāsaktacetasaḥ ।
	saktyānyotpattivaiguṇyāccodyañcaitad dvayorapi ॥ 139 ॥

[251,iv]

anyāsaktivaiguṇyasambhave hi na sa pratyayassamanantarapratyayo bhavati 〈।〉 sakalasannihitavijñānodaye । dvayorapi samānaḥ paryanuyogaḥ । na samāno manasa ekatra sakteḥ । tathāpi sakṛd grahāvasāyo bhavatu । yatrāsaktirmahatī nāsti tatra bhavatyeveti cet । vayamapyevambūmaḥ । yatrāsaktistatra kramagraho'paratra yugapat । na tu sarvatra kramagraha iti pramāṇamatra । na cānyat manaḥ pūrvakavijñānavyatiriktampramāṇaviṣayaḥ ।

[251,v]

nanvalābhe kramagrahaṇasambhave 'pi yugapat pratibhāsasambhavaḥ । naitadapi sattyaṃ । nahi tatra kramapratibhāsināṃ saṅghaṭanena sā buddhiḥ 〈।〉 api tu yugapat pratibhāsa eva tatra । yataḥ ।

[251,vi]

	śīghravṛtteralātāderanvayapratighātinī ।
	cakrabhrāntindṛśā dhatte na dṛśāṅghaṭanena sā ॥ 140 ॥

[251,vii]

śīghraparivarttināṃ hyalātakṣaṇānāmanvayādupahatañcakṣureva cakrāvabhāsanīndhiyañcanayati । natvasau manasaḥ pratyayo bhāvapakṣasya balavattvena athātrāpi pañcaviṣayīsannidhāne bhrāntireva yugapatpratibhāsaḥ । sarvatra tarhi yugapat pratibhāso bhrānta eva । iṣyata eveti cet । na 〈।〉 bhrāntatve pramāṇābhāvāt । yugapatpratibhāso hi pratyakṣata evābhrāntāt pratīyate । sa tathā pratīyamāno 'pi bādhakamantareṇāpi yadi bhrāntaḥ sakalapratyayānāmeṣa prasaṅgaḥ । tasmāt sakṛdupalabhyamānambādhakābhāvāt vijñānapañcakaṃ yugapadeveti siddhaṃ । tato nirvikalpakameva pratyakṣaṃ ।

[251,viii]

idānīmparamatamupanyasya nirasyati ।

[251,ix]

	kecidindriyajatvāderbāladhīvadakalpanāṃ ।
	āhurbālā vikalpe ca hetuṃ saṅketamandatāṃ ॥ 141 ॥

[251,x]

indriyajatvādanubhavākārapravṛttatvādamānasatvādityāderakalpakampratyakṣamityāhuranyebālendriyajñānavat । bālasya cendriyavijñānamavikalpakaṃ saṅketagrahaṇāsamarthatvāt ।

[251,xi]

	teṣāmpratyakṣameva syād bālānāmavikalpanāt ।
	saṅketopāyavigamāt paścādapi bhavenna saḥ ॥ 142 ॥

[251,xii]

teṣāmevamvādināmbālānāmpratyakṣameva bhavet । bhavatu bālasya sakalamevāvikalpakamiṣyata eva । na bālasyāpi svārthakriyāsu pūrvāparaparāmarśo vidyata eva 〈।〉 atha nāsti tadā paścādapi vikalpena na bhavitavyaṃ । saṅketagrahaṇasyopāyasyābhāvāt । vikalpena hi saṅketagrahaṇaṃ sa ca bālasya nāsti । atha ।

<252>

[252,i]

	mano'vyutpannasaṅketamasti tena sa cenmataḥ ।
	evamindriyaje 'pi syāccheṣavaccedamīdṛśam ॥ 143 ॥

[252,ii]

yadi bālānāmapi manovyavahārapatitaṃ vicārakamvidyate । bālānāntena saṅkatagrahaṇāt paścād vikalpakatā manasaḥ । yadyevamiya 〈mi〉 ndriyaje 'pi syād 〈।〉 indriyajamapi vikalpakambhavet paścāt kena nivārya । tadapi cendriyajñānanna saṅketagrahaṇasamarthambālasyeti kutaḥ । indriyajatvādeveti cet । na 〈।〉 pratibandhābhāvāt । api ca । yadi nāma bālasyāvikalpakamindriyajñānaṃ sarvatra tathā bhavatīti kuta etat । nahi bādhakapramāṇapratibandhasiddhimantareṇa hetorgamakatā dṛṣṭā dṛṣṭāntamantareṇa । athendriyajaṃ yat tatsannihitamātragrahaṇāt pūrvāparaparāmarśaśūnyamiti na savikalpakaṃ । tadaiva pūrvāparaparāmarśaśūnyatvamasya kathaṃ siddhaṃ । sākṣātkaraṇasya pūrvāparayorabhāvādasākṣātkāri ca na pratyakṣaṃ । evantarhīndriyajatvād bālavijñānavaditi ca vyartha । pratyakṣaprasiddhameva syādavikalpakatvaṃ । sākṣātkaraṇasya pratyakṣeṇa pratiniyatasyānubhavāt । anyathā yadi na kvacit pratyakṣaṃ sādhanamavikalpakatvasya tadanusāri kathamanumānampravarttete ।

[252,iii]

atha sākṣātkaraṇākārambālavijñānantatonyadapīndriyavijñānantathābhūtameva । evantarhi ।

[252,iv]

	yadeva sādhanambāle tadevātrāpi kathyatāṃ ।
	sāmyādakṣadhiyāmuktamanenānubhavādikam ॥ 144 ॥

[252,v]

sākṣātkaraṇasya parokṣe'darśanādanyatra ca darśanāt pratyakṣamaparokṣaviṣayatvādavikalpakaṃ 〈iti〉 sāmānyena sādhyatāṃ kimindriyajatvādihetunā । tacca sākṣātkaraṇamavikalpakatvena kathitaṃ । avikalpakatvasya savikalpakatvabādhād yatsākṣātkāri tadavikalpakatvena vyāptaṃ । tato viruddhavyāptopalabdhireṣā । athavā'vikalpakatvena sākṣātkaraṇaṃ sādhyate । tato 'pi pratyakṣatvaṃ yadyavikalpakatvena sākṣātkaraṇaṃ sādhyate tena pratyakṣatvandvicandrādivedanānāmapi syāt । abhrāntatve satīti vācyaṃ ।

[252,vi]

nanu bhrāntamityevāstu kimavikalpakatvena । na 〈।〉 paramatāpekṣatvādviśeṣaṇasya । tathā cāha । viśeṣaṇaṃ lakṣaṇe paramatāpekṣaṃ । sarvetvavikalpakā eva । sarva evābhrāntāḥ pratyayā avikalpakā eva । abhrāntatvaścā cā rye ṇāpavādadvāreṇa pratipāditaṃ ।

[252,vii]

athavā'kṣamprativarttata iti pratyakṣaṃ । tena sākṣātkaraṇamupalabhyate । tatsarve sākṣātkaraṇākārapravṛttāḥ pratyayā avikalpakā evāthavā'śnute vyāpnotītyakṣaṃ । viṣayasvarūpavyāptiśca sākṣātkaraṇameva tataḥ sarve'kṣajā avikalpakā eva ।

[252,viii]

athavā nāstyevābhrāntagrahaṇamā cā rya sya "kalpanāpoḍhami"tyeva lakṣaṇaṃ । kathantarhi bhrāntavijñānavicchedaḥ । sarvasya sākṣātkaraṇasya pratyakṣatvāt । dvicandrādijñānasyāpi pratibhāsamāne dvitve pratyakṣataiva । tena yatra yat sākṣātkāri tatra tatpratyakṣaṃ । bāhye hi tat bhrāṃtantatra

<253>

[253,i]

ca na sākṣātkāri pratibhāsamānarūpavyatirekeṇāparamastīti kalpanaiveyaṃ । tathā cāha । manobhrāntiviṣayatvād vyabhicāriṇaḥ ।

[253,ii]

nanvabhrāntamapi bāhye'rthe kalpanājñānameva । sattyametat । tathāhi ।

[253,iii]

idamvastubalāyātaṃ yadvadanti vipaścitaḥ । yathā yathā'rthāścintyante viśīryante tathā tathā iti vakṣyate (pra. vā. 2.209) ॥

{2.1.2.4.2}

<(2) sāmānyanirāsaḥ>

[253,iv]

api ca ।

[253,v]

	viśeṣaṇaviśeṣyañca sambandhaṃ lokikīṃ sthitiṃ ।
	gṛhītvā saṅkalayyaitat tathā pratyeti nānyathā ॥ 145 ॥
	yathā daṇiḍani jātyādervivekenānirūpaṇāt ।
	tadvatā yojanā nāsti kalpanāpyatra nāstyataḥ ॥ 146 ॥

[253,vii]

saṃyojya grahaṇaṃ hi kalpanā pratyekañca viśeṣaṇādīnāṃ grahaṇamantareṇa na saṃyojanaṃ । yathā daṇḍīti pratītau jātyādīnāñca vivekenānavadhāraṇāt tadvatā yojanā nāstīti kathamvikalpakamindrayajñānaṃ । tathāhi ।

[253,viii]

	abhinnapratibhāsasya yojanaṅ kasya kena vā ।
	vibhinnapratibhāsasya yojanaṃ ma pratītibhāk ॥ 303 ॥ (PVA)

[253,ix]

abhinnapratibhāse hi tadekameva kastatra yojanārtha ubhayāpekṣatvād yojanāyāḥ । atha bhinnapratebhāsandvayantadā parasparavivekena pratibhāsanā natarāṃ yojanetyasambhavo yojanāyāḥ । tasmānna pāramārthikī yojanā ।

[253,x]

bhavatu vā 〈।〉 yadi pratyekampratibhāsanaṃ viśeṣaṇādīnāṃ । na ca jātijātimadādīnāmetat sambhavati । na jātiguṇakriyāstadvato bhedenāvabhāsante । ata eva saṃsṛṣṭapratibhāsanaṃ yojaneti cet । na । bhinnayoḥ saṃsṛṣṭapratibhāsāyogāt । samānadeśakālatvādevamiti cet । na । samānadeśakālānāmapi svarūpasya bhedāt । bhinnadeśakālānāmapi hi svarūpabhedādeva tathāpratibhāso na deśakālabhedāt । yadi hi tatra na svarūpabhedo deśādibhede 'pi na bhedapratibhāsanaṃ । deśābhede 'pi pareṣāmvarṇṇasaṃsthānayoravabhāsata eva bhedo vātātapayośceti na deśādyabhedādavabhāsabhedo hīyate ।

[253,xi]

atha samavāyasambandhabalādekalolībhāvena pratibhāsanantathā sati sarvatra tathātvakalpanāprasaṅgaḥ । sarva evābhedapratibhāso'bhedasāghananna bhavet ।

[253,xii]

nanu gauriti viśiṣṭapratyayādeva yojanārūpā buddhireṣā । viśiṣṭapratyayo hi na viśeṣaviśeṣaṇamantareṇa kvacidupalabdho daṇḍīti pratyayavat । idantaditi na nirdiśyate । vivekenāpratibhāsanāt । na hi daṇḍītyapi pratyaye daṇḍasya vivekena pratibhāsaḥ । puruṣamātrasyaiva tatra pratibhāsanāt । prāgeva daṇḍasambandhāt kasmānna bhavatīti cet । na 〈।〉 sā 〈ma〉 gryabhāvena viśiṣṭatvasyābhāvād 〈।〉 viśiṣṭatvañca nāparampuruṣe tasyāpratīterdaṇḍa eva tu viśiṣṭatvaṃ । yathā

<254>

[254,i]

vījasya sahakāriṇa eva jalādayaḥ śaktiḥ । yadi tu daṇḍapratibhāso 'pi bhaveddaṇḍapuruṣāviti pratyayaḥ syāt । tadetatsakalamayuktaṃ । kevalapratibhāsaścet । apratītiviśeṣaṇanna bhavet । pratibhāse tu syād daṇḍapuruṣāviti । yathaiva hi puruṣapratibhāse kevalasya na viśiṣṭatāpratītistathā daṇḍītyapi । atha viśiṣṭapratyayaviṣayatvameva viśiṣṭatā । atrāpyucyate ।

[254,ii]

	svagatena viśeṣeṇa viśiṣṭaḥ pratyayo bhavet ।
	prameyasya viśeṣādvā dvayasyāpi na sattyatā ॥ 304 ॥ (PVA)

[254,iii]

yadi tāvat svagato viśeṣaḥ । pratyayasya tadā nārthasya yojanārūpā kalpanā । na khalu sukha 〈।〉 dinā svagatena viśeṣeṇa savikalpakatendriyajñānasya । viṣayamantareṇa sa eva viśeṣaḥ pratyayasya neti cet । na । samanantarapratyayādapi viśeṣaprasiddheriti pratipādayiṣyāmaḥ । viṣayagate tu viśeṣe daṇḍapuruṣayoḥ dvayorapi pratītiriti kathampuruṣamātraviṣayatā । daṇḍipratyayasya dvayorapi pratītiriti vyavahāramātrata etaducyate nahi paramārthataḥ । vikalpasya nirviṣayatvāditi dvayorapi viṣayatve kathanna dvivacanaṃ । vyavahāramātrametat pūrvapūrvavāsanāviśeṣaprabhavamiti na doṣaḥ । aprādhānyād viśeṣaṇasya pratīyamānamapi tanna vivakṣitamiti puruṣamātrasaṅkhyayaikatvaṃ । yadyanena vyāyena puruṣamātraviṣayatvamucyate ucyatānna tu pratibhāsanābhāvena ।

[254,iv]

athāpi syāt ।

[254,v]

	dikkāladiviśiṣṭānāṅ kaivalyapratibhāsanaṃ ।
	na ca tatra viśiṣṭatvaṃ jñānasya na vibhāvyate ॥ 305 ॥ (PVA)

[254,vi]

tatrāpi samādhiḥ ।

[254,vii]

	padārthāntarasāṅgatyaṃ svabhāvo vā vilakṣaṇaḥ ।
	viśiṣṭatā tadā sarvaḥ parapakṣaḥ prahīyate ॥ 306 ॥ (PVA)

[254,viii]

yadi tāvat padārthāntarasahitatāviśiṣṭatvaṃ yathālaṅkaraṇaviśiṣṭa iti 〈।〉 tadetat pūrvaparādipratyayapratibhāsini nāssi । na khalu tatra digaparā pratibhāti । atha vilakṣaṇatvantadā pūrvaparayorghaṭayorna vilakṣaṇatā vibhāvyate ।

[254,ix]

vailakṣaṇyañca svarūpameva padārthasya tatpratibhāsane nirvikalpakatvameva । viśiṣṭapratyayaviṣayatvantu pratyuktaṃ । tasmād yadi dvayoḥ pratibhāsane yojanā tataḥ kalpaneti nyāya eṣaḥ । na ca dvayoḥ pratibhāsanamātraṅ kalpanā'pi tu yojanāpūrvapratyekadarśanapūrvikā ।

[254,x]

nanu jātyādayaḥ pratibhāsanta eva । anvayipratyayasyopalambhāt । tadāha ।

[254,xi]

	yadyapyanvayi vijñānaṃ śabdavyaktyavabhāsi tat ।
	vaṇarṇākṛtyakṣarākāraśūnyaṅgotvaṃ hi paṇaṇayaṃte ॥ 147 ॥
	samānatve 'pi tasyaiva nekṣaṇaṃ netragocare ।
	pratibhāsadvayābhāvād buddherbhedaśca durlabhaḥ ॥ 148 ॥

[254,xiii]

yat khalvanvayi vijñānantattu na sāmānyamaparampratibhāti । anugatarūpampratibhātīti cet । na । śabdavyaktivyatirekeṇāparasyāpratibhāsanāt । śabdāt samānākāraḥ pratyayaḥ pratibhātīti cet । na । yathā dṛṣṭavarṇṇasaṃsthānatayā smaraṇāt । na cātrānugamo'paraḥ pratibhāsate । varṇṇasaṃsthānākāramātrasya pratibhāsanāt । nāmamātrasaṅgama eva sarveṣāmanuyāyī । ayamapi gaurayamapi ca gauriti nāma samānamarthakriyā ca । athavā parāmarśapratyayasyaiva samānatā nārthasya kasyacit ।

<255>

[255,i]

atha sa eva śabdādupajāyamānospaṣṭa ākāraḥ sāmānyam । sarvatra samānatvāt । na 〈।〉 tasyāpi pratiniyatavikalparūpatvāt । gaurityukte kadācicchābaleyaḥ kadācid bāhuleya ityādi pratīteḥ । na samānākāratāpratītiryathānubhavasmaraṇāt । anena śabdena sarveṣāmprāk sambandhadṛṣṭeḥ । navasvartheṣu gośabdavat ।

[255,ii]

nanu pratiniyatatvādvāgādīnānnāvānāmarthānāntadupadarśanena saṅketaḥ sambhavati kriyāgrahaṇayorviṣayaḥ । apratiniyame tu vyaktīnāṅ kathaṃ saṅketagrahaḥ karaṇamvā । etaduttaratra vakṣyāmaḥ । tasyaiva vā samānatve nekṣaṇaṃ netraviṣayatve । nahi netravijñāne spaṣṭapratibhāsini mandapratibhāsaḥ sa evāyamiti pratyayo bhavatyeveti cet । na । svaṣṭāspaṣṭapratibhāse ekatvāyogāt kāraṇabhedāccācakṣurādivāsanānimittatvāt । ataścakṣurādijanitāyāmbuddhau pratibhāsadvayasyābhāvaḥ ।

[255,iii]

atha spaṣṭāspaṣṭapratibhāsinī buddhirekaivāsau yadi nāmākārahetvabhedaḥ । tatredamucyate । yadi pratibhāsakāraṇabhede 'pi na bhedo buddhīnāmanyatrāpi bhedo durlabhaḥ syāt । sarvatra samānakālabhāvinī pratyakṣānumānabuddhirekaiva syāt ।

[255,iv]

nanu samavāyasambandhasya kathamagrahaḥ । jātyāderhi vivekenāvadhāraṇannāsti 〈।〉 samavāyasadbhāvādeva 〈।〉 nedaṃ sadhīyo yataḥ ।

[255,v]

	samavāyagrahādakṣaiḥ sambandhādarśanaṃ sthitaṃ ।

[255,vi]

atīndriyatvāt samavāyasya na cakṣurādinā vedanasambhava iti svayamevaitad vyavasthitamvaḥ । atheha tantuṣu para iti vyavahārāt samavāyaḥ । naitadasti 〈।〉 yataḥ ।

[255,vii]

	paṭastantuṣvihetyādiśabdāśceme svayaṅkṛtāḥ ॥ 149 ॥

[255,viii]

na khalu tantu〈ṣu〉 paṭaḥ śrṛṅgādiṣu gauriti kvacid buddhayaḥ । tadabhāvāt kathaṃ samavāyagatiḥ । yataḥ ।

[255,ix]

	śrṛṅgaṅ gavīti loke syācchṛṅge gaurityalaukikaṃ ।

[255,x]

gavi śrṛṅgamiti hi buddhayaḥ pravarttante na ca te'tra samavetāḥ sāsnādayaḥ । yaśca teṣu samaveta iṣyate sa nādheyatayā pratīyate । tasmādiyambuddhirna samavāyād 〈।〉

{2.1.2.4.3}

<(3) avayavinirāsaḥ>

[255,xi]

api tu ।

[255,xii]

	gavākhyapariśiṣṭāṅgavicchedānupalambhanāt ॥ 150 ॥

[255,xiii]

samavāyābhāve 'pīha buddhirupalabhyata eva । astamanasamaye vṛkṣe sūrya iti yathā । pariśiṣṭāṅgamya goriti kalpanāyāṃ śṛṅgasyādheyakalpanācchṛṅgaṅ gavīti pratyayaḥ । tathā hi na śrṛṅgādisamudāyavyatirekeṇāparo gaurasti yasyādhārādheyabhāvaḥ 〈।〉 kalpanāmātramevaitat ।

[255,xiv]

athāpi syād 〈।〉 eṣu tantuṣu paṭa iti bhavatyevāyampratyaya iti । naitadasti ।

<256>

[256,i]

	taistantubhiriyaṃ śāṭītyuttaraṅ kāryamucyate ।
	tantusaṃskārasambhūtannaikakālaṅ kathañcana ॥ 151 ॥

[256,ii]

tantuśabdo hi paṭaprāgbhāvinyavasthāviśeṣe varttate । taduttarakālabhāvī tvavasthāviśeṣaḥ paṭa iti । tatastaistantubhiriyaṃ śāṭīti taduttarakālabhāvi kāryamvyapadiśyate । na tu tantusamānakālaḥ । tataḥ kuta ādhārādheyabhāvaḥ । nahi bhinnakālānāmādhārādheyabhāvaḥ । kāryakāraṇabhāva eva kevalo'sambaddhatā vā । tasmādādhārādheyabhāvo 'pi kāryakāraṇabhāvaviśeṣa eva । ekasāmagryadhīnatayā । ekasāmagryadhīnayoreva kuṇḍatadādheyābhimatayostathā vyavahārāt । na khalvanyā sthitistatsvarūpaviśeṣāt । tantupaṭayoḥ punareṣāpi kalpanā nāsti । tato yathākathañcit kalpanaiva kevalā na tvādhārādheyabhāvo bhedābhāvāt । nahi paṭāvasthāyāntantavaḥ santi ।

[256,iii]

nanu yadi nāsti bhedaḥ paṭāvasthāyāntantvabhāvātkathamete tantava iti pratyayo'yampaṭa iti ca । naitadasti । na paramārthatastatra dvayamasti । yataḥ ।

[256,iv]

	kāraṇāropataḥ kaścidekāpoddhārato 'pi vā ।
	tantvākhyāmvarttayet kārye darśayannāśrayaṃ śruteḥ ॥ 152 ॥

[256,v]

tantukāryo hi paṭa eva 〈।〉 tadānīnna tantavaḥ । tantupratyayastu kāraṇasvarūpāropato na paramārthataḥ 〈।〉 tathā hi pūrvasmaraṇe satyete tantava iti pratyayaḥ । ekāpohena vā । nahyekaikatantvapohe paṭo nāmāparosti । ta eva samuditāḥ senāvanādivat paṭavyapadeśabhāja iti । samvṛtisanneva paṭaḥ । tenādhārādheyabhāvaḥ kalpita eva ।

[256,vi]

yadi tarhi paṭo nāma nāsti kathampaṭaśabdaḥ pravarttate । nahi nibandhanamvinā śabdāḥ pravarttante । tatrottaraṃ ।

[256,vii]

	upakāryopakāritvamvicchedād dṛṣṭireva vā ।

[256,viii]

paṭavyapadeśasya nibandhanamityupaskāraḥ । atropakāryopakaritvaṃ । ta eva tantavaḥ parasparamupakāryopakārakabhāvena vyavathitāḥ । saṃyogaviśeṣato vā prāvaraṇādikāmarthakriyāmupajanayantaḥ paṭavyapadeśabhāja iti teṣāmupakāryopakārakabhāvaḥ paṭa iti vyapadiśyate । yathā ca tantavasturive mādyupakāravirahe vicchidyānāyāsena parasparato nīyante na tathā paṭāvasthāḥ । tatosau vicchedādṛṣṭirnibandhanamiti na vyapadeśādevārthāntaraṅkalpanīyaṃ । pramāṇaṃ hi padārthakalpanānibandhanaṃ । vyapadeśāḥ punaranyathāpi pravarttante prāyaśaḥ ।

[256,ix]

yadi tarhi vyatiriktamvyapadeśasya nibandhanannāsti tathā sati paṭavyapadeśo na mukhyaḥ syāt । vā hī ke govyapadeśavat । vā hī ke hi niḥśaucatādinibandhano 'pi tato vyatiriktasya sāmānyasya gotvasyābhāvādamukhyo govyapadeśaḥ । tathopakāryopakārakatvādinibandhano 'pi paṭavyapadeśaḥ syāt । atra parihāraḥ ।

[256,x]

	mukhyaṃ yadaskhalajjñānamādisaṅketagocaraḥ ॥ 153 ॥

[256,xi]

yadāditaḥ saṅketaviṣayantanmukhyaṃ । ādisaṅketagocaratvenāskhala(t)<?>〈ñ〉 jñānatvāt ।

<257>

[257,i]

yattu saṅketaviṣayavastusādharmyeṇa pravarttate tattvādhyāropāt tadamukhyaṃ । skhalat pratyayaviṣayatvāt । ṛjuprakramābhāve sādṛśyādādheyāntarānusaraṇena skhalanaṃ । tatsādṛśyaṃ hi na tadanusaraṇamvinā । tasmānna mukhyāmukhyabhedādarthāntarannimittampaṭādiśabdānāṃ ।

[257,ii]

athā'numānājjātyādisādhanaṃ । tathā hi ।

[257,iii]

	tadrūpaḥ pratyayo'nyatra sa samānānnimittataḥ ।
	yathā daṇḍīti samvittiḥ samānādeva daṇḍataḥ ॥ 307 ॥ (PVA)

[257,iv]

samānadaṇḍanimittā hi vilakṣaṇeṣvapi puruṣeṣu daṇḍīti samānā samvittiḥ । śāvaleyādiṣu gauriti buddhirvilakṣaṇeṣu tatra gotvannimittandaṇḍavat । tadanuttaraṃ ।

{2.1.2.4.4}

<(4) nānumānataḥ sāmānyasiddhiḥ>

[257,v]

yataḥ ।

[257,vi]

	anumānañja jātyādau vastuno nāsti bhedini ।
	sarvatra vyapadeśo hi daṇḍāderapi sāmvṛtāt ॥ 154 ॥

[257,vii]

yadi sāmvṛtannimittaṃ samānamāśritya gavādipratyayāḥ śāvaleyādiṣu varttante । tadetat siddhasādhanameva । yato daṇḍītyapi pratyaye na daṇḍanimittatā । anyathā sarva eva daṇḍinaḥ syuḥ । atha sambandhād bhavati । sambandho 'pi sambaddha iti pratyayādeva gamyate । tatrāpi sambandhāntarakalpanāyāmanavasthā । atha sambandhamantareṇa sambandhīti pratyayaḥ । tathā sati sambandho 'pi kalpita eva tataḥ sāmvṛtādeva nimittād daṇḍīti pratyayaḥ । sa eva sambandhaḥ samānaḥ sarvasya । atha daṇḍasaṃśleṣaḥ sattya eva na sāmvṛtaḥ । tadapyasat 〈।〉 tadvayatirekeṇa saṃśleṣābhāvāt । dvayamātre ca saṃśleṣe yathā daṇḍī puruṣastathā puruṣī daṇḍa ityāpi syāt । athavā dvayamātrapratibhāsane parasparaṃ saṃsṛṣṭāvetāviti bhavet pratyayo na tayorviśeṣyaviśeṣaṇabhāvaḥ । atha daṇḍa upakārakatvādapradhānantathā sati sa evopakārakabhāvaḥ sāmvṛtastatra nimittaṃ । sa ca pratyakṣe na pratibhāti tato na tadviśiṣṭapratyayanaindriyakaḥ ।

[257,viii]

athāpi syād 〈।〉 viśeṣaṇabhāvaḥ sāmvṛtaḥ viśeṣaṇantu daṇḍaḥ pāramārthika eva tathā gotvādikamapi । na । daṇḍasya pāramārthikatvamvivekena pratyakṣeṇa grahaṇāt । paramārthatvannaivañjātyādeḥ samavāyato na vivekena grahaṇamiti cet । samavāyasya kuto bhedenāpratibhāsanaṃ । samavāyāntarāccet । anavasthā । kiñca ।

[257,ix]

	pāramārthikatā'rthasya tatrāpyastyeva saṅgatā ।
	vāhadohādikaṅkāryamparamārthatayāstu tat ॥ 308 ॥ (PVA)

[257,x]

yathaiva hi daṇḍaḥ pāramārthikaḥ samāno daṇḍīti pratyayanimittantathā vāhādayo 'pi gotvādinimittaṃ śṛṅgādayo vā । śṛṅgādīnāmbheda iti cet । daṇḍāderapi samāno bheda iti kathandaṇḍīti dṛṣṭāntaḥ । tasmād bhinnamevābhedena pratīyamānam ।

[257,xi]

	jātirvāhādi sambandhāparā kvacidīkṣyate ।
	teṣu gotvaṅkimatreti śṛṅgādi vyapadiśyate ॥ 309 ॥ (PVA)

[257,xii]

athaiva hi brāhmaṇādijātipraśne gotrādhyayanādayo vyapadiśyante । na tu jātistathā gotve 'pi vāhadohādivyapadeśa iti nāparā jātirasti pramāṇaviṣayastasmāt pāramārthikanni- <258> mittannāstyeva kvacidavyapadeśaviṣayaḥ sākṣāditi na jātiḥ paramārthaḥ vyapadeśanimittameva jātiriṣyate । sa ca sāmvṛtādeveti vyarthikā jātiḥ ।

[258,i]

kiñca । yadi sarvatra vyapadeśaḥ pāramārthikannimittamāśritya pravarttate tadā'napekṣatā śabdasya na syād 〈।〉 dṛśyate ca । yataḥ ।

[258,ii]

	vastuprāsādamālādiśabdāścānyānapekṣiṇaḥ ।

[258,iii]

ṣaṭsu padārtheṣu yo vyapadeśaḥ prāsādamālādivyapadeśaśca yaḥ prāsādādiṣu sa nāparannimittamapekṣate । nahi dravyādipadārtheṣu vastutvannāmāparaṃ । na tāvad dravyamvastutvanna hi dravyaṅ guṇādiṣu samavetaṃ saṃyuktamvā । na ca prāsādo 'pi dravyaṃ । saṃyogo bhaviṣyati vijātīyānārambhāt । atrāha । yadyapi geho nāma saṃyogo mālā tu kiṃ । tadāha ।

[258,iv]

	geho yadyapi saṃyogastanmālā kinna tadbhavet ॥ 155 ॥

[258,v]

na dravyanna guṇo na karmma dravyasya guṇe'bhāvāt । na guṇastata eva । na ca karma dravyāśritatvāt ka rmaṇaḥ । na samavāyaviśeṣau tatkāryābhāvāt । nanu jātirmālā bhaviṣyati jāterguṇe 'pi bhāvāt । tadāha ।

[258,vi]

	jātiśced geha eko 'pi māletyutyeta vṛkṣavat ।

[258,vii]

yathaiko 'pi vṛkṣo dhavādika ucyate vṛkṣajātiyogāt tathā mālaiko 'pi geho jāterekaikavyapadeśanimittatvāt । atha sanniveśaviśeṣo mālā । ekadiṅmukhāvasthitayo hi bhāvā yugapadbhāvino mālāvyapadeśabhājaḥ । so 'pi sanniveśo na dravyādivyatiriktaḥ । tadabhyupagame saptamapadārthāntaraprasaṅgāt । tadantarbhāve cokto doṣaḥ ।

[258,viii]

yadi ca mālā jātistadā 〈।〉

[258,ix]

	mālābahutve tacchabdaḥ kathaṃ jāterajātitaḥ ॥ 156 ॥

[258,x]

mālābahutve tacchabdaḥ kathammālā etā iti । jāterajātitaḥ । na hi jātau jātirabhyupagamyate । abhyupagame vā jātiri 〈ti〉 tatrāpa vyapadeśo nirnibandhano bhavet । jātinibandhanatve tatrāpyaparā jātirityasamañjasaṃ । tathā hi ।

[258,xi]

	jātirjātiṣu sāmānyavyavahārāya kalpitā ।
	atrāpi vyavahārosau parajātinibandhanaḥ ॥ 310 ॥ (PVA)
	sāpi jātirvyavahṛterviṣayaḥ parajātitaḥ ।
	ityanantapratyayatvāt pratīterna samañjasam ॥ 311 ॥ (PVA)

[258,xiii]

tato na mālādiśabdavṛttiḥ sanibandhanā ।

[258,xiv]

kiñca । mālādau mahatī māletyādimahetvādivyavahāro yaḥ sa kathambhavet mahattvaguṇasya dravyasamavāyānna ca mālādikandrabyaṃ । upacārāditi cet । tadasat । yataḥ ।

[258,xv]

	mālādau ca mahattvādiriṣṭo yaścaupacārikaḥ ।
	mukhyāviśiṣṭavijñānagrāhyatvānnopacārikaḥ ॥ 157 ॥

<259>

[259,i]

mālādiṣu mahatvopacāra iti kuta etat । nahyasāvupacaritatvena pratīyate । na cāpratīyamānantathā tatheti śakyamabhyupagantumpratītinibandhanatvādupagamasya । arthāntarabhūtasya mahattvasthābhāvāditi cet । sa evābhāvaḥ kutaḥ । abhāve siddhe upacāra upacāre cābhāva iti so'yamitaretarāśrayadoṣaḥ । mālāyā adravyatvānmahattvaṃ dravyaṃ dharmo neti cet । na । adravyatvasyaivāsiddheḥ । kriyāvad guṇavat samavāyikāraṇandravyamiti dravyalakṣaṇamasti । kriyāvatvannāstīti cet । na 〈।〉 samuditasyālakṣaṇatvāt । nākāśādīnāṅkriyāvatvaṅ kvacit kriyāvadādisamudāyaḥ kvacit kiñcillakṣaṇamiti । atha mahattvameva nāsti paramārthato vicāryamāṇamiti na dravyaṃ । pratyayasya bhāvānnāstīti kuta etat । amukhyatvāt pratyayasyetyapi na saṅgatam । mukhyāviśiṣṭatvāt । yadi mukhyāviśiṣṭasyāpi na mukhyatvammukhyāmukhyavibhāga eva na syāt । tasmād viśeṣābhāvāt sakalammukhyanna vā kiñciditi nyāya eṣaḥ । tasmānna svavihiteyandravyādiprakriyā parasya । na ca mālānā ma kācid vṛkṣādi vyatirekeṇopalabhyate pratyayamātrametadavasthā na viśeṣataḥ । tasmānna mālādau mahattvādiśabda upacārito na mukhyaḥ । mukhyastāvannāstyarthāntaranimittatvābhāvāt । nāpyupacarita upacāranimittasyābhāvāt । yathā hi vanaṅ kusumitamiti vane kusumitattvopacāra ekārthasamavāyataḥ । vṛkṣeṣu vanasya kusumitatvasya samāveśāt ।

[259,ii]

	ananyahetutā tulyā sā mukhyābhimateṣvapi ।
	padārthaśabdaḥ kaṃ hetumanyaṃ ṣaṭsu samīkṣate ॥ 158 ॥

[259,iii]

yaduktam 〈।〉 anyaheturmukhyo'nanyahetustaditara iti tadasambhavi । yato mukhyārthatvenāpi yebhimatā daṇḍītyevamādayasteṣvapi nānyo heturidānīmeva daṇḍāderapi sāmvṛtādityuktaṃ । padārthaṃśabdaśca pravarttamānaḥ kamanyaṃ hetuṃ ṣaṭsvapekṣate dravyādiṣu । svarūpe ca pravṛttinibandhane saivānanyahetutā balādāpatet ।

[259,iv]

athāpi syāt । padārthaśabdo nimittāntareṇaiva pravṛttaḥ । sa tatra mukhya iti yuktaṃ । yastu punarmahadādivyapadeśaḥ sa guṇanimittako yatra nimittamantareṇa pravṛttimān avaśyameva tatra gauṇastasmāt sadartho mukhyastaditarastu gauṇaḥ । tadapyasat । yataḥ ।

[259,v]

	yo yathā rūḍhitassiddhastatsāmyādyastathocyate ।
	mukhyo gauṇaśca bhāveṣvapyabhāvasyopacārataḥ ॥ 159 ॥

[259,vi]

rūḍhitayā nimittamantareṇānyathā ca pravṛttau mukhya eva tena samānatvamapekṣya yatra pravṛttastatrāmukhyastathābhāve 'pi putrādāvabhāvopacāradarśanād rūḍhireva mukhyatānibandhanaṃ sadarthatāyāmitarathā cānyathā ca viparyayo dṛśyate । nimittābhāvo hyanyathābhāve nibandhanamupacārasya syāt ।

[259,vii]

yattu punaruktam 〈।〉 anibandhana eva padārthaśabdaḥ sa tathaiva mukhya iti । evantarhi nimittaprayuktatā na mukhyatā nibandhanantadabhāve 'pi bhāvāt । yadabhāve hi yad bhavati tattasya nibandhananna bhavati । anvayavyatirekalakṣaṇatvāt kāryakāraṇatāyāḥ । kāraṇañca nibandhanaṃ । atha saiva rūḍhiḥ śabdasya pravṛttinimittamantareṇa kathaṃ । tadapyasat । yataḥ ।

<260>

[260,i]

	saṅketānvayinī rūḍhirvakturicchānvayī ca saḥ ।
	kriyate vyavahārārthañchandaḥ śabdāṅganāmavat ॥ 160 ॥

[260,ii]

yatra saṅketavṛttiḥ sa ruḍhorthaḥ । saṅketo 'pi vakturicchānibandhanaḥ । nahi śabdāḥ pravṛttinimittamastītyeva vakturicchāmantareṇāpi pravarttante । pravṛttinimittamantareṇāpīcchayāpi pravarttamānā upalabhyanta eva । yadā siṃhādisaṃjñāḥ puruṣe pravarttante । tasmādicchāyāḥ svātantryāt saiva pravṛttinibandhanamiti nyāyyaṃ । sa eva nimittamantareṇa kasmāt saṅketena śabdaḥ pravarttyate । nimitte 'pi kasmād 〈।〉 vyavahārārthamiti cet । soyamvyavahāraḥ pravṛttinimittamantareṇāpi samānaḥ । arthakriyāviṣaye hi vyavahāraḥ । na ca nimittamantareṇārthakriyā na bhavati । nimittamantareṇa na bhavatīti cet । nahi brāhmaṇā jātimantareṇārthakriyā samarthāḥ । na 〈।〉 atra pramāṇābhāvāt । na hi kācijjātirastīti pramāṇaṃ । yāvadeva dṛśyate rūpamanvayavyatirekābhyāṃ samarthantāvadevopayogavaditi yuktamanyathā'tiprasaṅgāt । tasmānnimittamantareṇāpi vyavahārārthasaṅketakaraṇaṃ । yathā chandaḥ śabdasya gāyatryādināmasaṅketaḥ prakṛtyādi saṅketaśca । nahi tatra kiñcinnimittaṃ । gāyatryādīnāmprakṛtyādīnāñca yatheṣṭamparikalpanāt । na hi varṇṇakrame kiñcinnimittamastyanyathā'gṛhītasaṅketo 'pi pratīyāt । vidyamānaṃ hi yat pratīyate kintatra saṅketena । saṅketena vyajyata iti cet । na 〈।〉 pratītimantareṇa tasyaivābhāvāt । na hyapratīte saṅketaḥ । saṅketādeva pratītiriti cet । itaretarāśrayadoṣaprasaṅgāt ।

[260,iii]

	na yāvad dṛśyate vastu saṅaketasyāpravarttanaṃ ।
	saṅkatasyāpravṛttau ca kuto darśa 〈na〉 sambhavaḥ ॥ 312 ॥ (PVA)

[260,iv]

prakṛtyādayastu na vyavasthitarūpāḥ । tathā hi ।

[260,v]

	keṣāñcit sambhavītyeṣa dhātuḥ paścādaḍāmaḥ ।
	apareṣāmasambhavi santītyādāvalopitā ॥ 313 ॥ (PVA)

[260,vi]

tasmādevamvidhe viṣaye vyavahāramātraprayojana eva saṅketo na vyatiriktanimittaprayukta । na ca saṅketa icchānubandhī nimitta eva jātirbhavati । vyabhicāradarśanena vyabhicārāt tasmād vastuprāsādādiśabdā na vastubhūtavyatiriktapadārthanibandhanāstato vyapadeśasāmyasadbhāvānna sāmānyamparikalpanīyaṃ । kathantarhi buddhiśabdayoranugama ityāha । na vastvanvayāt pratyayasyānvayo'pi tu vāsanābījaprabodhādanvayaḥ 〈।〉 yathā 'śobhane 'pi vastunyabhyāsavaśācchobhanatvānvayaḥ । tathā hi ।

[260,vii]

	vastudharmatayaivārthāstādṛgvijñānakāraṇam ।
	bhede 'pi yatra tajjñānantāstathā pratipadyate ॥ 161 ॥
	jñānānyapi tathā bhede'bhedapratyavamarśane ।
	ityetatkāryaviśleṣasyānvayo naikavastunaḥ ॥ 162 ॥

[260,ix]

vastuni hi tathā bhūtamvijñānañcanayanti yena vāsanāprabodhaprakrameṇaikākārassarvatraparāmarśapratyaya udayamāsādayati sukhādivedanamiva । na hi sukhādivijñānānāṃ sukhatvaṃ nāma padārthagatannibandhanamasti । tathātve dukhasyānudayaprasaṅgāt । atha tattvamapyasti । tadobhayarūpapratītiprasaṅgo varṇṇasaṃsthānapratītivat ।

<261>

[261,i]

athādṛṣṭena nibandha〈na〉ānnaivaṃ । tathā satyadṛṣṭameva tathābhūtāmpratītimeva janayatīti kinneṣyate । niyamakāryadṛṣṭanna vidhānakārīti cet । na । pramāṇābhāvāt । vidhiniyamasambhave vidhireva jyāyān । niyame anekakalpanāśrayasambhavāt । tathā hi ।

[261,ii]

	sukhādyanvitatārthasya kalpanīyā tathā'param ।
	adṛṣṭamvidhikalpe tu kevalā dṛṣṭakalpanā ॥ 314 ॥ (PVA)

[261,iii]

tasmād bhede satyeva kvacidabhedaparāmarśaḥ । tadanvayādeva sāmarthyādarthasādhanaṃ । kimantargaḍunā sāmānyena । antarakāraṇanimittantu pratyayānāmavaśyābhyupagantavyaṃ । anyathā sāmānyatadvatorākāradvayapratītiprasaṅgāt । samavāyādekalolībhāva iti cet । na 〈।〉 samavāyasyāpi tṛtīyākārapratītiprasaṅgāt । tasmāt pratītya śaktireva tatrāntarakāraṇādhīnāmyupagantavyā । tathā jñānānyapitadekaparāmarśajananādevānvayīni jātayaśceti 〈।〉 na 〈।〉 aparajātyabhyupagamo yuktaḥ । śeṣaḥ prasaṅga ukta eva । tenābhedapratyavamarśena kāryatvāt sāmānyavyavahāraḥ । tadeva tatkāryatvaṃ sāmānyamiti cet । na । svarūpavyatirekeṇa tatkāryatvasyābhāvāt । athāpi syāt । tathā sati kṣityudakādīnāmapyaṅkurakāryatvasadbhāvādekatāpratītiḥ syāt । tatkāryatvapratītirastyeva sāmānyapratītiriticet । na । gotvapratyayavadeva syāt । tasmād bhedānupalakṣaṇāt sāmānyapratītirnānyatheti sthitametat ।

[261,iv]

atha sāmānyameva tatra pratīyata iti kinneṣyate । na vātra nāsti sāmānyamiti bādhakapratyayodayaḥ । na ca vivādāyāsena prayojanaṃ । athaivānekakalpanāyāsastathā vivādāyāso 'pi samānaḥ prasaṅga । tadapyasat । yataḥ ।

[261,v]

	vivādamātrasāṃkaryamiti sāmānyamiṣyate ।
	yadi samvṛtisat prāptamavicāraikagocaraḥ ॥ 315 ॥ (PVA)

[261,vi]

nahi sāmānyamvidyate vicāryamāṇaṃ । vicārābhāvādabhyupagamyamānam vicāraikaramaṇīyamiti prāptaṃ । ekakāryatā tu ।

[261,vii]

	vastūnāmvidyate tasmāt tanniṣṭhā vastuni śrutiḥ ।

[261,viii]

tadaivaikakāryatālakṣaṇamatatkāryebhyovyāvarttamānaṃ sāmānyamvidyate śāvaleyādīnāṃ । tatastatpravṛttinimittaprayuktaiva vastuni śrutiḥ pravarttaṃtāṃ ।

[261,ix]

kathantarhi viśleṣasyānākāratvādākāravatī sāmānyabuddhiḥ । atra parihāraḥ । ākāravad buddhisambandha eva niyatastadanyaviśleṣaḥ sā ca vāsanāsaṅgamādākāravatī pūrvapūrvatābhūtapratyayaparamparāyātā hi sā buddhiḥ । na ca gaurayamiti pratyaye śāvaleyādivyatiriktamaparamprameyayasti । prameyākārapratibhāsena ca prameyavyavasthānaṃ prameyākāraśūnyapratyayamātrāt । yadi tarhi vāsanā'nāditāsāmarthyādayampratyayastatra pratibaddhatvāt tadavisamvādyevāstu kathamvastusamvādaḥ । tasmānna tatkāryavyāvṛttiparicchedena bhavitavyaṃ 〈।〉 sā ca tatkāryatā tasya bāhyasya śaktireva vyāvṛttirvā bāhyasvarūpameva । tasya cānvaye saiva jātirna jātipratikṣepaḥ । tasya ca paricchede bāhyameva paricchinnambhavet । na bāhyarūpasya vyavacchedasyābhāvāt ।

<262>

{2.1.2.4.5}

<(5) anyāpohacintā>

[262,i]

	bāhyaśaktivyavacchedaniṣṭhā'bhāve 'pi tacchrutiḥ ॥ 163 ॥
	vikalpapratibimbeṣu tanniṣṭheṣu nibadhyate ।
	tato'nyāpohaniṣṭhatvāduktā'nyāpohakṛcchrutiḥ ॥ 164 ॥

[262,iii]

yadyapi nāma bāhyasvarūpāsaṃsparśī vikalpaḥ śabdādudayavān । tathāpi tadvikalpapratibimbakambāhyaniṣṭhambāhyadvāreṇotpatteḥ pāramparyeṇotpatterarthāsaṃsparśi bāhyaniṣṭhamapi । tacca pratibimbakamanyavyāvṛttapadārthajanitamanyavyāvṛttameva pratibhāti । tadavyatiriktaiva vyāvṛttiḥ śabdātpratīyate na bāhyavyatiriktā । tenānyavyāvṛttākāravikalpajananādanyāpohakṛcchrutiruktā । anyavyāvṛtteṣu pravarttanācca । tato hi vikalpādabāhyasaṃsparśino 'pyanyavyāvṛtteṣu vyavahāriṇāṃ vṛtteranyavyāvṛttirviṣaya ucyate ।

[262,iv]

nanu buddhivyatiriktamvikalpasya grāhyantatkathantasya buddhirūpatā । na hi tadvyatirekeṇa pratibhāsamānantadeva bhavati । bhedapratibhāso hi bhedalakṣaṇantadanyasya bhedanibandhanasyābhāvāt । nābhedapratibhāsamātrasyātallakṣaṇatvāt । abhrānto hi bhedapratibhāso bhedalakṣaṇanna tu yaḥ kaścit । idantu punaḥ ।

[262,v]

	vyatirekīva yajjñāne bhātyarthapratibimbakam ।
	śabdāttadapi nārthātmā bhrāntissā vāsanāmayī ॥ 165 ॥

[262,vi]

yadyapi varṇṇasaṃsthānapratibhāsi tattathāpi na tadvastvapi tu tatpratibimbakaṃ । ko virodha iti cet । yato vāsanālakṣaṇāddhetorutpattirasya tathāpi kasmādavastu । āntarakāraṇamātrādhīnatvāt taimirikopalabdhakeśādivat । atha vāsanābalādutpadyamānamapi vastviva । naivamvastu bhavatīti vakṣyāmaḥ ।

[262,vii]

tadeva tarhi buddhilakṣaṇamvastuśabdena vidhīyate । tadevānyāpoho vastubhūta iti kecit ।

[262,viii]

	tasyābhidhāne śrutibhirarthe koṃ'śovagamyate ।
	tasyāgatau ca saṅketakriyā vyarthā tadarthikā ॥ 166 ॥

[262,ix]

api nāma śabdād vastuleśapratipattiḥ syāditi saṅketaḥ kriyate na buddhipratibimbakamātrapratipādanāya । ataḥ saṅketakriyāvyarthikā vastvavabodhanārthatvāt tasyāḥ । na tahyaṃnyāpoho 'pi śabdārthaḥ । tatastatrāpi saṅketakriyā na bhavet । tasyāpyanyāpohasya buddhyākāratvāt । na 〈।〉 śabdārthāśabdasyaivānyāpohatvāt । yataḥ ।

[262,x]

	śabdorthāṃśakamāheti tatrānyāpoha ucyate ।
	ākāraḥ sa ca nārthesti tamvadannarthabhāk katham ॥ 167 ॥

[262,xi]

yadi sa evānyāpohastadā tasya pratipādane nārthāṃśatā'nyāpohasya syāt । arthāṃśa eva hyanyāpohorthāṃśaṃ śabdaḥ kamāheti praśne prativacanamanyāpoha iti । sa cārthe nāstyākāro

<263>

[263,i]

buddhyākāratvāt । yo hi nārthena tatpratipatyārthapratipattistaimirikakeśādipratipattivat । kiñca । sāmānyamanyāpoha itīṣyate 〈।〉 yataḥ ।

[263,ii]

	śabdasyānvayinaḥ kāryamarthenānvayinā sa ca ।
	ananvayī dhiyo'bhedād darśanābhyāsanirmitaḥ ॥ 168 ॥

[263,iii]

śābdo hi śāvaleyādiṣvanvayī dṛśyate 〈।〉 tasya cānvayino'nvayinārthena prayojanena bhavitavyaṃ । sa cākāro'nanvayī dhiyo bhedābhāvāt । darśanābhyāsena janitatvād buddhivadevānanvayī । na hi kāryasyānvayitvaṃ yuktaṅ kāraṇabhedena bhedāt । tasmādananvayitvādeva nāpohaḥ pratibimbakaṃ । tasmānna vastvanyāpoho nāpi buddhyākāraḥ । kathantarhi śabdādarthapratītau sāmānyapratītiḥ । vastugatavyāvṛttipratītau hi vastveva pratipannanna ca tatsāmānyaṃ ।

[263,iv]

atha vastu na pratīyate kathamvastvaśarūpānyāpohagatiḥ । atrāha ।

[263,v]

	tadrūpāropagatyā'nyavyāvṛttādhigateḥ punaḥ ।
	śabdārthā'rthaḥ sa eveti vacanena virudhyate ॥ 169 ॥

[263,vi]

buddhirūpameva vastvityāropeṇa tadekatvādhyavasāyāt pratyeti na paramārthataḥ । taccānyavyāvṛttamityanyāpohaḥ śabdārthaḥ । tacca sarvatra buddhirūpa 〈bāhyerthenāropa〉 madhyāropyate । tataḥ sāmānya manyāpoho vastvaṃśaśceti pratīyate ।

[263,vii]

	mithyāvabhāsino vaite pratyayāḥ śabdanirmitāḥ ।
	anuyāntīmamarthāṃśamiti cāpohakṛcchrutiḥ ॥ 170 ॥

[263,viii]

mithyāvabhāsatvānna vastuviṣayaḥ । anyāpohasya ca sattyatvānna hi tatra bādhakamasti 〈।〉 yathā vastvākāre bādhako hi na tatra pravarttate 〈।〉 anyavyāvṛttoyanna bhavatīti । tato bādhakabhāvābhāvābhyāmapratipannetaravyavasthā samvyavahārato na paramārthataḥ ।

[263,ix]

tasmādabādhitatvādanyāpohapratipādanasya bādhitatvāditarasyāpohaḥ śabdārtha ityavagamyate । tena tamanyāpohaṃ śabdārthamanuyānti śabdā aniṣṭaparihāreṇa ca varttayantīti sānyāpohakāriṇī śrutiḥ ।

[263,x]

athavā vikalpapratibimbakamevānyāpoho bāhyatvenādhyavasito bhavatīti na doṣo na tu svena rūpeṇa । tasmānna kiñcit svena rūpeṇāvidheyaṃ śabdasyeti na vidhiḥ śabdārthaḥ ।

[263,xi]

nanu svarūpe pratibhāsamāne jñānasya kathamvāhye pravarttate । bāhyatvenādhyavasāyāt । koyamadhyavasāyaḥ । tadvyavahāraviṣayatayā vyavasthānaṃ । kathamanyonya vyavavahāraviṣayaḥ । tatrānurāgābhyāsāt sādṛśyād gotraskhalanavat ।

[263,xii]

nanu tatrānyarūpādhyāropo'dhyavasāyaḥ । na 〈।〉 adhyāropasyāpi jñānāntaratvāt । yadi tena tad vastupratipannaṅ kodhyāropaḥ । anyatra pratipannamiti cet । kintadanyatrāsti । tatheti cet । nādhyāropaḥ sattyatvāt । atha nāsti jñānameva tarhi kathamanyasyādhyāropaḥ । yatrāpi tadadhyāropyate tadapi jñānarūpamartharūpamvā । tadā tatrāropa iti korthaḥ । tatra tatpratipannantena saha pratipannantadā ca nādhyāropaḥ । athāvidyamānameva vidyamānatayā pratīyate । <264> kimavidyamānatā pratipannā । anyena pratipannā tadrūpasyānupalambhāditi cet । na 〈।〉 tasyāgocaratvāt kathamabhāvaḥ । gocarībhūtasya hi vastuno'nupalambho gamakaḥ । indriyavaiguṇyāt tathā pratipattiriti cet । apūrvapratipattireva sā, nāvidyamānapratipattiḥ । tasya tadaiva vidyamānatvāt ।

[264,i]

athāprāpya vyavahāranna karoti prāpya vyavahārakaraṇāt । evantarhi tadanyavyavahārakaraṇameva tadanyādhyāropa iti, tadevāyātamanyavyavahāraviṣayīkaraṇamadhyāropaḥ ।

[264,ii]

tasmādanyāpohaḥ śabdārthaḥ । ata evāha ।

[264,iii]

	tasmāt saṃketakālepi; nirdṛṣṭārthena saṃyutaḥ ।
	svapratītiphalenānyāpohaḥ sambandhyate śrutau ॥ 171 ॥

[264,iv]

saṅketayannapi na vidhimukhena saṅketakāraḥ saṅketaṅ karoti । api tvanyāpohamukhainaiva yataḥ । saṅketakāle 'pyanyāpoha eva śrutau sambadhyate na vastu ।

[264,v]

nanvayandevadatta iti saṅkete svalakṣaṇameva sambadhyamānamīkṣyate । nedaṃ sādhīyaḥ 〈।〉 nirdiṣṭo 'pyarthaḥ pratibimbakamevamopalakṣayati । tathā hi ।

[264,vi]

	śaṅketorthaṃpratītyarthamabhipreto dvayorapi ।
	pratītiḥ pratibimbasya na tvavyakṣasya vastunaḥ ॥ 316 ॥ (PVA)

[264,vii]

asyedannāmetyasmādidamanyadapi pratipattavyaṃ । tatonyat kālapratyatītyavasthāvyāptaiva saṅketo niyamena dvayorapi svaparayorabhipretaḥ । tatonyāpoha eva sambadhyate śrutau na svalakṣaṇaṃ ।

[264,viii]

athāpi syād 〈।〉 asyedannāmeti na vyāptiḥ pratīyate 〈।〉 pratibimbasya kevalamasyedannāmeti svalakṣaṇameva saṅketaviṣayatayā pratīyate । na 〈।〉 atyantābhyāsādevampratīterapekṣāpūrvakāritvādvā । viparyaye tu niyamenaiva pratibimbakapratītiḥ 〈।〉 yastu punarvyavahārāt saṅketampratipannavāṃstasya niyamena saṅketakālarūpādhyavasāyaḥ pratibimbarūpaḥ । tathā hi ।

[264,ix]

	asyedannāṃma saṅketādasmādetat pratīyate ।
	prekṣāvato bhavatyetat prekṣāvānanyathā katham ॥ 317 ॥ (PVA)

[264,x]

atha 〈।〉

[264,xi]

	idamānayeti vacanāt tasyānayanadarśane ।
	nāmāsyeda mayāpyetat pratyeyamiti śabdataḥ ॥ 318 ॥ (PVA)

[264,xii]

athavā nirdiṣṭortho yaḥ prāk pratipāditaḥ pratibimbasvabhāvaḥ । tena saṃyutonyāpoho vyāvṛttirūpaḥ । tasya ca pratibimbasya vyāvṛttipratipādanameva phalanna svarupapratipattiḥ । svarūpasyārthe'bhāvāt । vyāvṛtteśca bhāvāt ।

[264,xiii]

anyā sā vyāvṛttiriti cet । na 〈।〉 apoddhārakalpanayā tadekatvavyavahārāt । api ca ।

[264,xiv]

	anyatrādṛṣṭarūpatvāt kvacit taddṛṣṭyapekṣaṇāt ।
	śrutau sambadhyate'poho naitadvastuni yujyate ॥ 172 ॥

[264,xv]

śabdasya hyanyatra tadvijātīye dṛṣṭatvāt kvacittu tajjātīye darśanādapoha eva saṅketa iti jñāyate । sāmānye vyaktau vā saṅketa iti kinna bhavati । na । tathā sati vidhirūpeṇaiva

<265>

[265,i]

saṅkete sarvatra darśanaprasaṅgāt sāmānye 'pi darśanamātrāpekṣā syāt । anyatrādarśanāpekṣā na syāt । sāmānyasya savyatirekasya pratītyarthamiti cet 〈।〉 sa eva tarhi tadanyavyatirekostu kiṃ sāmānyakalpanayā । vyaktireva hi tadanyavyatirekavatī pratīyatāṅ kiṃ sāmānyena । vyakterapratītiriti cet । na 〈।〉 vyaktimantareṇa sāmānyena pratītenāpi kiṃ । lakṣitalakṣaṇād vyaktirapi pratīyate iti cet । kiṃ dvayamatrakrameṇa pratīyate । pratīyata eva prathamaṅ gotvamātrampratītyā viṣayīkaroti paścācchāvaleyādiviśeṣaṃ । naitadassi । nahi śāvaleyādīnāmavāntaraviśeṣapratipattisambhavaḥ । tatastadapi sāmānyameva । tato na vyaktīnāṃ sāmānyena lakṣaṇaṃ sāmānyasyaiva lakṣaṇāt । avaśyaṅ kenacid viśeṣeṇa bhavitavyamatreti lakṣaṇameveti cet na । śabdasyātra vyāpārābhāvāt । pratipannametat bhavati na veti nātra pramāṇaṃ । na ca sāmānyamapi lakṣaṇabhūtampratīyate । tena buddhireva sā vasturahitatvāt । kathantarhyanyāpohaḥ śabdārthaḥ । ata evānyavyāvṛttāveva pravarttanāt । yadi tu sāmānyamvyaktirvā pratīyeta na visamvādo bhavet nahi pratipanne visamvādaḥ । visamvāde sati kathamanyavyāvṛttirapi śabdārthaḥ । anyadarśane 'pi tadanyānayanāt । tat tāvannānayati । anyattu tenānetavyamiti nāsti niyamaḥ । ata eva śābdapratyayasamānākāratvādanumānamapi vyavacchedamātrasya sādhakaṃ ।

[265,ii]

athavā'nyatrāvṛttyapekṣatvāditi vyavahāreṇa saṅketagrahaṇe'nyatrādṛṣṭamapekṣate । kvacicca sajātīye dṛṣṭamapekṣate saṅketasya grahītā । tato yatra na dṛṣṭastasya tāvad vyavacchedañjānīte । yatra tu dṛṣṭo vyavahārastadasti na veti vivekena na jānāti । tathā hi tathaiva saṅketagrahaṇaṃ । yataḥ । ānayedamvastu bāhyasyānayane vyāpāro nāstitve vastunaḥ । avidyamānannānetuṃ śakyamiti cet । yadīyaṃ rājājñā tadā'vaśyamānayati । sa tu pranāṇāntarāt paryālocayannāstitvampratipattyā viṣayīkaroti । arthāpattyā vā । arthāpattisahitaḥ śabdostitve pramāṇamiti cet । na 〈।〉 arthāpatterasambhavāt । arbhakābhipretayāñcāvadetat syāt । tataḥ sati sambhave ānīyate nānyathā । anyattu nānīyata eva ।

[265,iii]

anye tu punaḥ sarvato vijātīyād vyāvṛttiṅ kvacid vidheye vṛttimapekṣata iti vyatirekitātparyamanvaye tu neti vyatireka eva prādhānyena pratyāyyate । tadasat । yadi nāmānvayavyatirekayoḥ prādhānyamekasya tathāpi na vidhiśabdārthavyatikramaḥ । na cāprādhānyamanvayasya pratipādayituṃ śakyaṃ । ekavyaktidarśanenāpi sāmānyasya sarvātmanā pratipāṃdanāt tadanvayasyāprādhānyamiti na yuktaṃ ।

[265,iv]

athavā kvacid dṛṣṭyapekṣaṇāditi । asyedannāmeti na sarvadā'nena bhavitavyaṃ । śabdaprayoge asya tu nābhedamityetanmātramasmādetad vyavaharttavyamiti । anyatra tu vyavahārābhāvādanyāpohaviṣayatā śabdānāṃ । atha yatra vastu prāpyate'numānena tajjñānasya kathamanyāpohaviṣayatā । tatrāpyanyāpohaviṣayateṣyate eva । na 〈।〉 tatra viśeṣe sandehādeva hi tatra pratītiranagnistāvadayanna bhavati । agnistu kimbhūta iti na jñāyate ।

[265,v]

nanu yadi sāmānyanna paricchinnaṅ kathamagniviśeṣe sandehaḥ । pratītimātreṇa sandehāt । pratītistāvadiyamasti viśeṣo na jñāyate kimagnirasti neti kimbhūto vātrāgniḥ ।

[265,vi]

nanu yatra kāryahetustatra niyamenāgniḥ । na 〈।〉 sparśaviśeṣasyāgnitvāt । tatra ca na <266> niyamaḥ kathamagnipratītiḥ । uṣṇatāmātrasya pratīteḥ । sāmānyampratīyata iti cet । na । tāratamyasyaiva bhāvāt । na ca taratamādibhedavyatirekeṇoṣṇasāmānyannāma । tatra ca na pratītiḥ ।

[266,i]

nanu pratītirapi tāratamyamevālambate । ālambatānna tvekaiva buddhiḥ । kadācidevaṅ kadācidevamityaparāparabuddhyutpatterekamevaikadā nānārūpamālambata iti cennaikenāsattyena niyamena bhavitavyaṃ । tasmāttatrāpi pratītimātrameva sattyannānyadityanyāpohamātraṃ śabdārthonumānasya ca na caitad vastuni yuktaṃ 〈।〉 liṅge 'pi sambadhyate'poha ityapi draṣṭavyaṃ ।

[266,ii]

	tasmājjātyāditadyogānārthe teṣu ca na śrutiḥ ।
	sambadhyate 'nyavyāvṛttau śabdānāmeva yojanāt ॥ 173 ॥

[266,iii]

tena jātyādīnāmpramāṇābhāvādasatve na jātyādisambandhakalpanā dravyasambandhaka panāpi dvayoḥ svarūpeṇa pratibhāsamānayoḥ kaiva । saṃyogasya pratibhāsanāditi cet । na । akalpayato 'pyanyadarśanena 〈anyakalpanena〉 tadrūpasya pratibhāsanāt । tāvanmātrakeṇa kalpanāsambhavaḥ । saiva kalpaneti cet । iṣṭatvānna kiñcid bādhitaṃ । ubhayakarmajonyatarakarmajaḥ । saṃyogajaśca saṃyoga iti na pratītirasti । svarūpamātreṇa pratītiriti cet । na 〈।〉 saṃyogasvarūpasyāpratibhāsanāt । vastudvayameva tathābhūtamutpannampratibhāsaviṣayo na saṃyogaḥ । tadeva vastudvayaṃ saṃyuktamiti tu pratītirapi na tato'paraḥ saṃyogaḥ । na 〈।〉 pūrveṇa sahaikatvapratīterabhāvāt 〈।〉 na hi pratyakṣampūrvāparabhāve vyāpriyate । mā bhūt pūrvapratītistathāpi saṃyuktapratītirastīti cet । na 〈।〉

[266,iv]

	asaṃyuktaṃ hi saṃyuktampunaretaddhi yokṣyate ।
	ekena kāryaṅkarttāhamiti tadvittiriṣyate ॥ 319 ॥ (PVA)
	yadi neyampratītiḥ syād vṛthā saṃyoga kalpanā ।
	ekametaddhi bhavati tato'yogo'rthavān bhaveta ॥ 320 ॥ (PVA)

{2.1.2.4.6}

<(6) pratyakṣe śabdakalpanānirāsaḥ>

[266,vi]

śabdayojanāpi nāsti śabdasya tatrābhāvāt । saṃketakāle śabda āsīditi cet । tenāpi yojanannāsti । yataḥ ।

[266,vii]

	saṅketasmaraṇopāyandṛṣṭasaṅkalanātmakaṃ ।
	pūrvāparaparāmarśaśūnye taccākṣuṣe katham ॥ 174 ॥

[266,viii]

ayaṅgauriti na gośabda evāyaṅ gośabdavācyo'yamityarthaḥ । sāmānādhikaraṇyantu tatsambandhād yaṣṭīḥ praveśayeti yathā । athavā gauḥ śabdo yasya sa gośabdaḥ । tatra yadaikadeśaprayogāt gaurayamiti । tatra gośabdavācyo'yamiti gośabdādayampratyeṣyate । ayaṃ sa gauriti tu gośabdo'tra saṅketitaḥ । taccaivambhūtamvastu pūrvāparaparāmarśaśūnyātmanā'dhyakṣeṇa kathaṅ gṛhyate । yata uktametat ।

[266,ix]

	yogyadeśasthite'kṣāṇāmvṛttirnātītabhāvini ।
	akṣāśritañca vijñānamakṣavyāpāragocaraṃ ॥ 321 ॥ (PVA)

<267>

[267,i]

yadi pūrvāparayorapi cakṣurādyakṣavṛttiratītānāgataṃ sakalampratīyeta । sarvaṃ hi kathañcit kenacit sambaddhampūrvagṛhītaṃ pratīyata eveti cet । na 〈।〉 sarvadā pratīterabhāvāt । smaraṇe satīti cet । smaraṇameva taditi prāptaṃ । smaryamāṇena sahaikatvampratyakṣeṇa pratīyata eveti cet । na 〈।〉 smaraṇasyāpramāṇatvāt । smaryamāṇamasadeva kathantenaikatā pratītiḥ sattyā ।

[267,ii]

athāpi syāt 〈।〉 sa evāyantadarthakriyākaraṇāt । nanu sārthakriyetyapi smaraṇameva tacchabdavācya iti ca । tenaiva cārthakriyā karttavyeti kutaḥ । tasmād vyavahāramātramevaitat । naikatā hi pramāṇamasti । vyavahārāvisamvādādeva pramāṇamiti cet । naikatve'visamvādo 'pi tvarthakriyāyāṃ । sā cāstyeva । arthakriyākāritvādarthatā tasya na tvekatā pūrveṇa । athedamanusādhanambhavi〈ṣya〉 ti sa evāyāmiti । yadi pūrvāparayorekatā nāsti konusandhātā bhavet । anusandhāturekatve pūrvāparagrāhi pratyakṣamanusandhātaryāśritaṃ । na 〈।〉 smaraṇadarśanākāravyatirekeṇāparasyānusandhānasyābhāvāt । pratyakṣañca yadyapyātmanyāśritanna tāvatā tasya pramāṇatvaṃ । akṣāśrayeṇa prāmāṇyamātmāśrayeṇaikatāgrahaṇamiti cet । na 〈।〉 akṣānusāreṇa tasya vṛtterakṣasya ca pūrvāparatve'vṛtteḥ । tadanusāriṇo jñānasyānuvṛttiriti cet । na 〈।〉 tadanusāritvāyogāt । nahi pūrvatra pūrvajñānānusaraṇamantareṇa vṛttiḥ । tadanyānusāri tadanusārīti sāhasaṃ । ekatvapratītistu nākṣavyāpāramantareṇa bhavati । tato naikatāpratītirakṣajā । pratyakṣe yā sā bhavatyeveti cet । naikatāyā viśeṣābhāvāt । spaṣṭatayāvaśeṣa iti cet । nanu spaṣṭatayaikatvaṃ bhavatvaspaṣṭatayā tu kathamekatvamadhyakṣagamyaṃ ।

[267,iii]

nanu tasyānena sahaikatvamanadhyakṣagamyaṃ । tena tvasya kathanna syāt na samānatvāt । dvayoradhyakṣeṇāgrahaṇe kathantadekatvamadhyakṣaviṣayaḥ । ekatvamadhyakṣagamyanna padārtha iti cet । tattarhyekatvanna padārthagataṃ । ekatvasya svatantrasyāsambhavāt tadvānākṣipyate । ākṣepo hi nāmānumānaṃ । tataḥ pratyakṣeṇa svatantrasya grahaṇe'numānato'nyathā grahaṇamityayuktaṃ । pratyakṣapūrvakatvādanumānasya । tasmāt pūrvāparaparāmarśābhāvādayaṅgauriti na pratyakṣā pratītiḥ । kiñci । mṛte 'pi pūrvāparaparāmarśaḥ । sambhavī tatkathamasya pramāṇatā । tasmāt sannihitamātragrahaṇamiti pramāṇaṃ । tatra ca । na yojanetyavikalpakamadhyakṣaṃ । kiñca ।

[267,iv]

	anyatragatacitto 'pi cakṣuṣā rūpamīkṣate ।
	tatsaṅketāgrahastatra spaṣṭastajjā ca kalpanā ॥ 175 ॥

[267,v]

na khalu vikalpayanneva rūpādikamīkṣate yena smaraṇasahakāritā bhavedindriyasya । nahi yaḥ sahakārī yasya tamantareṇa svakāryakaraṇe sāmarthyantasya kṣityādiviraha iva bījasyāṅkurakaraṇe । atha kāryakaraṇamātreṇa na sahakāritā smaraṇasyāpi tu savikalpakajanane । tadapyasamyak ।

[267,vi]

<citraikatvacintā>

[267,vii]

	vyatiriktena kalpena yadi tat savikalpakaṃ ।
	siddhasādhanamanyatraṃ viruddhādhyāsasambhavaḥ ॥ 322 ॥ (PVA)

[267,viii]

yadi sahavikalpena pareṇa varttata iti savikalpakatāyāntathābhūtāyāṃ smaraṇaṃ sahakāri siddhameva sādhyate । athātmabhūtena vikalpena tadā na yuktaṃ ।

[267,ix]

	tasmin satyapi yannāsti tadabhāve 'pi vidyate ।
	viruddhadharmasaṃsargge tena tasyaikatā katham ॥ 323 ॥ (PVA)

<268>

[268,i]

anyadeva tat savikalpakamanyat prāgavikalpakamiti । tathā sati bhavataḥ pratyabhijñā viśīryate । atiprasaṅgaścetyuktaṃ । tasmād yadekadā'nyatragatacittāvasthāyāmavikalpakamanyadapi tattathaiveti yuktam 〈।〉 athānyavikalpenaiva savikalpakaṃ । tathāsati śrotravijñānenāpi savikalpakamprāpnoti śrotrasyāpi sahakāritvāt ।

[268,ii]

atha pṛthageva tāni jñānāni । samānamanyatrāpīti na viśeṣaḥ । athānyo 'pi tadavasthasyāsti vikalpaḥ 〈।〉 tadasat । anupalambhāt ।

[268,iii]

atha vyavahārādanupalabhyamānamapi sādhyate । na hyavikalpayato vyavahāro dṛṣṭaḥ ।

[268,iv]

	kāryakāraṇatā siddhā vyavahāravikalpayoḥ ।
	kāryānumānamatreti tatsaṅketāgrahaḥ katham ॥ 324 ॥ (PVA)

[268,v]

na khalvanumānena śabdayojanā na pratītā bhavati । tasyāpi prāmāṇyāt । athānenaiva vyabhicāraḥ । na 〈।〉 pakṣeṇa vyabhicārā bhāvāt । anyathā dhūmādagnyanumāne 'pi vyabhicāraḥ pakṣeṇaiva bhavet । na 〈।〉 tadānumānenopalambhāt । sparśaparavyavahārādapi pratīteḥ ।

[268,vi]

	parokṣaḥ sparśavijñānācchītanudvyavahārataḥ ।
	pratīyate pāvakātmā tadapyatyantadughaṭam ॥ 325 ॥ (PVA)

[268,vii]

yadyanumīyamānavahnyadarśanamāśaṅakāviṣayaḥ । kadācididānīmeva dhūmo vahnimbinā bhavediti । tatra sparśavijñānena dhūmarūpapratipattervitapanavyavahāreṇa vā vyabhicāraparihāraḥ । tadapyasat ।

[268,viii]

	sparśavidvyavahārābhyāmanumānena tadgatau ।
	tasyāpi cānumānasyāvyabhicāro'numāntarāt ॥ 326 ॥ (PVA)

[268,ix]

samānatvānumiteranavasthā tathā sati ।

[268,x]

yadyanumāne vyabhicārāśaṅkāyāmanumānamevāvyabhicārasādhanantathā sati samānamevānumānamiti tallakṣaṇe sarvatrāśaṅkā bhavediti 〈।〉 tadidamasiddhamasiddhena sādhyata iti । na ca sparśena rūpasya sādhanaṃ । sparśasya pītaśaṅkhājñānaviṣaye 'pi sambhavāt । yatra ca dhūmasya vyabhicāraśaṅkā tatra vahnipūrvakṛtānāmvitapanādivyavahārāṇāṃ sutarāmeva । tasmādanumānena vikalpasādhane yadi pakṣeṇaiva vyabhicāraḥ sarvatrānumāne syāditi neyaṃ sadhvī kalpanā । tadasat ।

[268,xi]

	paro vastubalād dhūmādanumānampravarttate ।
	tacca dṛṣṭāvisamvādanna tathā kalpasādhanam ॥ 327 ॥ (PVA)

[268,xii]

agnyanumānaṃ hi parokṣaviṣaye pravarttamānanna pratyakṣeṇa bādhyate । pratyakṣasyātadviṣayatvāt । vikalpasādhane tu vikalpasya svasamvedanapratyakṣaviṣayatvānna dūrāditi sūkṣmatāpi paropalambhāpekṣayā । ātmarūpe tu yathā sūkṣmatopalabhyasya tathopalambhakasyāpīti । na śvapacaḥ śvapacād vibheti । svasamvedanasyāpi cāyameva vā bhāvo yadasamvedannāma । na cānumānamvikalpe pravarttate vahnyādāviva । tathā pratīterabhāvāt ।

[268,xiii]

nanu vikalpamvinā vyavahārāyogāt pratibandhagrahaṇa kathannānumānaṃ । na 〈।〉 pratibandhagrahaṇasyaivānyathā bhāvāt । tathā hi ।

[268,xiv]

	vicārādi vinā bhāvādanabhyāsasya sambhavī ।
	vyavahāro na tattve tu vyavahāro vināpi saḥ ॥ 328 ॥ (PVA)

[268,xv]

vyavahāro hi pūrvāparaparyālocanamantareṇānabhyāsasya neti pratibandhaparigraho'bhyāse tu satyanyathāpīti nānyathā ।

<269>

[269,i]

	atobhyāsādvināpyeṣa vyavahāraḥ pravarttate ।
	prāṇināndṛṣṭiratraiva vyavahāreṇa nānumā ॥ 329 ॥ (PVA)

[269,ii]

pratibandhagrahaṇānurūpaivānumānasya pravṛttiranyathānumāne pratibandhagrahaṇannopayogī । sa ca pratibandho'nabhyāsāvasthāyāmeva gṛhyate nānyatra ।

[269,iii]

	tato nāsti vicārāderanumāvyavahārataḥ ।
	vyavahāro hi nāmāyamanyathāpyupalabhyate ॥ 330 ॥ (PVA)

[269,iv]

anyathā ।

[269,v]

	rūpavatyāmvilāsinyāṅkāmināmvṛttidṛṣṭitaḥ ।
	virūpāyāmapi tato rūpavattānumīyatām ॥ 331 ॥ (PVA)

[269,vi]

tasmāt saṅketakālopalabdhaśabdāgrahaṇamanyavikalpane parisphuṭameveti tajjā kalpanāpi nāstyeva ।

[269,vii]

nanu pratyakṣeṇa yadi śabdasambandho na gṛhyate kathamayaṃ sa tasya śabdasya vācya iti kṛtvā vyavahāraḥ । na 〈।〉 bhrāntyāpi vyavahārasambhavāt । bhrāntirapi ca vastusambandhena pramāṇameva । yathā taruṣvapiṇḍādigrāhiṇaḥ pratyayāḥ 〈।〉 tatrāpi na piṇḍatā nāmāsti 〈।〉 tathāpi vṛkṣavyavahāro'visamvādī । evanna yojanannāmāsti tathāpi yojyavyavahāro'vitathaḥ । tathā hi 〈।〉 gaurayamiti samānādhikaraṇārthā pratītiranyasya gośabdosya vācaka ityarthaḥ । tato'visamvādinī pratītiriyamevambhūtā । evamviṣaye'sya prayogasya darśanāt । yathā vṛkṣaviṣaye piṇḍapratipatterbhāvo nānyatreti pratibandhādavisamvādaḥ । yadi tarhi gośabdāt svalakṣaṇanna pratipannaṅkathantaddarśane soyamiti pratipattiḥ । yattanmayā pratipannamāsīdabhidhānādidantaditi loke pratītiḥ । na 〈।〉 dṛṣṭe pratyabhijñānābhāvāt । soyamiti pratyabhijñānannāyamiti । sa iti ca parokṣākārā pratītirna darśanākārā । tato nyonyavilakṣaṇatvāt pratītyornaikaviṣayatvam । pratibhāsabhedo hi bhedaka iti । tasyābhedātmakatvena bhedo bhaveta । athārthakriyābhedād bhedo na pratibhāsabhedāt । na 〈।〉 pratibhāsabhedavyatirekeṇārthakriyāyā abhāvāt । arthakriyāviśiṣṭapratibhāsabhedāditi cet । yadyarthakriyārahitaḥ pratibhāsastattarhi nirālambanavijñānamanyadevākṣajapratyayāt । sa iti hi vāsanāmātrabhāvitayā nārthakriyākārivastugrāhi jñānaṃ । ato vastusaṃsparśābhāvāt sa evāyamiti pratyayayorna sāmānādhikaraṇyaṃ । ayamityapi pratibhāsa idantaditi sakalapurovarttisādhāraṇarūpādhyavasāyī । sādhāraṇatāviraheṇa tu nirvikalpaka eva । yadi ca kalpanārūpamindriyavijñānantadāyamaparo doṣaḥ ।

[269,viii]

	jāyante kalpanāstatra yatra śabdo niveśitaḥ ।
	tenecchātaḥ pravartterannekṣeran bāhyamakṣajāḥ ॥ 176 ॥

[269,ix]

śabdo hi parokṣārthe niveśitastatra ca kalpanānānniveśastato na bāhyadarśi syādindriyavijñānamanālamvanaṃ śābdavadeva bhavet । nahi parokṣe pravarttamānaṃ sālambanaṃ svarūpasyāsaṃsparśāt । svarūpasaṃsparśe varttamānaṃ spaṣṭagrahaṇādayamityeva syāt । na sa iti । smaraṇasya vā sakalasyendriyajñānatā viśeṣābhāvāt ।

[269,x]

na khalu śābdāḥ pratyayā bāhyarūpasaṃsparśinaḥ । atha bāhyerthe śabdaniveśastathā sati sābdapratyayo yathecchayā pravarttate tathendriyajo 'pi । tato bahirarthābhāve 'pi pravarttamāno nirālambano bhaved viśeṣābhāvāt । atha yatrecchānuvidhānannāsti tatrārthānuvidhānād bāhyārthālambanatā । yadyevamarthānuvidhānampratyakṣalakṣaṇantadā nirvikalpakamevendriyavijñānāṃ । śabdākāratāyā icchā- <270> parādhīnatvānna sā bāhyārthānvayinī vāsanānvayitvāt । atha yadyapi vāsanānvayaḥ śabdākārasya tathāpi vāsanendriyasāmagrīta ekameva taditi savikalpakampratyakṣaṃ । evaṃ hi vyavahāro'nyathā parāmarśenāviṣayīkṛte vyavahāra eva na syāt । niścinvato hi sukhasādhanamevametaditi lokasya vyavahāro dṛṣṭaḥ । tadapyasadeva । yataḥ ।

[270,i]

	yathaiva khalu sāmagryāḥ pratyayodaya iṣyate ।
	vyavahārastathaivāstu pramā'traiva hi vidyate ॥ 332 ॥ (PVA)

[270,ii]

yataḥ kāraṇabhedādabhedaḥ । kāraṇañca vāsanādibhinnameva śabdendriyajapratyayārthākārayorvyavahārastu naikatvena । sāmagrīmātreṇa pratyayadvayasya vyavahāropapatteranyavikalpane 'pi ca vyavahārasambhavāt । na hyanyavikalpasammukhībhāve tasya parāmarśena viṣayīkaraṇaṃ । na ca śabdayojanāmātreṇa vyavahāro'rthakriyāyojanena vyavahārādarthakriyā ca pūrvānubhūtānubhaviṣyate ca । na sendriyavijñānaviṣayo'numānābhāvaprasaṅgāt । nekṣeran bāhyamakṣajā iti korthaḥ । nekṣeran ye bāhyante 'pyakṣajāḥ prāpnuvanti viśeṣābhāvāditi । evamvyavadhānādibhāve 'pi jāyetendriyajā matiriti । vyavadhānādibhāve 'pi yā matiḥ sāpīndriyajā syāt । yathā sa ityaṃśa iti । etacca prāgeva pratyapādi । kathantarhīdamvastviti niścayo vastunaḥ । purovṛtteniścāyakaḥ । na hyatra parokṣaviṣayatā niścayasya । idañca pratyakṣaṃ sannihitārthatvāt tadasat । mānasampratyakṣametaditi pratipādayiṣyāmaḥ । yadi ca pratyavamarśamantareṇa vyavahāro nāsti । nāparāmṛṣṭo gṛhītaḥ । tadā ।

[270,iii]

	rūpaṃ rūpamitīkṣeta taddhiyaṅ kimitīkṣate ।
	asti cānubhavastasyāḥso'vikalpaḥ kathambhavet ॥ 177 ॥

[270,iv]

sakalasavikalpakapratyayavādī hi rūpamitīkṣeta rūpantaddhiyantu kathamīkṣate । na hi tatra taddhīriti vikalpaḥ । athānubhava eva nāsti tathāpi vyavahārosti । tatrānanubhūyamāne 'pi yāvad vyavahāraḥ samvedane bhavanmate nārthāpatyādeḥ sambhavati । kimpunaravikalpakatvena spaṣṭākāratayā'nubhūyamāne । na cānubhavavastasyā nāsti । anyathā rūpadarśanammamedamiti vikalāsya kutaḥ sambhavaḥ । sukhādayaśca tadānīmanubhūyanta eva । na ca tatra sukhādikamidamiti vikalpakānubhavaḥ । tato'vikalpaka eva buddheranubhavaḥ । avikalpakānubhave nāpi vyavahāre buddhivad rūpādiṣvapi vyavahārostu । athāyamapi vikalpo rūpadarśanaṃ mamedamiti pratyakṣameva savikalpakaṃ atrovyate । tatsavikalpakampratyakṣaṃ rūpadarśanameva athānyadrūpadarśanāditi dvayī gatiḥ । tatra ।

[270,v]

	tayaivānubhave dṛṣṭanna vikalpadvayaṃ sakṛt ।

[270,vi]

yadi sa eva rūpapratyaya ātmānaṃ vikalpya pratyeti tadā sakṛd vikalpadvayaprasaṅgaḥ । ekasya kramāyogāt । na ca dṛśyate । saiva krameṇa rūpādisvarūpānubhavātmiketi cet । yadyekā buddhiḥ kramaṃ svīkaroti kramo 'pyakramaḥ prāptaḥ । tamapi krameṇa svīkarotīti cet । anavasthā syāt । rūpābhiniveśāvasthāyāṃ svābhiniveśābhāvāt kathamekatā । nahyabhiniveśamantareṇāparā buddhiḥ । tasya bhedabuddhirapi bhinneti kathamekasyāḥ kramaḥ । abhiniveṣṭā'bhinna iti cet । tatrāpi svarūpābhiniveśe'pareṇābhiniveṣṭrā bhavitavyamiti saivānavasthā । tasmāt tayaivānubhave sakṛdeva vikalpadvayaprasaṅgaḥ ।

<271>

[271,i]

	etena tulyakālānyavijñānānubhavo gataḥ ॥ 178 ॥

[271,ii]

tulyakālavijñānānubhavabhāve 'pi sakṛd vikalpadvayaprasaṅgaḥ । tataśca tatrāpyapareṇa vikalpena bhavitavyamityanantavikalpaprasaṅgaḥ ।

[271,iii]

ayāpi syād 〈।〉 utarakālabhāvinā buddhyantareṇānubhūyate pratyakṣeṇārthāpattyā vā । na sadetad 〈।〉 yataḥ ।

[271,iv]

	smṛtirbhavedatīte ca sā'gṛhīte kathambhavet ।
	syāccānyadhīparicchedā'bhinnarūpā svabuddhidhīḥ ॥ 179 ॥

[271,v]

yadyatītaṃ samvedananna tatra pratyakṣamvidyamānaviṣayatvāt । tadāpi vidyamānameva samvedana miti cet । na tarhi rūpagrahaṇasvabhāvagraho na cānyā buddhiḥ । ata bodharūpā buddhistasyāṃ yo ya eva sannihitorthaḥ sa eva pratibhāti sphaṭikadarpaṇādivat । tadasat । atītameva tarhi tadā rūpagrahaṇam 〈।〉 bodharūpatā tu tadā satyapi kvopayoginī । tato rūpagrahaṇammametaditi na syāt । āsīditi syānna ca tathā pratyakṣavṛttiḥ 〈।〉 atha rūpagrahaṇasyātītatvamapyasti । varttamānatvamapi 〈।〉 tathā sati pūrvamapyatītatvamastīti durghaṭambhavet 〈।〉 tathā hi ।

[271,vi]

	sarvadātītabhāveta varttamānaḥ sadā sa na ।
	tathā sati sadaivāsti rūpagrahaṇamityasat ॥ 333 ॥ (PVA)

[271,vii]

sadaivātītatve tato 'pi prāgastīti sarvadā rūpagrahaṇanna bhavet । atha pūrvamvarttamānatā paścādatītatā । tathā sati tadekaṃ jñānamiti na syāt । athaikatā । tathā sati sakṛdubhayagrahaṇambhavet । krameṇa grahaṇe eka eva na syāt । ekatvaṅ kramaśceti viruddhaṃ । ekasya tyāge parasyopādānamiti kramārthaḥ । etacca prāgeva pratipāditamiti nocyate punaḥ । tasmādatītasya grahaṇābhāva eva । smṛtirapi grahaṇannāntareṇetyabhāva eva prasakto rūpagrahaṇapratipatteḥ । yadi ca samvedanamatītanna samvedanametaditi pratītiḥ । tathā sati na jñāyate kasyedaṃ samvedanamiti । anyadhīpratipattitulyatā bhavedatītatvasmaraṇasyāviśeṣāt । kathamidamvijñāyate'nyadhīparicchedāditi kimanyadhiyā paricchedaḥ । kimvā'nyasya dhiyaḥ paricchedaḥ । yadi tāvadanyadhiyā paricchedastadetadiṣṭamevāsvasamvedanavādinaḥ । anyathā'nyasya dhiyaḥ paricchedaḥ । tadasat । anyadhiyaḥ paricchedāsambhavāt । anumānena hyanyadhīparicchedaḥ । na cātmadhiyāmanumānamparicchedakam 〈।〉 ataḥ kathantulyatā paricchedasya । atrocyate ।

[271,viii]

	atītasya parokṣatvamabhipretyedamucyate ।
	sākṣātsiddhau tu nātītaparokṣatvasya sambhavaḥ ॥ 334 ॥ (PVA)

[271,ix]

yadi hi tatsākṣāt pratīyate tadā rūpādivadasya na parokṣatā nāpyatītvaṃ । sākṣātkriyamāṇasya varttamānatvādanyathā varttamānataiva na syāt । tasmāt parokṣaṃ sakalamanumānata eva pratyeyaṃ । tacca smaraṇarūpamiti samānatā buddhisamvedanasya bhavet ।

[271,x]

atha pakṣasyāpyātmabuddhiranumānādanyena mānena mīyate tathā sati saiva samānatā prāptā । atha parabuddhiḥ parasambandhitvena pratīyate nātmabuddhistasyāḥ svasambandhitvenaiva pratītiḥ । na hyanyadanyathā pratyetuṃ yuktaṃ । tadasat ।

[271,xi]

	sākṣātkaraṇarūpe hi grahaṇe sambhavedidaṃ ।
	anumānasmṛtau pūrvagrahaṇasyānuvṛttitaḥ ॥ 335 ॥ (PVA)

[271,xii]

tadeva darśayati ।

<272>

[272,i]

	atītamapadṛṣṭāntamaliṅgañcārthavedanaṃ ।
	siddhantatkena tasmin hi na pratyakṣanna laugikaṃ ॥ 180 ॥

[272,ii]

na hyatītapratipattau dṛṣṭāntosti pratyakṣābhāvāt tato na laiṅgikaṃ jñānamātmaparasamvandhitayā pratyeti vedanaṃ । tathā pratyakṣābhāvāt । bhāve vātītatā na syādityuktam । tataśca liṅgaṃ sambandhagrahaṇamantareṇānumāpakamiti buddhimātraparicchedaka eva prasaktaḥ । svasamvedane tu taditaratvakṛta eva vibhāgaḥ । atha sambandhamantareṇa yathānumānantathā vibhāgānumānamapi । naitadapi yuktaṃ ।

[272,iii]

	rūpagrahaṇamatrāsīd yena tadbuddhirīkṣyate ।
	yathāgniratra prāgāsīt deśe dāhasya darśanāt ॥ 336 ॥ (PVA)

[272,iv]

na cāgnirmayā kṛto 'nyena veti tatra vibhāgaḥ । atha paradehasambandhitayā'numīyate sā parabuddhiranyathānyeti vibhāgaḥ । tadetadātmani buddheḥ pratyakṣeṇa grahaṇe yuktaṃ । tathā hi । svasamviditaṃ yadrūpagrahaṇantadāstīyamanyadanyatheti yukto vibhāgaḥ । atha yathā sautrantikasya rūpādayastadanantarabhāvinā tadrūpāvabhāsavijñānena gṛhyante'tītā eva santastathā rūpagrahaṇamapi । tadasadyataḥ ।

[272,v]

	tatsvarūpāvabhāsinyā buddhyānantarayā yadi ।
	rūpādiriva gṛhyeta; na syāt tatpūrvadhīgrahaḥ ॥ 181 ॥

[272,vi]

nahi rūpādayaḥ pūrvarūpatayā'vabhāsante varttamānabuddhisaṅkrāntā varttamānatayaivāvabhāsinaḥ । tadrūpabuddhigrahaṇameva ca rūpagrahaṇaṃ । natvevambuddherbuddhigrahaṇābhāvāt । atha tadā buddhibuddhirapi gṛhyate 〈।〉 tathā sati tadaparāpi buddhirgrāhyetyanavasthā । tathā satyagrahaṇameva sakalasya । atha buddhibuddheragrahaṇameva । tathā sati satsaṅkrāntasya grāhyasyāpyagrahaṇaprasaṅgaḥ । yadanantarabhāvinī buddhibuddhiḥ saiva gṛhyeta na tataḥ pūrvikā । atha pūrvabuddhyanantaramapi buddhirutpattimatīṣyate । tathā sati nirantararūpabuddhādigrahaṇābhāva iti vakṣyate 〈।〉 athaikaiva prabandhena buddhirutpadyate tadanantaraṃ sarvapūrvabuddhigrāhikā buddhirudeti । tathāpi kramavatsarvabuddhipratipattirna syāt । akrameṇa buddhibuddhāvabhāsanāt । atha krameṇaivāvabhāsanantathā sati pratyakṣata ekatvapratipattirna syāt । truṭyattayā grahaṇāt smṛtireveti doṣaḥ prāgukta eva ।

[272,vii]

yadi nāma svarūpaṃ svena gṛhyamāṇamavikalpakena gṛhayate vyatiriktasya tu grāhyasya savikalpakena grahaṇe ko virodhaḥ । na kaścit । kintu ।

[272,viii]

	so'vikalpaḥ svaviṣayo vijñānānubhavo yathā ।
	aśakyasamayantadvadanyadastvavikalpakam ॥ 182 ॥

[272,ix]

tattāvat svarūpagrahaṇaṅ kasmādavikalpakagrahaṇagrāhyaṃ । tatrāpīdamevottaraṃ । na hi svarūpeṇa svarūpasya yojanā śabdenānyena vā dharmeṇa sambhavati । evañced rūpādikamapi na yojayitumapareṇāpareṇa śakyaṃ svarūpeṇa pratibhāsamānasya yojanā'sambhavāt । na hi svarūpeṇa pratibhāsamānamapareṇa pratibhāsamānena yojyate । svarūpapratibhāsanavyatirekeṇa yojanānupalakṣaṇāt । apratibhāsamānañca svena rūpeṇa yojyata iti na paramārthaḥ । athāyaṅ gauriti pratyayapratibhāsenaiva yojanā । atra pratipāditaṃ । ayaṅgauriti । na cāyaṅ gośabdasvabhāva iti pratyayo'pi tu gośabdavācyoyameva niścayānubhavāt ।

<273>

[273,i]

kiñca । yasya sāmānyaviṣayā eva mīmāṃsakasya śabdāstadekārthā na kalpanā । tasyābhāve nirvikalpasya viśeṣādhigamaḥ kutaḥ ।

[273,ii]

	sāmānyaviṣayāḥ śabdāstadekārthā ca kalpanā ।
	abhāve nirvikalpasya viśeṣādhigamaḥ kutaḥ ॥ 183 ॥

[273,iii]

atha tadekārthā na bhavati kalpanā tathā sati na śabdena yojyate viśeṣa ityayaṅ gauriti savikalpakaḥ pratyayo viśeṣagrāhī na bhavet । anyohi yojanāpratyayonyaśca viśeṣagrāhīti prāptaṃ । parisphuṭetarasvabhāvabhedāt । kāraṇabhedācca । tathā hi ।

[273,iv]

	kāraṇaṃ śabdasāmānyākāratāyāḥ svavāsanā ।
	spaṣṭarūpādinirbhāsaścakṣurāderudīyate ॥ 337 ॥ (PVA)

[273,v]

śabdākāratā hi saṅketasamayānubhūtaśabdabhāvanābalādevodayamāsādayati na cakṣurādikāt । tathā sāmānyākāratāpi । tathā hi cakṣurādikamantareṇāpi bhavati pūrvānubhūtavāsanāsaṃskṛtacetasaḥ । satyapi cakṣurādike tadanurūpavāsanāvinākṛtacetastadabhāvāccakṣurādihetukatvābhāvaḥ ।

[273,vi]

atha cakṣurādikāraṇapratibaddhapratibhāsapadārthasamānādhikaraṇatā na bhavatyeva cakṣurādikamantareṇeti matiḥ । tadapi yatkiñcit ।

[273,vii]

	anumānapratītena rūpeṇāpi hi dṛśyate ।
	soyamagniritijñānasāmānādhika〈ra〉ṇyataḥ ॥ 338 ॥ (PVA)

[273,viii]

na khalu tena sāmānādhikaraṇyamātrādeva tadgrāhi pratyayaikakāraṇādhīnapratyayagrāhyatā । pratyayāntarānumānādigṛhītenāpi sāmānādhikaraṇyasambhavāt । na ca tadākāradvayānubhavavyatirekiṇī samā〈nā〉dhikaraṇatā । kastarhi samānādhikaraṇetarayorviśeṣaḥ । rūpadvayānubhavo hi bhinnādhikaraṇayorapi padārthayornāsambhavī । tadapi sugamaṃ । yataḥ ।

[273,ix]

	ekārtha'kriyaikatvavyavahārasya jātitaḥ ।
	sāmānādhikaraṇyasya vyavahāro 'pyadurghaṭaḥ ॥ 339 ॥ (PVA)

[273,x]

vyavahārasya yathā kathañcit kāraṇamātrato bhāvaḥ । anādivyavahāraparaṃparāyāto hi sāmānādhikaraṇyādivyavahāraḥ parīkṣaṇā'kṣama eva 〈।〉 yataḥ parīkṣamāṇo viśīryata eva । tathā hi ।

[273,xi]

	soyamagniriti jñānaṃ dvayamevātra kevalaṃ ।
	tatsvarūpāvabhāsānna samānādhāratā pareti ॥ 340 ॥ (PVA)
saṅgrahaḥ

[273,xii]

kasmādanyatrāpi dvitayapratibhāsena sāmānādhikaraṇyavyavahāro vāsanāniyamena vyavahāraniyamāt । prabodho 'pi vāsanāyā ekārthakriyākṛto niyata eva 〈।〉 pratyayadvayapratibhāse kasmād bhedavyavahāra eva na bhavati 〈।〉 vāsanāniyamādityuktaṃ । tasmānna sāmānādhikaraṇyataḥ savikalpakaikapratyayatā । atha sāmānyaviśeṣayornātyantambhedastata ekārthatve 'pi viśeṣādhigatisavikalpikā । tadasat ।

[273,xiii]

	sāmānyato viśeṣasya vedanaṃ yadyabhedataḥ ।
	sarvātmanā kathañcidvā sarvā vitsamatāmbrajet ॥ 341 ॥ (PVA)

[273,xiv]

yadi kalpanāyāṃ sāmānyapratibhāsane tadbhedād viśeṣasyāpi pratibhāsaḥ śābdapratyaye 'pi pratibhāso bhavet । nyāyasya samānatvāt । na khalu nyāyasamānatāyāṃ nyāyasyāsamānatā ।

<274>

[274,i]

nyāyyatā'bhāvaprasaṅgāt । atha cakṣurādikāraṇābhāvādapratibhāsaḥ saviśeṣasya । kathantarhi tadabhinnaṃ । nahi tena sahānanupraveśe'bhinnamiti śakyamvijñātuṃ । paścādanupraveśāditi cet । tadeva tadānīnnāsti । na tu tasyānuveśastenaiva hi rūpeṇa tasya tattvaṃ ।

[274,ii]

	taccet tenāvabhāsetānupraveśagatiḥ kathaṃ ।
	no cet tenāvabhāsetānupraveśagatiḥ kathaṃ ॥ 342 ॥ (PVA)

[274,iii]

yena rūpeṇa sa pūrvandṛṣṭastenaiva yadyavabhāsamānatā kathamanupraveśagatiḥ pūrvavat । na cet tena rūpeṇāvabhāsate tattvamasya nāstīti kathantasyānupraveśa iti gatiḥ ।

[274,iv]

tasmādapratibhāsamānannaikanna ca nānā । tataḥ pūrvambhedena pratibhāsitasya paścādanupraveśa iti yatkiñcidetat । tena kāraṇābhāvenāpyapratibhāsitasyaikatvena nānātvameva । tasmād 〈।〉

[274,v]

	abhāve nirvikalpasya viśeṣādhigamaḥ kutaḥ ॥ 183 ॥
	asti cennirvikalpañca kiñcit tattulyahetukaṃ ।
	sarvantathaiva hetorhi bhedād bhedaḥ phalātmanām ॥ 184 ॥

[274,vii]

atha kalpanārūpamparityajya viśeṣādhigamañcakṣurādikāraṇāhitaviśeṣasamvedanāt । tathā sati tatkāraṇādhīnaṃ savikalpakamavikalpakameva । na khalu kāraṇabhedamanavalamvya bhāvabhedaḥ sa pramāṇako yuktaḥ । tatastajjātīyakāraṇāsaṅgitajjātīyameva na ca savikalpaketarapratyayayoḥ samānakāraṇatā । tathā hi 〈।〉

[274,viii]

	anapekṣitabāhyārthayojanā samayasmṛteḥ ।
	tathā'napekṣya samayamvastuśaktyaiva netradhīḥ ॥ 185 ॥

[274,ix]

parasparaparihāravyavasthitasvabhāvasāmagrībalādupajāte hīndriyavijñānayojanāsvabhāvakalpane kathamiva svabhāvasāmagrībhāvabhājā svabhāvena saṃsarggavatī bhavetāṃ । bāhyānapekṣasamayasmaraṇabālādeva yojanā । bāhyasāpekṣaṃ samayānapekṣamindriyavijñānaṃ । na tatra kalpanākāraṇābhāvāt kalpanātvaṃ । nahi kāraṇamantareṇa kāryodayaḥ ।

[274,x]

atha bāhyasya śabdasāmānyādisambandhasya sāmarthyādupajāyamānamindrayavijñānaṃ savikalpakambhavet । tadapyasat yataḥ ।

[274,xi]

	yasya yenābhisambandhaḥ sa tena saha bhāsate ।
	niyamāditi naivedampramāgocaratāṅ gatam ॥ 343 ॥ (PVA)

[274,xii]

evaṅ kimatrāpi darśane sakalasamvandhipratibhāsanaprasaṅgaḥ । atha yad yatra vyavasthitaṃ sāmānyādi tat tatra pratibhāsamānaṃ pratibhāsata eva । tadapyasat । śabdasyāgrahaṇaprasaṅgāt । na hi śabdaḥ paṭādike vidyate । anyathā'gṛhītasaṅketasyāpi paṭa iti pratyayo bhavet । na cāsti vācyatāyāṃ sandehadarśanāt । tadarthasiddhāvapi vācakaprabhedasyāniścayāt 〈।〉 samānākāratāyānniścaya eveti cet । na 〈।〉 prathamadarśane'bhāvāt । na tasmād bhinnamityādipratipādanācca ।

[274,xiii]

athāpi syād 〈।〉 gaurityādipratyayasaṅketasmaraṇamapekṣya rūpādikamevendriyasahakāri savikalpakañjanayati nānapekṣya, sāmagrītaḥ kāryaniṣpatteḥ । śabdaḥ sāmānyamanyadvā viśeṣaṇaṃ yadā gṛhītamprāk smaryate tadā smaraṇasahāyañcakṣurādikañjanayati । tena gṛhītasaṅketapūrvadarśanarahitayorna bhavati tanna sunirūpaṇaṃ । tathā hi ।

<275>

[275,i]

	saṅketasmaraṇāpekṣaṃ rūpaṃ yadyakṣacetasi ।
	anapekṣya na cecchaktaṃ syāt smṛtāveva liṅgavat ॥ 186 ॥

[275,ii]

nahi pūrvānubhūtimantareṇa tena yojanā । na ca pratiniyatasmṛtimantareṇa pratiniyataśabdādiyojanā । na ca pratiniyatasmṛtibījaprabodhakamantareṇa pratiniyatasmaraṇaṃ na ca darśanamantareṇa pratiniyataprabodhakatvaṃ । tena darśane tasya tadvācakasmaraṇaṃ smaraṇe ca yojanamiti dṛśyamānasya tatsmaraṇe liṅgataiva tasya prabodhakasya dṛṣṭasya rūpādeḥ । tato yojanāpratyayo laiṅgika eva sakalaḥ ।

[275,iii]

atha sāmānyanna dṛṣṭameva kathaṃ liṅgāt pratīyate । avayavasamānatā hi sāmānyamucyate । sā ca prāgupalabdhaiva 〈।〉 tataḥ sā smaryate tādṛgavayavayogasya tatsamānatāvyavahāraviṣayatvāt । avayavānāmapi samānatā tādṛśāvayavasāmyāt । yāvat tathābhūtabuddhisāmyād buddherapi tathā bhūtaparāmarśāditi । parāmarśo 'pyanādivāsanāta iti na doṣaḥ । tasmācchabdena sāmānyādinā ca yojanā liṅgata eva smṛtiratrānumānam ।

[275,iv]

athākṣavyāpāreṇa yojanā pratyakṣamevocyate । tathā sati sakalamanumānamakṣajameveti pratyakṣaṃ prasaktaṃ । tathā hi ।

[275,v]

	pradeśe vahniratreti pradeśe nāgniyojanā ।
	nākṣavyāpāravirahe prāptā pratyakṣatā na kim ॥

[275,vi]

athāgnimātre'numānayojanāyāntu pratyakṣameva । tadapyajñānaṃ । yataḥ । evamapi śakyamvuktum ।

[275,vii]

	pradeśamātrampratyakṣaṃ yojanā tvanumānataḥ ।
	pāvakenendriyajñānamagṛhītvā na yojanā ॥ 344 ॥ (PVA)

[275,viii]

anumānenaiva hi yojanā yuktā dahane'kṣavyāpārāsambhavāt । nahi pratyakṣeṇāgṛhītantena yojayituṃ śakyaṃ । apratipannantena yuktampratipannamiti vyāhataṃ ।

[275,ix]

nanvanumānenāpi na yojanā syāt । yataḥ ।

[275,x]

	pradeśe nānumāvṛttiragṛhītanna yojyate ।
	pratyakṣo'rtho'numānena gṛhīta iti sāhasam ॥ 345 ॥ (PVA)

[275,xi]

yathaiva hi parokṣe hutabhuji na jāyate pratyakṣantathā pratyakṣe 'pi pradeśe nānumānamiti samāno nyāyaḥ । anumeyatve ca na pratyakṣatā 〈।〉 nahi pramāṇasamplava iṣyate ।

[275,xii]

	yojanā paramārthena na sambhavati kasyacit ।
	dvābhyāmanantarañjāto vikalpastu tathā vidhaḥ ॥ 346 ॥ (PVA)

[275,xiii]

pratyakṣānumānapṛṣṭhabhāvī vikalpa evedamatreti yojanāpratyayaḥ । sa cānāditathābhūtavyavahārajāto'numānameva 〈svārthānumānaṃ〉 । tato'numānena yojanā vyapadiśyate । anumānamapi kathaṃ yojanārūpamutpadyate । pratyakṣeṇa tathā dṛṣṭerityadoṣaḥ ।

[275,xiv]

tasmānna pratyakṣaṃ yojanārūpamiti sthitaṃ । etacca prāgeva pratipādite ।

[275,xv]

athāpi syāt 〈।〉 parokṣe 'pi pratyakṣampravarttataṃ eva smaryamāṇe । tena pratyakṣata eva yojanā । tadapyasatyaṃ yataḥ ।

[275,xvi]

	tasyāstatsaṅgamotpatterakṣadhīḥ syāt smṛterna vā ।
	tataḥ kālāntare 'pi syāt kvacid vyākṣepasambhavāt ॥ 187 ॥

[275,xvii]

tasyā akṣadhiyaḥ smṛtisaṅgamena smaryamāṇe yadyutpattiriṣyate 〈।〉 tadā'kṣadhīḥ smṛtereva <276> syānnārthasannidhānamapekṣeta । athārthasannidhānamapekṣeta tadā naivāsau smṛterbhavati sākṣātkaraṇasya smaraṇādanyattvāt । kālāntare 'pi vā syāt kvacid vyākṣepasyānyavikalpalakṣaṇasya tadā sambhavāt । tatastadapīndriyavijñānaṅ kālāntarasmaraṇambhavet ।

[276,i]

kiñca । yadyasāvarthaḥ prathamamavikalpakajñānahetuḥ sarvadā tathaiva bhaveta 〈।〉 tato'vikalpakameva pratyakṣam ।

[276,ii]

	krameṇobhayahetuścet prāgeva syādabhedataḥ ।

[276,iii]

yadyasāvubhayasya hetuḥ prāgevobhayamutpattisaṅgataṃ syāt । atha smaraṇasahāyamindriyaṃ savikalpakañjanayennānyathā । tadasat । na khalu smaraṇasya cakṣuḥ sahāyatopalabhyate । na hi sahāya ityeva sarvaḥ sarvasya sahāyaḥ 〈।〉 kintu yastathā dṛśyate । na khalu smaraṇena parisphuṭādikaṅ kriyate cakṣurādipratyayasya । atha niścitarūpatā kriyate । tadasāraṃ । yataḥ ।

[276,iv]

	niścayo yadi tadrūpe prāgeva syādabhedataḥ ।
	atadrūpe 'pi tat prāptampratyayāntaramakṣajāt ॥ 347 ॥ (PVA)

[276,v]

yadi pūrvapratibhāsita eva rūpaniścitatvaṃ nātiriktaṃ । tat prāgrūpasamānamiti nādhikatvaṃ । niścayasyāniścayāt ।

[276,vi]

athādhikaṃ rūpantatra pratibhāti । tattarhi rūpāntarāsaṅgi pratyayāntarameva । tatra rūpe viśeṣaṇādāvakṣavyāpārābhāvāt । athedamityullekhastatraiva pravarttate 〈।〉 tena sākṣātkaraṇapravṛttatvādasya pratyakṣatā । tadapyasat । yataḥ ।

[276,vii]

	vikalpasyedamityasya nirvikalpakatā bhavet ।
	arthakriyādisambandhapaurvāparyāprakalpanāt ॥ 348 ॥ (PVA)

[276,viii]

sannihitarūpādimātrasākṣātkaraṇāt । paurvāparyārthakriyādisambandhagrahaṇarahitatvāda vikalpakato'parasyānna viśiṣyate । na hyavikalpayanneva savikalpako nāma । tasmāt smaryamāṇaviśeṣaṇāderaspaṣṭākārādanyadevedamiti spaṣṭākārantat । tathā sati ।

[276,ix]

	anyokṣabuddhihetuścet smṛtistatrāpyanarthikā ॥ 188 ॥

[276,x]

athāpi syāt 〈।〉 smaryamāṇādākārādanya eva spaṣṭākāro'kṣabuddhiviṣayaḥ । yadyevaṃ smṛtistatrāpārthikā । na hi smaraṇantatra grahaṇa upayogi smaraṇamantareṇāpi tasya tathā pratipatteḥ ।

[276,xi]

	yathā samitasiddhyarthamiṣyate samayasmṛtiḥ ।
	bhedaścāsamito grāhyaḥ smṛtistatra kimarthikā ॥ 189 ॥

[276,xii]

yadi smṛtisahāyacakṣurādinā tadrūpatollikhyate tadabhāve tatpratyayo na syāt । na bhavatyevedamityullekha iti cet । na । idamityullekhābhāve 'pi tadrūpāvabhāsanāt । satāpi tena viśeṣāntarasyābhāvāt kastatropayogaḥ । pravarttanamupayogaścet । vināpi tena pravarttanamiti pratipādayiṣyāmaḥ । mānasañca tat pratyakṣamiti pratipādayiṣyate ।

[276,xiii]

athāpi syāt । smṛtimantareṇa na prāthamikasyānabhyāsavataḥ pravarttanamiti tadarthaṃ smṛtiriṣyate । atrocyate । bhedaśced asamita evāsaṅgata eva grāhyaḥ 〈।〉 smṛtistatra kimaparaṅkariṣyati । yataḥ saṅgatasiddhayarthaṃ smṛtiriṣyate sa cenna tathā sidhyati na tatpratipattau smṛtirupayoginī 〈।〉 pravarttanantu pramāṇāntarādanumānāt prāthamikasya bhavedeva । tasmānna vikalpasya

<277>

[277,i]

svarūpagrahaṇamprati vyāpāro na pravartanamabhyāsāttu nirarthako 'pyeṣa pravarttata eva । na hi prayojanamityeva bhāvā bhavanti 〈।〉 kāraṇamātrāpekṣitvād bhāvabhāvasya ।

[277,ii]

atha pūrvasmādanyasvarūpagrahaṇantathā sati pratyayāntaramevaitanmānasapratyakṣarūpaṃ । tathā pratipādayiṣyate 〈।〉 athāpi syāt । sāmānyameva tayā parigṛhyate na bhedaḥ pūrvamaparidṛṣṭaḥ । evantarhi ।

[277,iii]

	sāmānyamātragrahaṇe bhedāpekṣā na yujyate ।

[277,iv]

yadi sāmānyagrahaṇameva cakṣurādikāt । tadā parasya bhedagrāhiṇo'sambhavāt sāmānyagrahaṇe sati bhedagrahaṇākāṃkṣā na bhavet । bhavati ca । tathā hi । sāmānyagrahaṇe gauriti pratipattyā kimbhūto gauriti dṛśyate loke ।

[277,v]

	tasmāccakṣuśca rūpañca pratītyodeti netradhīḥ ॥ 190 ॥

[277,vi]

smaraṇasya tatrānupayogāt । cakṣūrūpamātrata evodayamāsādayāti netrabuddhiḥ ॥ tathā hi ।

[277,vii]

	rūpamātre pravṛttasya purataścakṣuṣo gatiḥ ।
	anyatra gamyamānasya vyāpārostvanyathā katham ॥ 349 ॥ (PVA)

[277,viii]

na hyanyathā pratīyamānamanyathā śakyaṅkalpayituṃ । na khalu purovarttirūpamātre cakṣuḥ pravarttanamīkṣamāṇaṃ śabdasāmānyādau pravarttata iti śakyamvaktuṃ pramāṇābhāvāt । tathā kalpanāyāmatiprasaṅgaḥ । tasmāt ।

[277,ix]

	smaraṇottarakālamvā pūrvamvā smaraṇodayāt ।
	viṣayasya vibhinnatvāt pratyakṣamavikalpakam ॥ 350 ॥ (PVA)

[277,x]

na hi smaraṇāduttarakālaṃ sugandhamidandurgandhamityādi jñānampratyakṣaṃ । rūpamātra eva cakṣurvijñānasya vyāpārāt । tasmād yadevārthe cakṣurādisamāśrayeṇotpattimat tadeva pratyakṣaṃ । na tadanyad 〈।〉 ataḥ śabdasāmānyādyākārasyāpratyakṣatā । anyadapi yat spaṣṭapratibhāsanimittantadāśrayatāpi gṛhyate tena mānasādikampratyakṣaṃ ।

[277,xi]

athavā tadapyakṣamevāśnute vyāpnotyartharūpamityuktam ।

<5. pratyakṣabhedāḥ—>

<(1) indriyapratyakṣam>

{2.1.2.5.1.0}

[277,xii]

atha kasmād 〈vi〉 ṣayādhīnāyāmutpattau pratyakṣamucyate na prativiṣayam । viṣayeṇa hi rūpādinā vyapadeśo yukto nendriyeṇa 〈।〉 na hīndriyeṇa janitamityeva pratyakṣaṃ । viṣayasvarūpagrahaṇapravṛttantu sakalameva pratyakṣaṃ । akṣāśrayantu kiñcit pratyakṣamaparamanyathā । vyapadeśaśca sa tasya yukto yo'vyabhicāranimittaḥ ।

[277,xiii]

nanu viṣayajanitamapi dvicandrādi rūpambhrāntameva । tato na viṣayādapyudayamāsādayat sakalamabhrāntaṃ । nanu viṣaya evāsau na bhavatyākārārpaṇākṣamakāraṇatvāttasya । evantarhyakṣameva tanna bhavatyupahatatvādanupahatamakṣaṃ sa tvakṣābhāsaḥ । evantarhi ।

<278>

[278,i]

	sākṣād vijñānajanena samartho viṣayokṣavat ।
	atha kasmād dvayādhīnajanma tat tena nocyate ॥ 191 ॥

[278,ii]

viṣayasyākṣasya kāraṇatvena samānatve kasmād viṣayeṇa na vyapadeśaḥ । nahi prekṣāpūrvakāribhiryathā kathañcit vyapadeśāḥ kriyante tyajyante vā । atrocyate ।

[278,iii]

	samīkṣya gamakatvaṃ hi vyapadeśo niyujyata ।
	taccākṣavyapadeśesti taddharmaśca niyojyatāṃ ॥ 192 ॥

[278,iv]

gamakāgamakatvena hyupādānaparityāgau । akṣavyapadeśe ca gamakatvamasti । yadakṣāśritantapratyakṣaṃ । upahatena vyabhicārastu pratyuktaḥ । viṣayeṇāpi tarhi vyabhicāro nāsti tasyāviṣayatvāt । naitadasti ।

[278,v]

	viṣayo yadyasau na syāt pratyakṣonyasya kimbhaveti ।
	indriyatvantu naikasya bhāvābhāvaviśeṣaṇam ॥ 351 ॥ (PVA)

[278,vii]

ata evāha । sādhāraṇena vyapadeśo dṛṣṭo bherīśabdo yavāṅakura iti । yavāṅkura ityuktenāyavāṅkupratītiḥ । pṛthivyaṅkura iti tu bhavati tasyāpyevamanyatrāpi ।

[278,viii]

atha prativiṣayamiti viṣayasvarūpagrahaṇaṃ । tathā 〈।〉 sati svasamvedanameva pratyakṣambhavedanyatrāgamakatā syāt । atha lokaprasiddhaviṣayasvarūpagrahaṇamucyate । tathā 〈।〉 sati pratyakṣamiti lokaprasiddhireṣaivāstu kimvyapadeśāntarakalpanayā । vaibhāṣikādimatena tu manovijñānamapi pratyakṣamprāpnoti viṣayagrahaṇāt । tasmā 〈da〉 pi 〈pratya〉 kṣavyapadeśyataiva yuktā । tathā cāha । viṣayo hi manovijñānānya santānikavijñānahetutvāt sādhāraṇaḥ । tasmādindriyeṇa vyapadeśāt kalpanāpoḍhatā pratyakṣasya svarūpaṃ śakyaṃ lakṣayituṃ । na viṣayavyapadeśāt ।

[278,ix]

nanu viṣayeṇāpi śakyamupalakṣayituṃ । tathā hi 〈।〉 arthasya sāmarthyena samudbhavādityāha । taddhi arthasya sāmarthyenotpadyamānantadrūpamevānukuryāt । na 〈।〉 anekāntikatvāt । dvicandrākāratayā vyabhicārāt । athārthasāmarthyena bhrāntasya notpattiḥ । tathā sati nirvikalpakatvamasya nānayā yuktyā sādhitaṃ syāt । tasmādindriyamevātrārthasyeti vyapadiśyate'rthābhiniveśitvāt । ata evendriyasya gamakatvāt tenaiva vyapadeśaḥ ।

[278,x]

	tato liṅgasvabhāvotra vyapadeśe niyojyatāṃ ।
	nivarttate〈'〉vyāpakasya svabhāvasya nivṛttitaḥ ॥ 193 ॥

[278,xi]

prekṣāpūrvakāriṇo niyogameva gamakatvamāhuḥ । tato gamakatāyāmetadevaṃ liṅgaṃ ॥

[278,xii]

nanu prekṣāpūrvakāritā niyoktuḥ kuto gamyate । sattyametat । na puruṣaprāmāṇyād vacanasya sadarthatā gatiḥ । lokavyavahārādevamucyate । paramārthatastu liṅgatvena vyāpyatocyate । yena vyāpakasya svabhāvasya nivṛttyā nivṛttimāha ।

[278,xiii]

nanu prativiṣayamiti savikalpakasya lokaprasiddhasya gamako vyapadeśaḥ । pūrvāparabhūtaścaikaviṣayaḥ savikalpakasya pratyakṣasya । idaṃ hi loke pratyakṣamiti prasiddhaṃ । tathā hi ।

[278,xiv]

	sa eṣa yo mayā dṛṣṭaḥ pratyakṣeṇa pratīyate ।
	lokapratītigamyā hi śabdārthāḥ sarva eva hi ॥ 352 ॥ (PVA)
<279>
	abādhitā pratītiśca pramāṇavyapadeśabhāk ।
	pramāṇena pratītañca kiṅkarttuṃ śakyamanyathā ॥ 353 ॥ (PVA)

[279,ii]

tadetadasadeva ।

[279,iii]

	sākṣātkaraṇamevātra pratyakṣārthaḥ pratītimān ।
	na hi sākṣātkṛteranyadanumānātpramāntaraṃ ॥ 354 ॥ (PVA)

[279,iv]

asākṣātkaraṇākāramanumānamevaikampramāṇaṃ । tato yadi pratyabhijñāpramāṇamasākṣātkāravṛttantatonumānameva । sākṣātkāritāyāḥ purovarttivastumātravṛttitvānna pratyabhijñānaṃ । tena sākṣātkaraṇamindriyavyapadeśādeva pratīyate nānyataḥ । viṣayavyapadeśena saviṣayatā nāma syāt । na sākṣātkāritākathanaṃ । na ca tadvyapadeśye pratyakṣatā lokaprasiddhā । pramāṇañca pratyakṣanna ca sākṣātkaraṇavyatiriktaṃ samvedanampratyakṣamiti sthitamavikalpakampratyakṣaṃ ।

[279,v]

kathantarhīdamuktaṃ ।

[279,vi]

	tatrānekārthajanyatvāt svārthe sāmānyagocaram ।

[279,vii]

na khalu sāmānyagocaramavikalpakaṃ sāmānyakalpanāyāstadvirodhitvāt । tadevāha ।

[279,viii]

	sañcitassamudāyassa sāmānyantatra cākṣadhīḥ ।
	sāmānyabuddhiścāvaśyaṃ vikalpenānubadhyate ॥ 194 ॥

[279,ix]

na khalu bahūnāmparasparasvarūpaparihāreṇāvasthitānāntathaiva grahaṇe samudāyabuddhiḥ । pāramārthikaḥ kalpito vā samudāyaḥ syāt । na tāvat pāramārthikastadvyatirekeṇa samānyābhāsābhāvāt ।

[279,x]

	pratibhāso vā tenyasya so'paraḥ pratibhāsatāṃ ।

[279,xi]

natvasau samudāyaḥ । tathātve vāta eva parasparavyapekṣayā samudāyavyapadeśabhājo bhavantu kimapareṇa ।

[279,xii]

atha teṣāṃ rūpantirodhāya paraṃ rūpampratibhāti tadapi vastunastathā bhūtasyābhāvādadhyāropamātraṅ kathanna kalpanāviṣayaḥ । kalpitaviṣayatve ca savikalpakatvandurvāraṃ । atrocyate ।

[279,xiii]

	arthāntarābhisambandhājjāyante ye'ṇavo'pare ।
	uktāste sañcitāste hi nimittaṃ jñānajanmanaḥ ॥ 195 ॥
	aṇūnāṃ sa viśeṣañca nāntareṇāparānaṇūna ।
	tadekāniyamājjñānamuktaṃ sāmānyagocaraṃ ॥ 196 ॥

[279,xv]

aṇavo hi parato'nupajātajñānahetuśaktayaḥ samvidamupajanayituṃ na kṣamāḥ । sūkṣmetaradṛśāḥ । tataḥ sarvaissamvidupajanayitavyā । na hyekaniyatantu jñānanirmitasāmānyaviṣayamuktaṃ । paraspara vivaktā eva kasmānna pratibhāsanta iti cet । nanvasaṃsaktāḥ keśādayo 'pi dūre nāsaṃsaktatayā pratibhāsagocarībhavanti 〈।〉 tataḥ svakāraṇaniyatasvarūpārpaṇāsakteryadi na pratibhānti kasyātropa 〈।〉 lambhaḥ 〈।〉 na tarhyapratyakṣe bhāvatvapratibhāsa iti bhrāntatā bhavet । adhyāse 'pi tathāvabhāsane ca savikalpakatvamaparasāmānyavikalpavat ।

[279,xvi]

atha tatra buddhisvarūpamevaikaghanasthūlākāratayā sākṣātkṛtampratibhāti tato'vikalpatā । ucchinnamidānīṃ savikalpakatvaṃ । sarvatra kalpanājñāne buddhirūpasyaiva pratibhāsāt । atrocyate ।

<280>

[280,i]

	vādhakapratyayābhāvādidānīntanajanmināṃ ।
	abhrāntatocyate'rthāstu sarvamālambane bhramaḥ ॥ 355 ॥ (PVA)

[280,ii]

anuditaprabodhaprabhāvānāmidānīnta〈na〉janmināmidamabhrāntamiti pratibhāti । tadapekṣayedamuktamabhrāntamiti । paramārthatastu sakalamālambane bhrāntameva । ataḥ ।

[280,iii]

	avikalpakataivaṃ hi pratyakṣe neyamucyate ।
	sākṣātkaraṇarūpatvād grahaṇe na samucyate ॥ 356 ॥ (PVA)

[280,iv]

na hi sākṣātkāri savikalpakaṃ । kalpanāyāmpūrvopagṛhītavastvadhyāsāt । na hi sākṣātkaraṇamevādhyāsa ucyate । tadviparyaye tattvaprasiddheḥ । evantarhi sāmānyagocaratvamasat । lokaprasiddhyā svalakṣaṇatvasya bhāvāt । uktañca । āyatanasvalakṣaṇampratyete svalakṣaṇaviṣayā na dravyasvalakṣaṇaṃ । tadapyasat ।

[280,v]

	paramārthamabhipretya pūrvācāryaiḥ prakalpitaḥ ।
	vibhāgoyamataḥ sāmyagocaratvāvirodhitā ॥ 357 ॥ (PVA)

[280,vi]

paramāṇava eva tathā gṛhyamāṇāḥ sāmānyaṃ । yadapyucyate । sarvamevāvikalpakamiti tatrāpi brūmaḥ ।

[280,vii]

	dṛṣṭameva tadāyātampramāṇena pratītitaḥ ।
	paraprasiddhimāśritya vibhāgaṃ śāstrakṛjjagau ॥ 358 ॥ (PVA)

[280,viii]

mīmāṃsakādiparaprasiddhimāśrityānusmaraṇavikalpatayā kalpanārthapratipādanaṃ । na ca sākṣātkaraṇe tadastīti vikalpaketaravibhāgaṃ śāstrakṛt karotisma ।

[280,ix]

	athaikāyatanatve 'pi nānekaṅ gṛhyate sakṛt ।

[280,x]

tataḥ pūrvagṛhītārthādhyāropāt savikalpakam ।

[280,xi]

sakṛd anekaparamāṇugrahaṇe hi na pūrvagṛhītārthādhyāropa iti nānusmaraṇavikalpena savikalpakatvaṃ । kramagrahaṇāttu durnivāraṃ । na caikaṃ jñānamekadānekagrahaṇasamarthamekatra manaso vyāpṛtatve paratra tadaiva vyāpārāyogāt । ekamvāvayavidravyamabhyupagantavyaṃ sakṛd grahaṇāt ।

[280,xii]

	ekaikānekagrāhyantadekatvaṅgato 'pi ca ॥ 359 ॥ (PVA)
	sakṛd grahāvabhāsaḥ kimviyukteṣu tilādiṣu ॥ 197 ॥

[280,xiv]

yadi paramāṇavo na sakṛd gṛhyante tathā sati pūrvādhyāropāt savikalpakatvamasmābhiriṣyata eva । atha dṛśyante tathā sati sākṣātkaraṇādavikalpakatvaṃ siddhaṃ ।

[280,xv]

kiñca । kenedamprasiddhamanekaṃ yogyadeśavyavasthitamekena sakṛnna gṛhyate । manasa ekatvāditi cet । na । manaso yugapajjñānotpattivirodhino'siddhatvāt । manaskāramātrakasyaiva manastvasya prasiddhatvāt ।

[280,xvi]

kiñca 〈।〉 sakṛd grahaṇapratītirupalakṣata eva parasparamaptaṃsargeṣu tilataṇḍuladaṇḍakamaṇḍalubhāṇḍakuṇḍaleṣu । lāghavād grahaṇasya sakṛdavabhāsa ityapyasat । yataḥ ।

[280,xvii]

	pratyuktaṃ lāghavañcātra teṣveva kramapātiṣu ।
	kinnākramagrahastulyakālāḥ sarvāśca buddhayaḥ ॥ 198 ॥
	kāścit tāsvakramābhāsāḥ kramavatyo'parāśca kiṃ ।
	sarvārthagrahaṇe tasmādakramoyaṃ prasajyate ॥ 199 ॥

<281>

[281,i]

nahi lāghavātsakṛd grahaṇamupapattimallāghavasyābhāvāt । pratyuktatvāt । kuta etat 〈।〉 pratipannaṃ lāghavādasakṛd grahaṇābhimānaḥ utpalapatraśatavedhavaditi cet । na 〈।〉 dṛṣṭāntamātrādarthāsiddheḥ । na hyekatra siddhamaparatrāpi tathā । patraśatabedhe tu auttarādharyayoginā saha bedhāsambhavādanumānasiddhaḥ kramaḥ । na caivaṅ kalpanāyāmatiprasaṅgaḥ śakyo nivārayituṃ । tasmād bādhakābhāvānna sidhyati bhrāntiḥ । yadi ca lāghavāt sakṛd grahaṇābhimānasteṣveva krameṇa etatsu prāgasatsu kinna tathā । lāghavābhāvāditi cet । atrāpi taditi kuta etat । sakṛd grahābhimānāditi cet । etadapi kutaḥ । itaretarāśrayaprāpteḥ । yāvatsakṛd grahasya bhrāntatā na sidhyati na tāvallāghavasiddhiḥ । yāvacca na tatsiddhistāvad bhrāntatāyā aprasiddhiḥ । api ca ।

[281,ii]

	kṣaṇikatvena buddhīnāṃ sarvāsāntulyakālatā ।
	tataḥ sarvatra buddhīnāṃ kasmānnākramabhāsanaṃ ॥ 360 ॥ (PVA)

[281,iii]

buddhiparimāṇakālaṃ hi prameyapratibhāsanaṃ ।

[281,iv]

tataḥ sarva evākramaḥ pratibhāso bhavet prameyasya । tasmānna lāghavakṛtaḥ sakṛdavabhāso'pi tathaiva sadbhāvāt । yatra tu kāraṇavaikalyānna sakṛdavabhāsastatra viparyaya iti vyavasthā ।

[281,v]

	ekamagrahaṇe'kalpapratibhāsasya sambhavaḥ ।
	na vikalpakatābhāve spaṣṭārthagrahasambhavaḥ ॥ 361 ॥ (PVA)
	āropaḥ pūrvadṛṣṭasya kathaṃ spaṣṭāvabhāsanaṃ ।
	atyantambhāvanābhāvādavikalpaka eva saḥ ॥ 362 ॥ (PVA)

[281,vii]

tathā hi yogināṃ jñānamevamevāvikalpakaṃ ।

[281,viii]

tathā ca sakṛdavabhāsanameva pūrvarūpatā grahaṇābhāvāt ।

[281,ix]

	naikañcitrapataṅgādi rūpamvā dṛśyate kathaṃ ।
	citrantadekamiti cedidañcitratarantataḥ ॥ 200 ॥

[281,x]

yadi manasa ekatra vṛtterna yugapadanekagrahaṇantato na citrapataṅgarūpagrahaṇamityeka evāvayavītyabhyupagamyate । tadetadabhyupagamanantasmādapi citrapaṅgādi vicitrāccitrataraṃ । yataḥ ।

[281,xi]

	naikaṃsvabhāvaṃ citraṃ hi maṇirūpaṃ yathaiva tat ।

[281,xii]

citramiti parasparasaṃsaktasvabhāvasya bhāvātmano vyapadeśo'nyathā ka iha citrārthaḥ । tato nānārūparatnasañcayavat kutaścitrapataṅgātmana ekatvaṃ । atha maṇīnāṃ vibhāgayogyatvādanekatā na pataṅgasya । na 〈।〉 tatrāpi vibhāgasambhavāt । parasparavibhāgena pritibhāsanameva vibhāgaḥ ।

[281,xiii]

atha satyapi vibhāga ekatvaṃ । tathā sati ratnasañcayasyāpi । anyastatra vibhāgo viyojanākhyastato'viyojanañcitramapyekameva । tanna 〈।〉 sarvatra viyojanasambhavāt । tathā hi ।

[281,xiv]

	chedabhedādinā sarvatra viyojanasambhavaḥ ।
	tadā vināśo dravyasyetyetatsarvatra sambhavi ॥ 363 ॥ (PVA)

[281,xv]

yadi vibhāgo viyojanākhyaḥ sambhavati maṇisamūha iti naikastatrāvayavī । tadetaccitrapataṅgādāvapi kinna bhavati । tatra yatnād viyojane chedādinā vibhāgotpatteravayavivināśastato'viyojanamiti na doṣaḥ । etanmaṇisamūhe 'pi kalpyatāmiti samānaḥ prasaṅgaḥ ।

<282>

{2.1.2.5.1.1}

<(avayavinirāsaḥ)—>

[282,i]

nanu nīlādīnāmparasparaparihāreṇopalakṣaṇe 'pi sparśasya tadekarūpatvāt parasparāvicchedāccāvayavānāmeka evāyavī । tadapyayuktaṃ । yataḥ ।

[282,ii]

	nīlādipratibhāsaśca tulyaścitrapaṭādiṣu ॥ 201 ॥

[282,iii]

vijātīyasūtrasamāhārarūpeṣu kṛtrimacitrapataṅgādiṣu samāna eva nīlādipravibhāgaḥ sparśādyavibhāgasahacārī । tatra tata ekatrāvayavī paratra neti kutoyamvibhāgaḥ ।

[282,iv]

	tatrāvayavarūpañcet kevalandṛśyate tathā ।
	nīlādini nirasyānyaccitrañcitraṃ yadīkṣase ॥ 202 ॥

[282,v]

yadi citrapaṭādiṣu kṛtrimeṣyavayavarūpameva kevalantathopalabhyate ekatvābhiniveśena । tadā nīlādīni vibhāgarūpeṇa vyavasthitāni parityajyānyaccitramakṛtrimeṣvapi nāstyeva । ekatrābhiniveśastatra śaraṇaṃ । taccāvayavinamantareṇāpi kṛtrimeṣu vidyate । tataḥ sāpi pratyāśā vyapagataiveti nāvayavimaścitratā yuktimatī । pratyakṣānumānayorasādhakatvāt । ekākarṣaṇetvaparākarṣaṇamayaskāntāyogolakādīnāmupalabhyata eva । tatra cānekasya sakṛdupalambha iti siddhaṃ ।

[282,vi]

atha krameṇaiva kṛtrimeṣu nīlādīnāmupalambhastadanyatra sakṛditi vibhāgaḥ । tadapyasata ।

[282,vii]

	tulyārthākārakālatve nopalakṣitayordhiyoḥ ।
	nānārthā kramavatyaikā kimekārthā'kramā'parā ॥ 203 ॥

[282,viii]

arthākārakālayoḥ samānatve 'pi dhiyorekā nānārthapratibhāsā kramavatyaparā tu punarekamevārthamavayavinaṃ svagocaracāriṇamvidadhānā na kramavatīti kimatra nibandhanaṃ । na khalu sarvatra samānatopalakṣaṇe vilakṣaṇatvamabhyupagamaviṣayaḥ । kṛtrimākṛtrimacitrābhimatayoścedamabhyupagamyate । tadetadapramāṇakamabhyupagamamātrakanna trāṇāya ।

[282,ix]

nanu yadi kutaścit pramāṇabalādayamekānekavibhāgastadā ka ivātra doṣaḥ । na yuktametat 〈।〉 yataḥ ।

[282,x]

	vaiśvarūpyād dhiyāmeva bhāvānāmviśvarūpatā ।
	taccedanaṅgaṅkeneyaṃ siddhā bhedavyavasthitiḥ ॥ 204 ॥

[282,xi]

ekānekarūpapratibhāsavatīnāṃ dhiyāmeva tadrūpavyavasthāpane prāmāṇyannāparaḥ pramākramaḥ । tāśca tathābhūtavyavasthāpanāprahataprakramā api dhiyo yadi sādharmmyamātropanibandhanaprakalpita prāmāṇyayāparadhiyāvadhūyeran 〈।〉 kva nāma sādharmmyanna labhyametaditi na bhāvavyavasthānāmāstīti sakalamasamañjasambhavet tasmāt ।

[282,xii]

	pratibhāsāntarāsiddhipratibandhā hi tā dhiyaḥ ।
	pratibhāsasyavaiyarthyaṅkathayantīti yuktimat ॥ 364 ॥ (PVA)
	sādharmmyamātrakādeva yadi bhāvaḥ prasidhyati ।
	kva nāma na tadastīti sarva sidhyenna vā kvacit ॥ 365 ॥ (PVA)

[282,xiv]

nahi pratyakṣaparigṛhītapratibandhakamanumānamapareṇānumānena tathodayamāsādayatā pratyakṣā<283>ntareṇa vā pratiyogitāyogamvibhrāṇena śakyantiraskarttuṃ । na hi pramāṇaṃ pramāṇena tiraskriyate । samānabalatve kaḥ tiraskāraḥ । pramāṇatvañca kathantiraskārakaraṇe । asamānabalatāyāmvā atha pramāṇameva tanna bhavati yadanumānena vādhyate 〈।〉 anumānameva tanna bhavati yatprakṣeṇeti samānaḥ prasaṅgaḥ । arthapratibhāsā yathā kathañcitkāraṇadoṣato bhavanti nānumānaṃ । tatastadeva bādhakamiti । tadapyasat ।

[283,ii]

	hetudoṣāt prameye dhīranyathāpīti yuktimat ।
	svarūpe tu kathaṃ yuktā hetudoṣaśatādapi ॥ 366 ॥ (PVA)

[283,iii]

kramavatpratibhāsasvarūpaṃ hetudoṣādakramambhavatīti na yuktaṃ 〈।〉 na hyekasya svarūpannānā tathā pratipattiprasaṅgāt । apratibhāsa ekasyeti cet । na 〈।〉 svabhāvatā'bhāvaprasaṅgāt । na khalvapratibhāsane pratibhāsanannāma । apratibhāsanampratibhāsanasvabhāva iti durghaṭaṃ । atha kramabhāsanameva netarat । bhrāntimātramevetarat । keyambhrāntiḥ 〈।〉 kimapratibhāsamathānyathā pratibhāsanaṃ 〈।〉 kiñcātaḥ ।

[283,iv]

	bhrāntirapratibhāsaścet sarvatra syādavāritā ।
	tadeva pratibhātītthaṅakathambhrāntirnirucyate ॥ 367 ॥ (PVA)

[283,v]

yadi sarvā pratibhāsanambhrāntiḥ suṣaptasyopalādeśca bhrāntatāprasaṅgaḥ । yadi cākramasyāpratibhāsaḥ krama eva tarhi pratibhātyanupahatastataḥ kathambhrāntiḥ । na hi stambhādeḥ pratibhāsanameva bhrāntiḥ ।

[283,vi]

	bhrāntiranyavabhāsaścet svarūpābhāsitā kathaṃ ।
	asvarūpāvabhāse ca tannāstītibhramaḥ katham ॥ 368 ॥ (PVA)

[283,vii]

yadyanyasya vivakṣitāt pratibhāsasya bhrāntatā tadā tarhi svarūpapratibhāsanameva tasya nāsti kathaṃ sā buddhirasti । apratibhāsamānāpi yadi buddhirasti sarvadā sarvasya sarvā eva dhiyaḥ santīti vaktavyaṃ । bhrāntiśca । atha nāstyeva sā buddhiḥ । evantarhyavidyamānaiva kramavatī buddhirakramābhā parotpanneti kathambhrāntiḥ । atha tasyāḥ prameyannāstīti bhrāntirasau ।

[283,viii]

nanvakrameṣu tilādiṣvakramāyā eva buddheḥ prameyamasti । pratyuta kramavatyāḥ prameyāsambhavo'nyathā'vabhāsanāt । athākramamprameyameva na bhavati tenaivamiti cet । svarūpe 'pi tarhi nākramāvabhāsastato na bhrāntiyogaḥ । atha ।

[283,ix]

	svarūpe buddhiraparā yadi buddhau kṛtagrahā ।
	kramagrahasvarūpāyāḥ kathamakramabhāsanam ॥ 369 ॥ (PVA)

[283,x]

yadi kramavatī buddhirbuddhyantareṇa gṛhyate । prameyasyākramāvabhāso na syānmaṇimuktādeḥ । tadgrāhikāyā buddheḥ krameṇa pravarttanāt । buddhigrāhikāyāśca na prameye vṛttiḥ । na ca kramo'krameṇa pratibhāti ।

[283,xi]

	bhrāntyā tatpratibhāsaścet saivābhrāntiḥprasajyate ।
	prameyagrahaṇantasyāstathā kena nivāryate ॥ 370 ॥ (PVA)

[283,xii]

yadi kramāvabhāsinī buddhirudayavatī buddhibuddhyāpi tathā bhavitavyaṃ । bhrāntyā sakṛd grahaṇañcedekayā sakṛdanekagrahaṇaprasaṅgaḥ । na hi pūrvāparagrahaṇānāmekatā pratītyabhāvāt । uttarayā buddhyaikatayā pratītiriti cet । sāpi kramavatī kathamekatāmpratīyāt । grahaṇakālo hi grāhikālānatipātī । athākramaivāsau 〈।〉 tathā satyekayā'nekagrahaṇaṃ । ata evāsau bhrāntiriti cet । tathāpyanekasvarūpapratibhāsanamavyāvṛttameva 〈।〉 citrābuddhirekaiva cet । kinna maṇimuktādayo nīlādayaśca prameyamvirūpeṇāvabhāsamānā api yadi buddhirūpā iti <284> sarvasya prameyasya tathā prasaṅgaḥ । tasmānna bhrāntāvapi pratibhāsanaṃ yuktaṃ sakṛdanekasya । tasmād yo yathā'nubhūyate sakṛdanyathā vā sa tathaivābhyupagantavyaḥ । tathaiva vicārakramatvāt । anyathā prameyasthityabhāvaḥ ।

[284,i]

nanvālekhyādau citrabuddhirupalakṣyate । kathamekatā na yuktā । maṇimuktādiṣu tu na citraikā buddhistato buddhereva pratibhāsavibhāgādayamvibhāgaḥ । na 〈।〉 svasamayavirodhāt । yataḥ ।

[284,ii]

	vijātīnāmanārambhānnālekhyādau vicitradhīḥ ।
	arūpatvānna saṃyogaścitro bhakteśca nāśrayaḥ ॥ 206 ॥

[284,iii]

yadi buddhiranuvidhīyate svasamayaḥ parityakto vijātīyānārambhāditi । vijātīyasūtrasaṃyogopajanitasya hi paṭādirūpasya na citrāvayavitā ।

[284,iv]

	atha buddhiriyambhrāntā tathāpyasti sakṛdgrahaḥ ।
	asattyarūpagrahaṇe sattyarūpagraho na kiṃ ॥ 371 ॥ (PVA)

[284,v]

bhrāntāpi hi buddhiḥ pravarttamānā sakṛdanekagrahaṇe pravarttata eva 〈।〉 ko hi purovarttitvapratibhāsane sattyāsattyayorvivekaḥ । atha buddhereva tadrūpaṃ । tadetadasat ।

[284,vi]

	satyabuddherasadrūpamātmabhūtaṅ kathanna tat ।
	ekātmatve vibhāgoyamasattyau naikatā'thavā ॥ 372 ॥ (PVA)

[284,vii]

athāpi syād 〈।〉

[284,viii]

	ātmābuddhestena rūpeṇa sattyaḥ pītādyātmā bāhyarūpastvasattyaḥ ।
	naitatsārantasya rūpaṃ na taccet tasminneṣā kalpanā yuktiyuktā ॥ 373 ॥ (PVA)

[284,x]

athāpi syād 〈।〉 ātmarūpe pravarttata ekāpi buddhiranekatra tatra prayāsābhāvāt । pararūpe tu mahān prayāso manaso gamanādilakṣaṇastato naikayā grahaṇasambhavo grahaṇasya sakṛd viruddhadeśeṣvasambhavāt । yadi tarhi gamane na mano grahaṇakāraṇaṃ 〈।〉

[284,xi]

śākhācandramasostulyakālagrahaṇāsambhavaḥ । śīghravṛttessakṛdgrahaṇāvabhāsa iti cet । na 〈।〉 atidūre śīghratā'sambhavāt । kiñca 〈।〉 kimatrapramāṇamprāpyakāri cakṣurādīti । paraḥ prāha । upalabdhyanupalabdhyoranāvaraṇetarāpekṣaṇāt dūretarāpekṣaṇācca । yadi cakṣurādikamaprāpyakāri bhavet । yathāha 〈।〉 cakṣuḥśrotramano'prāptaviṣayamiti 〈।〉 tadāvaraṇabhāvādanupalabdhiranyathopalabdhiriti na syāt । na hi tatrāvaraṇamvyāghātakaraṇasamarthaṃ । prāpyakāritve tu mūrttadravyapratighātādupapattimān vyāghātaḥ । atidūratve ca gamanābhāvāt । tadasat । aprāpyakāritve 'pi yogyadeśāpekṣaṇādayaskāntavat । na khalvayaskānto'prāpyākarṣaṇe pravarttamāno'yasaḥ sarvasya samarthaḥ । atha tatrāpyayaḥsparśostyeva । sūkṣmatvādanupalakṣito yathā nāyanaraśmisaṃsparśaḥ ।

[284,xii]

nanvetadevānyena sādhyate kathantadeva sādhanaṃ 〈।〉 tasmāt ।

[284,xiii]

	atyantaṅkriyamāṇeyannaṣṭaiḥ kaṣṭaprakalpanā ।
	viduṣāmupahāsāya varttate na tu samvidā ॥ 374 ॥ (PVA)

[284,xiv]

athāpi syāt 〈।〉 saṃsṛṣṭasyākarṣaṇandṛṣṭamityayaskāntākṛṣyamāṇasyāpi tat । na 〈।〉 mantrasyāpyākarṣakatvandṛṣṭantadā kṛṣṭasyāpi sparśaprasaṅgenātiprasaṅgāt । bhavatu tatrāpīticet । na 〈।〉 śabdasya guṇatvāt । yadi vānaikāntikatvadarśanaviṣaye 'pi sa eva dharmma āsajyate । na kvacidanaikāntikatvena bhavitavyaṃ । sa śyāmastatputratvāditi vyabhicāradarśane gauraputreṇa tatrāpyasti śyāmateti prasaṅgaḥ । kasmānna dṛśyata iti । adarśanakāraṇamatramīyatāṃ ।

<285>

[285,i]

kiñca । yadi cakṣūraśmayonirgatya saṃsarggavantaḥ kasmādatidūre 'pi na darśanamavyavahite pradīparaśmivaditi na doṣaḥ । evantarhi atinikaṭagrahaṇaprasaṅgaḥ । na hi pradīparaśmayo'tinikaṭe na pravarttante । tasmādaparo dharmaścakṣurādīnāmpradīpādabhyupagantavyaḥ । sa eva grahaṇakāraṇanna raśmisannikarṣaḥ yadi ca raśmayaścakṣurādīnāmanukāre 'pi grahaṇaprasaṅga । atha manasaḥ sā śaktiryataḥ sā śīghratā । sakṛdgrahaṇameva tarhi janayatu kimanayā kaṣṭakalpanayā । na ca manastathābhūtaṃ pramāṇasiddhaṃ । manaskāra eva pūrvavijñānarūpastadarthakriyākārī । tasya viṣayāntarāvadhānavaiguṇye'nyatra jñānānupapatteryugapajjñānānutpattistataścānyathāsiddhitvāt na manastato liṅgādavagatiḥ ।

[285,ii]

	tasmād buddhistadatkāragrāhikā vyapadiśyate ।
	sandaṃśairiva vijñānairna tvarthagrahaṇekṣaṇam ॥ 375 ॥ (PVA)

[285,iii]

tasmādabhrāntamevālekhyānekākāragrahaṇaṃ sakṛt । atha tatra saṃyogaścitro nāvayavirūpaṃ । tadasat । saṃyogasya guṇatvānna tatra rūpagrahaṇasamavāyaḥ । tathā sati guṇavaditi dravyameva bhavet । evañca vijātīyānārambhāditi samayavyatikramaḥ ।

[285,iv]

athopacāreṇa saṃyogasya citratā । tadapyasat । ekārthasamavāyena hi vanaṅkusumiti yathā buddhistatheyamapi syāt । na cānayoḥ sāmyaṃ । vanaṃ hi vahutvasaṅkhyāyā taruṣvasamavetā yatra kusumitatvantata ekārthasamavāya ityuktaṃ । natvatra citratvamavayaveṣu samavetaṃ yatra saṃyogaḥ । yadāha ।

[285,v]

	pratyekamavicitratvāt ;

[285,vi]

na khalu pratyekaṃ sūtrādīnāñcitratā yena tatsamavetaḥ saṃyogo 'pi tathā bhavet । atha yathāgnitvaṅ gṛhītamagnau tīkṣṇatāsādharmmyagrahaṇopapāditā'gnivāsanāprabodhastasya smarannadhyāropayati māṇavake 'pi pāvakatāṃ । tathā krameṇa gṛhītānnīlādīnanyataragrahaṇasamaye gṛhyamāṇe'dhyāropayatīti citrapratītiḥ । tadanupapannaṃ । yataḥ ।

[285,vii]

	gṛhīteṣu krameṇa ca ।
	na citradhīsaṅkalanamanekasyaikayā'grahāt ॥ 207 ॥

[285,viii]

tatra hi tīkṣṇatāsādṛśyamadhyāropanimittamiha tu gṛhyamāṇaspa nīlādeḥ kathamadhyāropaḥ । atha pratyāsattiḥ । sā sakṛd grahaṇa evopapattimatī । kramagrahaṇe tu na pratyāsattigrahaṇaṃ । taddeśe grahaṇāditi cet । taddeśagrahaṇe 'pi na pūrvāparayościtratāgrahaḥ । adhyāropād bhavatīti na yuktaṃ । asyaiva cintyatvāt । atha smaryamāṇaṅ gṛhyamāṇatayā pratyavabhāsate bhedāgrahaṇāt । kathamanyasyānyathā grahaḥ । smaryamāṇarūpatāmparityajya pratibhāsane grahaṇameva tat । tato na saṅkalanaṃ । atha grahaṇarūpameva saṅkalanaṃ । tathā sati anaikasyaikayā graha eva prasaktaḥ । na ceṣyate । cakṣurvyāpāreṇa sakalasya pratītyupalakṣaṇāt । tasmādanarthamamībhiranibaddhakalpanākalaṅkāṅkitajaḍajanakalpitairityāha ।

{2.1.2.5.1.2}

<(citraikatvacintā)—>

[285,ix]

	nānārthikā bhavet tasmā〈t〉 siddhāto 'pyavikalpikā ।
	vikalpayannapyekārthaṃ yatonyadapi paśyati ॥ 208 ॥

<286>

[286,i]

citrapratibhāse hi nānānīladirūpe nīlamidamiti vikalpayannapi paryantavartipītādikampaśyatyeva na ca yugapadanekavikalpasambhavaḥ । citramiti vikalpate eveti cet । na 〈।〉 niyamābhāvāt । na hyavaśyañcitramityeva vikalpitavyaṃ । ekatrāpi vikalpadarśanāt । evañca sakṛt sakalanīlādyākārā buddhirekaiva citrākārā । tatra codyaṃ ।

[286,ii]

	citrāvabhāseṣvartheṣu yadyekatvanna yujyate ।
	saiva tāvat kathambuddhirekā citrāvarbhāsanī ॥ 209 ॥

[286,iii]

etat pratipādayati ।

[286,iv]

	yathaiva buddhirbhavatā citrākāropagamyate ।
	tathaiva yadi bāhyo 'pi vibhāgastatra kiṅkṛtaḥ ॥ ॥ (PVA)
	vaiśvarūpyād dhiyāṃ yatra bhāvānāṃ citrarūpatā ।
	tadārūḍhasya kimbuddherna bhaviṣyati ॥ ॥ (PVA)

[286,vi]

tasmād buddhidṛṣṭānte nānaikāntikametaccitratvādevānekamiti । tatredamucyate ।

[286,vii]

	idamvastubalāyātaṃ yad vadanti vipaścitaḥ ।
	yathā yathā'rthāścintyante viśīryante tathā tathā ॥ 210 ॥

[286,viii]

yataḥ ।

[286,ix]

	kiṃsyāt sā citrataikasyāṃ; na syāt tasyāṃ matāvapi ।
	yadīdaṃ svayamarthānāṃ rocate tatra ke vayaṃ ॥ 211 ॥

[286,x]

ayamarthaḥ । na khalvekā satī buddhirapi citrā 〈।〉 tatrāpyanekākāratvādanekaivākāralakṣaṇatvād vastunaḥ । ākārabahutvena niyamena vastuno 'pi । tatastāvatya eva buddhayo yadi kā kṣatiruttarapakṣavādinaḥ । atha nānātve buddhīnāṃ pratiparamāṇu tāvatyo buddhaya iti paramāṇugrahaṇaprasaṅgo'nekapratipatyaprasaṅgaśca । parasparamapratipatterabhāvāt । na khalu svasamviditānānnānātvapratipattiḥ । santāntarasyāpi pratibhāsaprasaṅgāt । naitadasti । dṛṣṭatvāt । na hi dṛṣṭe 'pyanupapannatā nāma । na tarhi svasamvedanamparasparasyāpi vedanāt । na svasamvedanamantareṇa vedanāsambhavāt । etacca pratipādayiṣyate । samvedane tu parasamvedanena prayojanameva । kastarhi bahutvampratipadyatāṃ । na kaścit । tadvyatirekeṇa pratipatturabhāvāt । tasmāt ।

[286,xi]

	naikatvannāpi nānātvambuddhīnāmupapattimat ।
	ekatve citratā'bhāvo'nekatve sutarāmasat ॥ 376 ॥ (PVA)

[286,xii]

tasmād yathā yathā vastu cintyate tathā viśīryata eveti kimatra kurmaḥ । tasmādāha । "vijñānamvijñānarūpatayā śūnyamiti sakaladharmaśūnyataiva nyāyyā ।"

[286,xiii]

atha pratibhāsamānaṅ kathamekatvānekatvavikalpanādeva na bhavati । vikalpamānamapi tat pratibhāsata eva । māyāmarīciprabhṛtipratibhāsavadasattve 'pi na doṣaḥ । teṣāmapyavidyamānatve kathampratibhāsaḥ । pratibhāsaścet kathamavidyamānatā । arthakriyākāritvā'bhāvādeva । arthakriyākāritvalakṣaṇatvāt sattvasya na pratibhāsamātreṇa sattvavyavahāraḥ । keśādipratibhāse 'pyasattvaniścayāt ।

{2.1.2.5.1.3}

<(arthakriyā)—>

[286,xiv]

nan keyamarthakriyā 〈।〉 kimpratibhāsamānādaparā'tha tadeva । aparā cet । tasyā api

<287>

[287,i]

pratibhāsamānarūpādaparārthakriyā'bhyupagamyate'navasthānādapratipattiḥ । saiva cet । sarvapratibhāsanāṃ sattvaprasaṅgaḥ iti na māyādīnāmasattvaṃ । atrocyate ।

[287,ii]

	kasyacid vyatiriktaiva kasyacit tadviparyayāt ।
	svabhāva eṣa bhāvānāmvibhāgena vyavasthitiḥ ॥ 377 ॥ (PVA)

[287,iv]

na hi pratibhāsamāna ityeva sarvorthakriyā । ya evārthakriyātvena pratibhāti sa evārthakriyāsvabhāvaḥ । na cārthakriyāsvabhāvasyāsattvavyatirekeṇa vyatirekeṇa ca sattvavyavasthiteḥ । evantarhi na sarvapratibhāsānāmasattvaṅ kasyacidarthakriyāsambandhāt । na 〈।〉 parābhyupagamena prasaṅgakaraṇāt । arthakriyayā hi sattvamabhyupagacchanti sattvavādinaḥ । tatpratibhāsavyatirekeṇārthakriyā । na hi nīlādisvarūpādaparamarthakriyātvamavabhāsate । yadeva yasyeṣṭaṃ saivārthakriyā । etadanavasthitameva kasyacit । kiñcideveṣṭaṃ । pīḍānivarttanamāhlādanaṃ cārthakriyeti cet । na 〈।〉 pīḍāhlādayorapyanavasthitatvāt । bhāvanāvaśena ca sarvasyotpatteḥ । bhāvanāyā bhāve cābhāvādasattvameva parāmārthata iti vyavasthā । yadyevambhāvanābalāt jñānameva tathā bhūtanna tvasattvaṃ । avidyāvaśādutpanatvamevāsattvaṃ । tathābhūtasya sthitarūpasyāsattvāt । pratibhāsamātreṇatvavicāritaramaṇīyena bhāvāt samvṛti sattyataiva ।

[287,v]

	tasmānnārtheṣu na jñāne sthūlābhāsastadātmanaḥ ।
	ekatra pratiṣiddhatvād bahuṣvapi na sambhavaḥ ॥ 212 ॥

[287,vi]

arthaiṣu hi paramāṇuṣvavayaviṣu ca na sthūlābhāsaḥ । sthūlatā hi digbhāgabhinnā digbhāgānāñca parāparaparihāreṇa sthānānaikatvaṃ । atha bahuṣu sthūlābhāsatā । tathā hi bahavaḥ samānajātīyāḥ paramāṇavo'vicchinnatayā pratibhāsamānāḥ sthūlatayā vyapadiśyante । naitadapi yuktaṃ । bahava evate sthūlatāyāḥ pratyekamabhāvāt । samudāyasya bhaviṣyatīti cet । koparastebhyaḥ samudāyaḥ । ekaghanaśca pratibhāsaḥ sthūlavyapadeśabhāk । na ca paraspararviviktapratibhāse ekaghanatāstyantarālasyāpi pratibhāsanāt । atha na pratibhāti na tarhi te pratibhāsitāḥ syuḥ । atha paramāṇupralaye tatsaṃyogādanya evāvayavī jāyate । na tatra paramaṇavo'vayavā vā kecana । yadyanya evāvayavī utpannastathā sati paramāṇavo 'pi naśyantyavayavī cāparautpanno vījādivāṃkuraḥ । tataśca saṃyogasahāyāḥ paramāṇavādayo'vayavinaṃ svasamavetamārabhanta iti samavāyikāraṇatvantantvādīnānna syāt । dviṣṭhatvāt sambandhasya । iha buddhiśca nirālambanā bhavet । saptamyarthasyābhāvāt । tasya vā'navayavasya grahaṇe parabhāgādigrahaṇaprasaṅgaḥ । parabhāge ca dṛśyamāne'parasyāpi darśanantasyāpyavayavitvāt । parabhāgasyeti sarvaḥ sarvadarśī bhavet । atha parabhāgo na dṛśyate । parabhāgasyaivābhāvāt pareṇa kathandṛśyate । anya evāsāviti cet । na tarhyasāvavayatī । na ca sthūlatā । paryāyeṇa tasya darśanamiti cet । na 〈।〉 ekatra payīyāsambhavāt । na ca sa evāsāviti śakyampratipattuṃ । spṛśyatayā dṛśyatayā ca pratīteravayavīti cet । na । pramāṇābhāvāt । parasparasvarūpaparihāreṇa pratipattau kathamekatvaṃ । grahaṇakṛtoyamparasparavibhāgo grāhyantvekameva । sakalastarhi bhedo viśīryate । dvayameva bhavet । na ca tadvyatirekeṇa tasyāpi pratibhāsanamiti śūnyāḥ sarvadharmmāḥ । na ca yadeva dṛśyate tadeva spṛśyata iti pramāṇamasti । tasmānnāvayavī nāvayavāḥ pratibhāsagocar(a)〈ā〉ḥ । pratibhāsa ityevāstu । yadi tarhi pratibhāsa evāyaṃ sa eva vi jñā na vā daḥ prasaktaḥ । kathaṃ sarvadharmmaśūnyatā । atrocyate ।

<288>

[288,i]

	paricchedontaranyoyambhāgo bahiriva sthitaḥ ।
	jñānasyābhedino bhedapratibhāso hyupaplavaḥ ॥ 213 ॥

[288,ii]

jñānamapi yadīdaṃ svasamvedanaṃ svasvarūpaparyavasānāt bhedāvabhāsitā na yuktā । na hi svasamvedane parasamvedanaṃ । tato na bhedapratibhāsaḥ । atha paraspareṇaiva samvedanantena bhedaḥ । tatrāpi ।

[288,iii]

	pratyekampratipattau syāt santānāntaravat pramā ।
	tathā mayā paricchinnamiti nāstyasvavedane ॥ 378 ॥ (PVA)

[288,v]

yadi te vedane svañca parañca vittaḥ svaparavedane । dvayaṃ svasamvedanamāyātaṃ । na hi svarūpasamvitparasamvidamāviśati । atha svasamvedanannāsti । parasyaiva samvedanamparasparābhyāṃ । tathā sati devadattayajñadattaparicchinnamiva na dvayamiti vedyeta । mayā viditametaditi ca na syāt kartturasvasamvedanatvenāvabhāsanāt । tataśca te eva svasamvedane syātāṃ । tathā ca santānāntarapratipannavadapratipattirdvayoḥ । ata evātmā dvayoḥ pratipatteṣyate'nyathāyamprasaṅga iti paraḥ । atrocyate ।

[288,vi]

	svasamvedanetaratve pūrvanyāyānatikramāt ।
	so 'pi paryanuyogena naivānena vimucyate ॥ 379 ॥ (PVA)

[288,vii]

yadi samvedanarūpa ātmā tasya tasya svātmani nimagnatvānna parasamvedanaṃ । parasyāpi vedane ko virodha iti cet । tena rūpeṇa paramvetti pareṇa vetti vikalpayorekatra sthātavyaṃ । svarūpeṇa vettīti na yuktaṃ । svarūpasya svātmani vyavasthānāt । svarūpe niviṣṭaṃ yad rūpaṃ svābhimukhameva tatkathamparamvetti । anyamukhañcet । tena tarhi svātmā na pratīyate । tataḥ santānāntaravedanavanna dvayaṃ pratītiḥ । yasya tadasti mukhadvayaṃ sa eka iti cet । dvayametaditi kaḥ pratipattimān । sa eveti cet । punarābhimukhyadvayena prayojanamityanavasthā । tataḥ svasamvedanarūpaṃ trayaṃ । tatastadvedanepara ātmopagantavyaḥ । punarapara iti mahatyanarthaparamparā । tato vedanādekameva samvedanamato "jñānasyābhedino bhedapratibhāsa upaplava" iti jñānamati svarūpeṇāpratipannamasadeveti śūnyataivāvaśiṣyate । yataḥ ।

[288,viii]

	tatraikasyāpyabhāvena dvayamapyavahīyate ।
	tasmāt tadeva tasyāpi tattvaṃ yā dvayaśūnyatā ॥ 214 ॥

[288,ix]

syādetad 〈।〉 ekasya parityāge jñānamātrambhaviṣyati । pratibhāsamānaparityāge dvayamapi tathā na vā kiñcidityekānta eṣaḥ । astu dvayamapīti cet । na 〈।〉 uktottaratvāt । na svasamvedanamparasamvedanamiti pratipādanāt । tasmācchūnyataiva jyāyasīti yuktaṃ ।

[288,x]

idānīṃ mādhyamika-yogācārabāhyārthavādinayena ca śūnyatārthampratipādayati । rūpamvedanā saṃjñā saṃskāra 〈o〉 vijñānamityādibhāvānāmvyavasthā sā ।

[288,xi]

	tadbhedāśrayaṇī ceyambhāvānāmbhedasaṃsthitiḥ ।
	tadupallavabhāve ca teṣāmbhedo 'pyupaplavaḥ ॥ 215 ॥

<289>

[289,i]

vijānātīti vijñānamiti ।

[289,ii]

	na grāhyagrāhakākāravāhyamasti ca lakṣaṇam ।
	ato lakṣaṇaśūnyatvānni〈ḥ〉 svabhāvāḥ prakāśitāḥ ॥ 216 ॥
	vyāpāropādhikaṃ sarvaṃ skandhādīnāmviśeṣataḥ ।
	lakṣaṇaṃ sa ca tattvanna tenāpyete vilakṣaṇāḥ ॥ 217 ॥

[289,iv]

— ityantaraślokāḥ ।

[289,v]

nanu bāhyapadārtharūpādideśanā bhagavatastadanyā ca kathamiti vaktavyamityāha ।

[289,vi]

	yathā svampratyayāpekṣādavidyopaplutātmanāṃ ।
	vijñaptirvitathākārā jāyate timitādivat ॥ 218 ॥
	asamviditatattvā ca sā sarvāparadarśanaiḥ ।
	asambhavād vinā teṣāṅ grāhyagrāhakaviplavaiḥ ॥ 219 ॥
	tadupekṣitatattvārthaiḥ kṛtvā gajanimīlanaṃ ।
	kevalaṃ lokabuddhyaiva bāhyacintā pratanyate ॥ 220 ॥

[289,ix]

nanu yadi paramārthataḥ sakalameva śūnyam 〈।〉 bhagavāṃśca tattvadarśī 〈।〉 tatkathambāhyapadārthadeśanā bhagavataḥ । na hi tattvadarśyatattvandeśayati । deśane vā kathantattvadarśīti gamyate । atrocyate । na bāhyārthavidhānārthambhagavato bāhyadeśanā 〈।〉 api tvanuvādārtham 〈।〉 ātmaniṣedhasya tadanuvādena vivakṣitatvāt । anuvādo 'pi kathaṃ śūnyatādarśinastadapratibhāsanāt । na 〈।〉 lokabuddhyaivānuvādasambhavāt । lokasya ca tathā buddhiranādyavidyābhyāsāt ।

[289,x]

nanu yadi lokabuddhirbhagavataḥ kathantattvadarśitā । na 〈।〉 pūrvavedhena deśanāsambhavāt । cakrabhramaṇavat । tasmādanekākāradeśanāvatārāya lokasya virudhyate ।

[289,xi]

evantāvad buddheḥ śūnyatāmabhyupagamyānaikāntiparihāraḥ kṛtaḥ । idānīñcitratvamabhyupagamya pariharati । citrābhāsāpi buddhirekaiva bāhyacitravilakṣaṇatvāt । śakyavivecanañcitramanekamaśakyavivecanāśca buddhernīlādayaḥ । yataḥ ।

[289,xii]

	nīlādiścitravijñāne jñānopādhirananyabhāk ।
	aśakyadarśanaḥ, taṃ hi patatyarthe vivecayan ॥ 221 ॥

[289,xiii]

citravijñānātmabhūto yo nīlādiḥ kevalo'śakyadarśanastato vivecayitumaśakyatvādekataiva buddheścitrāyāmapi । yadi tarhi citramapyekaṃ śabdādipratibhāsyapyekaḥ syāt । bhavatu yadi vivecayitunna śakyaḥ । atha karṇṇau pidhāyāpi rūpādikamupalabhyate । tataḥ kevalagrahaṇādanekatā । tadapyasat । na jñānasya vivecanaṃ । tadā pūrvapratibhāsasyābhāvāt । apratibhāsanāt । apratibhāsamāno <?> śabda āste tato bheda iti cet । nāsau tadā jñānaparokṣatvād 〈।〉 evaṃ hi vivecayannartha eva patedasamviditatvādarthasya ।

[289,xiv]

atha pūrvakavijñānākārāt sahapratibhāsamānādidānīṅkevalaḥ pratibhāsamānonya iti vivecanaṃ । tadapyasat । na hi pūrvatāyāṃ jñānampratyakṣampravarttate'pi tu ।

<290>

[290,i]

	yad yathā bhāsate jñānantat tathaivānubhūyate ।

[290,ii]

iti nāma syāt । na tvanubhatabhāsīditi bhavati । na hi svasamvedanapratyakṣamparokṣe pravarttate । parokṣasyāsvasamvedanāt ।

[290,iii]

atha smatvā jñāyate । na yuktametat । smṛterapramāṇatvāt । athānubhavādutpattimatī smṛtiḥ pramāṇameva nānubhavāt smṛtirudayavatīti kiñcidatra pramāṇamanubhavakāle smṛtirabhāvāt । na cāsya smṛtirahamanubhavādutpanneti jānāti । anubhavasya tayā'darśanāt । anubhāvānubhave vā na smṛtirbhavet । anubhava eva tadā syāt । tasmādaśakyavivecanañcitramekamiti na doṣaḥ । bāhyasyāpi tarhyaśakyavivecanatvādekateti cet । na 〈।〉 tadaiva pareṇaikasya darśanāt ।

[290,iv]

atha pareṇa yad dṛśyate tadanyadeva sutarāṃ tarhi vivekaḥ । svadṛṣṭamevaikamiti cet । na 〈।〉 svasamvedanapratibhāsājjñānameva tat ।

[290,v]

	iti nāmaikabhāvaḥ syāccitrākārasya cetasaḥ ॥ 222 ॥

[290,vi]

na hi jñānatvampratyākhyāya vivecanamasti । tasmād grāhyagrāhakanīlādyākārā citrā buddhirekaiveti citrādvaitameva । na vā taccitramacitrād bhedena vyavasthāpanāsambhavāt । tasmāt samvedanameva kevalamadvaitamaparasyābhāvāditi sthitaṃ । evantarhi bhāvābhāvābhyāmvivekasambhavāt kathamadvaitaṃ । tathā hi ।

[290,vii]

	na bhedosti tato'bhāvād bhinno'bhedo vyavasthitaḥ ।
	abhāvāpratipattau tu bhedyasyādvaitatā kutaḥ ॥ 380 ॥ (PVA)

[290,viii]

yadi bhedo nāsti bhedādanyo'bheva evāstīti pratīyate । tathā satyabhāvāmpratipadyamāno bhāvañca bhāvābhāvayordvaitameva pratipadyate tatkathamadvaitaṃ । tathā hi ।

[290,ix]

	stambhotra kumbhe nāstiti pratiṣedhanna nāstitāṃ ।
	vinābhedasya samvittirāyātā nāntarīyikā ॥ 381 ॥ (PVA)

[290,xi]

pratiṣedho hi bhedenāntarīyaka eva sakalastatra pratiṣedhampratyeti । pratiṣedhāpratipattau tu yathābhūtābhyanujñānānna kiñcit pratipāditaṃ syāt । parañca pratipādayatā parobhyupagantavya iti kathamadvaitaṃ । na hyātmānameva kaścit pratipādayati ।

[290,xii]

atha paranna kaścit pratipādayet tathā satyātmana eva vyāmohaḥ kathamadvaitapratipādanaṃ । vyāmohe vā nivarttamāne pararūpasyotpatteradvaitābhāvaḥ । kathañca pūrvāparapratiprattiriti sarvamasamañjasaṃ । atrocyate ।

[290,xiii]

	bhedo nāma na dṛśyoyaṃ yenaivampratipāditaṃ ।
	bhāvābhāvādikalpoyantamprati syānna saṅgataḥ ॥ 382 ॥ (PVA)

[290,xiv]

na tāvat pūrvāparayorayambhedaḥ pratibhāsavān । pratyakṣasya pūrvāparayoravṛtteḥ । yadi pūrvampratyakṣe tadaiva pratibhāseta । varttamānataiva tasya syāt । dvitīyavadetadeva tasya varttamānatvaṃ yatpratyakṣe sākṣātkaraṇarūpe pratibhāsaḥ ।

[290,xv]

atha yogināṃ sākṣātkaraṇenapratibhāsamānamapi kathamatītādikaṃ । atha naityucyate । kathamatītādi vedanaṃ । tadasat ।

<291>

[291,i]

	iha janmani keṣāñcinna tāvadupalabhyate ।
	tāmavasthāṅgatānāntu na vidmaḥ kimbhaviṣyati ॥ 383 ॥ (PVA)

[291,ii]

yatra hi dṛśyamānābhimatasyāpi pratiṣedhastatrānāgate ka ivādaraḥ । ihāpi sattyasvapnadarśinotītādikamvidantyeva । notthitānāmanupalambhāvasthāyāntathā vyavahārāt । tasmānnātītampratyakṣeṇa gṛhyate nāgataṃ । tataḥ kathantato bhedapratipattiḥ । smaraṇamevātīte tadapyapramāṇaṃ ।

[291,iii]

athānumānena dṛḍhatādipratipatteḥ kāraṇasya tato bhedaṃ pratyeṣyati । tadapyasat । yataḥ ।

[291,iv]

	anumānaṃ hi vyathana tena sambandhavittitaḥ ।
	kāraṇasya dṛḍhatvasya na cādhyakṣeṇa vedanaṃ ॥ 384 ॥ (PVA)

[291,v]

yadi bhāvyarthena dṛḍhatāyāḥ kāraṇasya ca sambandhagrahaṇantadānumānaṃ yuktaṃ । pratibaddhāt parokṣārthapratītiranumānamityanumānavādinaḥ । atha pratibandhagrahaṇamantareṇaivānumānandṛṣṭatvāditi cet । atiprasaṅga eva tarhi prasaktaḥ । adṛṣṭatvādeva na bhaviṣyati । na hi dṛṣṭamitaracca śakyamekīkarttu । yadi dṛṣṭatvāt parihāramvadet 〈।〉 dṛṣṭatvamanumānena pratyakṣeṇa veti cintyaṃ । yadyanumānena 〈।〉 tadevānumānañcintyate kathantena । atha pratyakṣeṇa 〈।〉 tadetadasat । nahi pratyakṣeṇānumānaṃ śakyandraṣṭuṃ । tasya parokṣaviṣayatvāt । parokṣe ca pratyakṣasyāvṛtteḥ kathamparokṣaviṣayatayānumānasya svīkāraḥ । na hi parokṣamaviṣayīkurvatā tadviśeṣaṇamanumānaṃ śakyampratipattuṃ ।

[291,vi]

atha tadviṣayatayā na gṛhyate 〈।〉 tathā sati tadanumānanna dṛṣṭameva । kathandṛṣṭatvāditi hetuḥ । svarūpasamvedanamātramevānumānaṃ svasamvedanapratyakṣeṇa tathā dṛṣṭatvāt । athaivameva vyavahārastathā sati । vyavahāramātrakamevāstu kimbhedābhiniveśena । bhedābhiniveśo 'pi dṛśyata iti cet । kindṛṣṭamapanetumaśakyameva 〈।〉 evametaditi ca na saṅgataṃ । sarvasya vyāmohasyāpanetuṃ dṛṣṭatvenā śakyatvād vyarthaka eva bhavatāmupadeśadānodyamaḥ । bhavatāmapi vyarthaka eveti cet । na 〈।〉 adṛṣṭe dṛṣṭābhimānasambhavāt tathābhūtatvakathanārhatvāt । tathā sati bhedābhiniveśamantareṇaiva bhavatāmbhedābhiniveśābhimāna iti tadyoga eva yuktaḥ । tathā hi ।

[291,vii]

	varttamānaḥ pratībhāso nirvibhāgo na bhedabhākr ।
	pūrvāparapratyayayoḥ pratyekañca na bhidgrahaḥ ॥ 385 ॥ (PVA)
	samudāyāt tathā syācced guḍanāgarakāryavat ।
	kāryantatra dvayorekamiti sambhūyakāritā ॥ 386 ॥ (PVA)
	na kāryamiha kiñcittu syāt pūrvāparacetasoḥ ।
	tataḥ parā tu vijñaptiḥ smṛtissānubhavāntarā ॥ 387 ॥ (PVA)
	bhede cānubhavo nāsti smṛtirnānubhavādvinā ।
	tayā samānakālasya vedane prāptamadvayam ॥ 388 ॥ (PVA)

[291,xi]

icchuvikāranāgarābhyāṃ hi tannivarttyaroganivarttanaṃ svāsthyamvā kāryaṅ kriyate । tena samudāyavyapadeśaḥ । iha tu pūrvāparapratyayayoḥ svārthamātrapratītirūpayorna kāryamaparaṃ । pratītistayorātmabhūte ca 〈।〉 tasyāśca bhede kimaparamabhinnaṃ yadapekṣayā samudāyatā bhavet । smṛtistayoḥ kāryamekaṃ pūrvāparagrahaṇarūpā 〈।〉 na smṛtiranubhavād bhavantī tathābhūtarūpānukāriṇī na cānubhāvo dvayagrāhī tato na smṛtirapi । kathantarhi rūpasparśavijñānārthayormānasa eṣa smārtavikalpaḥ । bhedagrahaṇamabhipretya taduktaṃ । na cātra tathā prakram । na ca smṛtirarthagrahaṇe pravarttate yena svatantrā pravartteta । smṛtyā ced dvayaṅ gṛhyate । samānakālamekameva tadavivekāditi pratipāditaṃ । kiñca ।

[291,xii]

	smṛtireva vivekasya grāhiketi matambhavet ।
	naivānubhava ityetat sāmvṛtambhedavedanaṃ ॥ 389 ॥ (PVA)

<292>

[292,i]

tathā hi ।

[292,ii]

	raktāraktāvabhāse hi citramekaṅ gatambhavet ।
	pṛthagabhūtammayā dṛṣṭandrakṣyate ca tathā punaḥ ॥ 390 ॥ (PVA)
	evaṃ hi bhedāvasatiranyathā na pravarttate ।
	tasmānna bhedagrahaṇaṅ kvacit sidhyati tattvataḥ ॥ 391 ॥ (PVA)
	na cāvabhāsamātreṇa citrācitravivekitā ।
	tasmāt pūrvānusāreṇa sarvametad vivecyate ॥ 392 ॥ (PVA)

[292,v]

smṛtyabhyāsāditapāṭavā tarhi pratyakṣād bhedopagraha iti cet ।

[292,vi]

	pratkṣeṇa na yat siddhantadabhyāsāt kathambhavet ।
	abhyāsādapi tasyeṣṭaṃ yugapat pratibhāsanaṃ ॥ 393 ॥ (PVA)
	tatrāpi tadvivekasya smṛtyaiva kṛtiriṣyate ।
	evañcānubhāvārūḍho na bhedaḥ sidhyati kvacit ॥ 394 ॥ (PVA)
	smṛtau smṛtyanubhavayoḥ kevalonubhavo yadi ।
	anekarūpatā sāpi na viviktā parasparaṃ ॥ 395 ॥ (PVA)
	vivekakaraṇāśakteḥ svayamanyena bhāvataḥ ।
	vicchidya śakyate netunna draṣṭunnānyathā ca yat ॥ 396 ॥ (PVA)

[292,x]

bhinnenāpi hi kinteta hemopādeyatā kṛteḥ ।

[292,xi]

nanu smṛtirapi yadi pratyakṣapratyayasamānakālajanmā tena sahaikatāṃ svīkuryāt । savikalpaka eva pratyakṣātmā prasaktaḥ । tataśca vikalpakampratyakṣamiti prastutasya hāniḥ । sopaṃ śuṣke patiṣyāmīti kardame pātaḥ । na sadetat ।

[292,xii]

	bhedavādinamārabhya smṛteranyattvamucyate ।
	hetusvabhāvabhedena sakalasya vibhinnatā ॥ 397 ॥ (PVA)

[292,xiii]

bhedavādino hi sakala eva bhedo hetubhedena svabhāvabhedāt । tatra smṛtervāsanāmātrakādudayo na tathendriyavijñānasya smṛtiḥ parokṣaviṣayā nendriyajasamvedanamataḥ stambhādivadeva bhedo'nayoriti bā hyā rtha vā dī svābhyupagamena prabodhyate । abhedavādinastu kutoyamvibhāgaḥ ।

[292,xiv]

	na hi kāraṇavad vittiḥ pratyakṣeṇa tadagrahāt ।
	anumānantu nādhyakṣamantareṇa pravartate ॥ 398 ॥ (PVA)

[292,xv]

na khalu pratyakṣataḥ pūrvāparastudvayagrahaṇaṃ । kāryābhimatagrahaṇakāle smaraṇameva kāraṇābhimate । yadā sa gṛhyate tadā svarūpeṇaiva grahaṇanna kāraṇatvena । kāryasyāgrahaṇāt । kāryagrahaṇakāle ca tadatītaṃ smaraṇagocara eva । na ca smaraṇamananubhūte na ca kāraṇatvasyānubhavaḥ kathaṃ smaraṇaṃ 〈।〉 atha kāryakāle 'pi tadanubhūyata iti matiḥ । tathā sati pūrvarūpatānubhavābhāvāt samānakālatayā'śakyavivecanatvādabheda eva kutaḥ kāryakāraṇabhāvaḥ । atha smaraṇena pūrvamapi kevalametadanubhatamiti vyavasthāpyate । tato vivecanād bheda eva ।

[292,xvi]

atha kintat smaraṇam 〈।〉 anumānamatha smṛtimātraṃ । yadi tāvadanumānaṅkathampratyakṣamantareṇa । na hi pratyakṣeṇa prākpūrvatāparigraho varttamānagrāhi sakalamevādhyakṣaṃ ।

[292,xvii]

atha yatpratyakṣeṇa niyatāvadhigṛhītamprareṇāmiśritantadeva paragrahaṇāpekṣayā pūrvakamiti vyavahāraḥ । tadapyasata ।

[292,xviii]

	na parāpekṣayā pūrvapratyakṣasya pravarttanaṃ ।
	tatastena na pūrvatvaṅ gṛhyate svātmani rithateḥ ॥ 399 ॥ (PVA)

[292,xix]

pūrvaṃkaṃ hi pratyakṣaṃ svakālaṃ parigṛhṇat kathamparāpekṣamātmānañjānīyāt । tathā paramapi pratyakṣaṃ । tata eṣā pūrvāparapratyakṣā na pūrvaparapratyakṣagrāhyā tataḥ smaraṇamapi kathantatra pravarttate ।

[292,xx]

	tasmānnādhyakṣato nāpi smṛtyā'pekṣā pratīyate ।
	tato samvidite kasmādanumānampravarttate ॥ 400 ॥ (PVA)
	atha smaraṇamātrantadapramāṇaṅkathantaḥ ।
	pratīyatāmpūrvaparavyapekṣā yena kāryavit ॥ 401 ॥ (PVA)

<293>

[293,i]

atha sāmagrībalāt sa evāyamiti pratyaya ekatāgrāhī tato vivecanaṃ । sa evāyamityapi smaraṇānubhavarūpampratyayadvayameva । tataḥ kenaikatā gṛhyate । dṛśyate grahaṇamiti cet । na grahaṇāndṛśyate । api tu smaraṇagrahaṇe । kathantarhi smaryamāṇadṛśyamānayoḥ śakaṭaśākaṭavanna pratītiḥ । evameva pratītiryadi nirūpyate, nahi smaraṇapratyakṣākārayorekatāpratītiḥ । tathātve tāveva na syātāṃ । tathā ca na pūrvāparayorekatāpratītiḥ । na hi smaraṇākāratayā'pratīyamānampūrvamiti śakyaṃ । sākṣātkaraṇe varttamānataiva na pūrvateti nyāyaḥ । atha vyavahāradarśanādekatā । tadetadandhakāranarttanaṃ ।

[293,ii]

	pratītissādhikārthānāmprabhedabhyetarasya vā ।
	pratīteraprasiddhasya vyavahārāt kathaṅ gatiḥ ॥ 402 ॥ (PVA)

[293,iii]

vyavahāro hi nāma kimpramāṇamathāpramāṇaṃ । pramāṇañcet । pratyakṣānumānayorantarbhāvādasādhakatvamiti pratipāditaṃ । athā pramāṇaṅkathambhedasiddhirata iti vicāryatāṃ । kathantarhi bhedābhāve vyavahāraḥ । nanu bhede 'pi samānametat na samānaṃ jñānād bhinnasya prāpyasya bhāvāt tadarthī pravarttate । bhede tu punarasaṅgatameva । atrocyate ।

[293,iv]

	bhede 'pi yadyasau jñātaḥ kimarthaṃ sa pravarttate ।
	athājñātaḥ kathaṃ bandhyātanayena pravartate ॥ 403 ॥ (PVA)
	tasyābhāvadasya bhāvādetāvadeva kuto mataṃ ।
	sparśādeḥ pūrvadṛṣṭatvāt pūrvameva pravarttatāṃ ॥ 404 ॥ (PVA)
	idānīntatkathamvṛttirasamvedanasambhave ।
	anumānena vittiścet kasmai tarhi pravarttate ॥ 405 ॥ (PVA)
	tatsāmānyasya vittiśced viśeṣe varttate kathaṃ ।
	abhinnaṃ yadi sāmānyampravṛttirniṣphalā bhavet ॥ 406 ॥ (PVA)
	bhinnābhinne yathā bhinnaṅ kathantatra pravṛttimān ।
	yathā na bhinnantatprāpteḥ kasmai tatra pravarttanaṃ ॥ 407 ॥ (PVA)
	pravarttanandṛśyate cet kimpratyakṣamathānyathā ।
	na hi pratyakṣato vṛttirdṛśyate svārthavedanāt ॥ 408 ॥ (PVA)
	pūrvāparasvarūpā hi vṛttistatrākṣavinna hi ।
	nānumānamanadhyakṣantato 'pi nahi vṛttivit ॥ 409 ॥ (PVA)
	advaite 'pi kathamvṛttiriti codyanirākṛtaṃ ।
	yathā balistathā yakṣa iti kiṅkena saṅgatam ॥ 410 ॥ (PVA)

[293,xii]

anenaitadapi nirākṛtaṃ । "advaite kathamparaprabodhanāya pravarttata" iti । svaparayosyārthasyāsiddheḥ । ayamparohanna para iti svasamvedamevaitad udayamāsādayati । nātra paramārthato vibhāgaḥ । ahampraśnayitā paraḥ kathayati dvayorapi svākāroparaktapratyayasamvedanamevaitanna tu vibhāgaḥ svapnapratyayavat । unmattapratyayapralāpavacca । unmattatarhi vādī kathantato'dvaitapratītirapi ।

[293,xiii]

nanu sarvapratyayapralāpa evāyampravarttate nātra pratīterudayaḥ । kintarhi prativādinānyena vā karttavyaṃ । kiṅ kriyamāṇaṅkiñcid dṛśyate । yathā ca na dṛśyate tathā pratipāditameva । kathantarhi hetumantareṇa bhāvaḥ ।

[293,xiv]

	kasyātra bhāvo bhavatā kāraṇādupalabhyate ।
	kāryakāraṇabhāvasya pratītirneti sādhitaṃ ॥ 411 ॥ (PVA)

[293,xv]

ākasmikī tarhi sattā neyaṅkadācit kasyacid virameta । tathā ।

[293,xvi]

nityaṃ sattvamasattvamvā hetoranyānapekṣaṇāditi (pra. vā. 3.34)

[293,xvii]

ayamapyadoṣaḥ । yataḥ ।

[293,xviii]

	kiṃ sattā viramantyeṣā tvayā kvāpyupalakṣitā ।
	kādācitkatayāthāpi tatpatajjāḍyajalpitaṃ ॥ 412 ॥ (PVA)

<294>

[294,i]

bhedavādinamprati sa mārgaḥ pradarśitaḥ । paramārthatastvavibhāgo 'pi buddhyā netyetadeva bhaviṣyati । tasmādekaiva citrāvabhāsinī buddhiriti sthitaṃ ।

[294,ii]

atha buddhivadeva ghaṭādirūpamapi citramekameva ko virodha iti cet ।

[294,iii]

	padādirūpasyaikatve tathā syādavivekitā ।

[294,iv]

yadi paṭādirūpamaviveki bhavati tathā sati buddhirūpameva tat । buddhisamānadharmatvāt । yathā hi buddhirna pareṇa dṛśyate । nottarakālannāpidhāya khaṇḍaśastathā bāhye 'pi yadyarthastathā sati buddhireva sā । māmamātrameva bāhyamiti atha pidhāne sati tathā bhatonya evotpadyate । yastadarddhatādinā dṛśyate । tataśca ।

[294,v]

	yo yathā vidyate bhāvassa tathaivopalabhyate ।
	iti kinnaikabhāvaḥ syāccitrākāre 'pyacetasi ॥ 413 ॥ (PVA)

[294,vi]

atra samādhiḥ ।

[294,vii]

	yathā yathā dṛśyate tattathaivotpadyate yadi ।
	parokṣaparadṛśyatvabhāvenotpadyatānna saḥ ॥ 414 ॥ (PVA)
	kāraṇāntarajanyatvantathā nāstīti gamyatāṃ ।
	vijñānakāraṇebhyastu jāto vijñānameva hi ॥ 415 ॥ (PVA)

[294,ix]

na khalu parokṣatayā vastu dṛśyate । nāpyanyadṛśyatayā । na ca kāraṇāntaraścakṣurādikāraṇata eva tu grāhakavadasya nirvṛttiriti kathanna vijñānatā ।

[294,x]

atha yāvadupalabhyate sarvosāvartha eva । sukhādayo 'pi na samvedanasvabhāvāḥ ।

[294,xi]

vastveva tadāntaramiti paraḥ । etadapyasat । yataḥ ।

[294,xii]

	upalabhyasya vastutvaṃ yadi sarvasya kalpyate ।
	jñānasyānupalabhyasya sattā syādapramāṇikā ॥ 416 ॥ (PVA)
	yenopalabhyate grāhyantacceñjñānantadapyasat ।
	svayamevopalabhyasya vedanaṃ syāt tathā sati ॥ 417 ॥ (PVA)
	yadi grāhakasyānupalabdhistadastīti kutaḥ ।
	upalabhyatopalambhādupalambhako'numīyate ॥ 418 ॥ (PVA)

[294,xv]

upalabdhirvā । anyathā kenedamupalabdhamiti paryanuyogevatarati yadi nārthāpattiḥ parihāra eva na syāt । tasmādarthāpattyā vijñānasya sattāpratītistadasat । upalabhyatāyā vicāryatvāt । pareṇa svayameva ceti ।

[294,xvi]

	paropalabhyatāheturyadi kenopalabhyate ।
	sāpyanyeneti cedevamanavasthā prasajyate ॥ 419 ॥ (PVA)
	svayamevopalabhyatve grāhyasyāpi prasaṅgi tat ।
	svabodharūpaṃ sakalamātmavad vastu gṛhyatāṃ ॥ 420 ॥ (PVA)

[294,xviii]

athātmā svabodhakarūpatayopalabhyate rūpādikantu parāpekṣatayā । mayopalabdhametadanyenopalabdhamiti vyapadeśaniścayāt ।

[294,xix]

	parāpekṣā yadi jñātā kathanna paravedanaṃ ।
	paramvinā parāpekṣā parāpekṣā kathanna sā ॥ 421 ॥ (PVA)
	sandigdhe 'pi parāpekṣā sandigdhaiścaiva niścitā ।
	aniścitasya hetutvanniścayāya na vidyate ॥ 422 ॥ (PVA)

[294,xxi]

athātmāpekṣā vedyatvaṃ siddhamātmasvavedanāt ।

[294,xxii]

	svavedanaṃ samastaṃ syādātmavannānyavedanaṃ ।
	buddhiranyā tathā nāsti tāvanmātrāt samāptitaḥ ॥ 423 ॥ (PVA)

[294,xxiii]

athāpi syād 〈।〉 yathāhamātmā kartteti jñāteti ca sāmānidhikaraṇyantathāhaṅ kuṅyaṅghaṭaḥ paṭaḥ sa śakaṭamiti syāt । tathā yathā mama samvedanantathā mama rūpaṃ sparśo gandha ityapi syāt । tadapi yatkiñcit ।

<295>

[295,i]

	sāmānādhikaraṇyasya prasādādekatā yadi ।
	ahaṅgaurādirityevaṃ samānādhāratā na kim ॥ 424 ॥ (PVA)

[295,ii]

yatra sāmānādhikaraṇyaṃ ।

[295,iii]

	yadi tatraikatāvaśyantadabhāvādanekatā ।
	tadā bhavedanekatve na sādhyanna viparyayaḥ ॥ 425 ॥ (PVA)

[295,iv]

tathā rāhoḥ śira ityasa 〈।〉 mānādhikaraṇye 'pi na bhedaḥ ।

[295,v]

	bādhyate bhedadṛṣṭyā cecchiro rāhoridaṃ yadi ।
	svasamvittirihāpyasti bhedādhyāropabādhanī ॥ 426 ॥ (PVA)

[295,vii]

yathā । khalu rāhoḥ śira iti bhedādhyāropasta dviparyayopalambhena bādhyate । tathā mama samvedanammama rūpasya darśanamiti svasamvedanamātreṇa bādhyatāṃ । na hi nīlaśarīramukhādivedanambhedavat svarūpasamvedanasya pratipādanāt ।

[295,viii]

	jātaṃ samviditamvastu sāmānādhikaraṇyadṛka ।
	kinnāsti yena samvedya samvidobhadakalpanā ॥ 427 ॥ (PVA)

[295,ix]

kathantarhi pāramārthikabhedādarśane bhedādhyāropo 'pi । na khalu nibandhanamantareṇa kiñcidṛdayavat ।

[295,x]

	anvayavyatirekābhyāmbhedasyāsya prakalpanā ।
	anādivāsanāṅgādanvayavyatirekavit ॥ 428 ॥ (PVA)

[295,xi]

māmantareṇāpi rūpādikampareṇa nirūpyate ।

[295,xii]

anirupitamevāstu । anyatra vā bhavati । tato deśakālasvarūpapratibandhād bhedaprakalpanāvatāraḥ । na cānvayavyatirekayoḥ paramārthataḥ samvedanamiti pratipāditaṃ । yataḥ ।

[295,xiii]

	pratyakṣeṇānvayasyaiva svarūpasya ca vedanaṃ ।
	bhāvābhāvavibhāgasyāvedane vedanābhimā ॥ 429 ॥ (PVA)

[295,xiv]

avedane 'pi vedanābhimānaḥ kasyacid 〈।〉 yathā kṛtametanmayā dṛṣṭametanmayeti । tatrātītatvādavedanasya vismaraṇe bhavatyabhimāna iti cet । kimidamvismaraṇannāma । viparītādhyāropa iti cet । ihāpi samānaṃ । saṃskārakṣaya iti cet । na 〈।〉 saṃskārasyābhāvāt । na hi saṃskārasya prāgabhāvamantareṇa kṣayaḥ । na hi bhūtaṃ kṣayamupanetuṃ śakyamiti pratipāditaṃ । yadi ca saṃskārābhāvaḥ kāraṇamviparītādhyāropasya 〈।〉 bhedādhyāropo'nvayavyatirekādhyāropo 'pi tathāstviti kotra virodhaḥ । na ca paramārthato'nvayavyatirekapratipattiranyatrābhimānāt । abhimānamātrameva sakalamiti । tasmād vivekato grahaṇe 'pi pūrvāparayorekatābhyupagantavyā'nyathā jñānamātrakaṃ । na ca sābhyupagantuṃ śakyā । yataḥ ।

[295,xv]

	vivekīni nirasyānyadā viveki ca nekṣyate ॥ 223 ॥

[295,xvi]

na hyadṛśyamānamastīti śakyamabhyupagantuṃ । na ca tasminnasatyavayavāvivekino nirvivekasyāvayavina iti śakyapratipādanaṃ । tasmād bāhyamarthamabhyupagacchatā sakṛdeva grahaṇamabhyupagantavyaṃ ।

[295,xvii]

nanvanekamekena kathandṛśyate sakṛt । na hi darśanamekatra pravṛttamanyatra tadaiva pravarttitumprabhavati । yadyanekadarśanamevameva nānyatheti pratipāditaṃ । paramārthatastu svasamvedanamekameva । nānyenānyasya grahaṇasambhavaḥ ।

<296>

[296,i]

kiñca । na grahaṇannāma kasyacidapi tu tadākāratayā buddherutpattiḥ । na cānekameka syājanakaṃ 〈।〉 yataḥ ।

[296,ii]

	ko vā virodho bahavaḥ sañjātātiśayāḥ sakṛd ।
	bhaveyuḥ kāraṇambuddheryadi nātmendriyādivat ॥ 224 ॥

[296,iii]

yathaiva hīndriyārthamanaskārā ātmendriyamanorthasannikarṣā vā sakṛdekamindriyavijñānaṃ janayanti tathā yadi paramāṇavo 'pi ko virodhaḥ ।

[296,iv]

nanvanityatve 'pi paramāṇūnāṅ kotiśayaḥ । na hi paramāṇavaḥ sahakārisannidhāne 'pi mahānto bhavanti । sūkṣmatāñcenna parityajanti kathaṅ grāhyāḥ । tadapyasat ।

[296,v]

	mahattātiśayo nātra sāmarthyātiśayaḥ sa tu ।
	asāmarthyādahetutvamamahatvāttu neṣyate ॥ 430 ॥ (PVA)

[296,vi]

yadi paramāṇoḥ svarūpānukāridhījananandṛśyatā । sā nāstyeveti siddhasādhyatā । atha vijñānamātrajananaṃ । tadastyeva na viruddhaṃ keśādiṣu darśanāt । yathaiva keśā davīyasi deśe'saṃsaktā api ghanasanniveśāvabhāsinaḥ paramāṇavo 'pi tatheti na virodhaḥ । tadapi sūkṣmāḥ kathañcanayanti । kevalavadeveti cet । kevalānāmasāmarthyāt । asāmarthyameva hetubhāvavirodhi na sūkṣmatā । keśavadeva na cendriyādīnāṃ sthūlatādiviśeṣa upajāyate sāmagryavasthāyāṃ । atha ca sāmarthyaviśeṣādeva janakatvaṃ । kathantarhi pareṇa sannihitena tatsāmarthyānna dṛśyate । adṛśyamānaṅga kathamasti । kathañca samānatve tadekasya kāryañjanayati nāparasyeti vibhāgaḥ । dūradeśatādisahakāritāvibhāgāt ।

[296,vii]

nanu dūradeśatvenāpi ta eva keśāḥ kuto vibhāgaḥ । sāmagryantarānupraveśāditi vicāritametat । yadi kāraṇatvād grahaṇañcakṣurādīnāmapi grāhyatāprasaṅgaḥ kāraṇatvāt । tadāha ।

[296,viii]

	hetubhāvādṛte nānyā grāhyatā nāma kācana ।
	tatra buddhiryadābhāsā tasyāstadgrāhyamucyate ॥ 225 ॥

[296,ix]

rūpāyatanasāmānyena tadākāratā na paramārthataḥ । tathā hi nīlaparamāṇusañcayānnīlākāratā vijñānasya । paramāṇvākāratā mā bhūt ।

[296,x]

nanu yadi paramāṇvākāratā na pratibhāti paramāṇūnāmiyannīlākārateti kutaḥ । anyathā'yogāditi na doṣaḥ । yadi ca sakṛdanekanna gṛhyate tadāyamaparo doṣaḥ । yadāha ।

[296,xi]

	kathamvāvayavī grāhyaḥ sakṛt svāvayavaiḥ saha ।

[296,xii]

gṛhyata eveti cet 〈।〉 na ।

[296,xiii]

	nahi gopratyayo dṛṣṭaḥ sāsnādīnāmadarśane ॥ 226 ॥
	guṇapradhānādhigamaḥ sahāpyabhimato yadi ।
	sampūrṇṇāṅgo na gṛhyeta sakṛnnāpi guṇādimān ॥ 227 ॥

[296,xv]

yadeva viśeṣaṇatvenopāditsitaṃ tenaivāṅgena grahaṇāt sampūrṇṇāṅgasyāgrahaṇaṃ । sarva eva te viśeṣaṇamiti cet । na ।

<297>

[297,i]

	vivakṣāparatantratvād viśeṣaṇaviśeṣyayoḥ ।
	yadaṅgabhāvenopāttantat tenaiva hi gṛhyate ॥ 228 ॥

[297,ii]

na hi viśeṣaṇaviśeṣyabhāvaḥ pāramārthikaḥ 〈।〉 viśeṣaṇasyaiva pareṇānyadā ca tenaiva viśeṣyatayā pratīteḥ । tathā hi 〈।〉 gorviṣāṇaṃ viṣāṇī gauḥ । gauḥ śuklo gaurvarttulaḥ parimaṇḍalo vā na bhavatīti pratipattivaicitryandṛśyate 〈।〉 na yugapatsakalaviśeṣaṇagrahaṇaṃ । anekasya viśeṣaṇatvena sakṛd gṛhītumaśakyatvāt । na cāvikalpito viśeṣaṇaviśeṣyabhāvagrahaḥ ।

[297,iii]

api ca ।

[297,iv]

	svato vastvantarābhedād guṇāderbhedakasya ca ।
	agrahād bhedavuddhiḥ syāt paśyato 'pyarāparaṃ ॥ 229 ॥

[297,v]

svato hi gaurna gaurnāgauḥ 〈।〉 gotvayogād gauriti । tathā hi śuklo na śuklo nāpyaśuklaḥ śuklayogācchukla ityādi । tataśca guṇāderbhedasya yugapad grahāt parāparadarśane 'pyekabuddhireva syāt । paścād guṇasya kevalasya grahaṇamiti prāptaṃ ।

[297,vi]

atha guṇasya grahaṇād bhedabuddhiḥ paścād bhaviṣyati । atrocyate ।

[297,vii]

	guṇadibhedagrahaṇānnānātvapratipad yadi ।
	astu nāma tathāpyeṣāmbhavetsambandhisaṅkaraḥ ॥ 230 ॥

[297,viii]

pūrvamekatayā dravye gṛhīte paścād viśeṣaṇagrahaṇe 'pi yojanāvivekena na bhavatīti saṅkaraprasaṅgaḥ । tathā hi 〈।〉 ekatayā gṛhīte paścād viśeṣaṇamekatraivānekamapi yojitamityanekamapi viśeṣaṇamekasyeti syāt । deśābhedena bhinnayojane naikamiti cet । na 〈।〉 deśabhedasyāpi viśeṣaṇatvāt so 'pi deśabheda ekasyaiveti syāt । tasmādanekamekadā na gṛhyate । paścācca viśeṣaṇaṅ gṛhītanna jñāyeta kasyeti । bhinnābhinnaviśeṣaṇapakṣe tu na bhedaḥ kasyacidastīti sutarāṃ sanbandhisaṅkaraḥ ।

[297,ix]

sāṅkhyadarśane tu ।

[297,x]

	śabdādīnāmanekatvāt siddhonekagrahaḥ sakṛt ।
	sanniveśagrahāyogādagrahe sanniveśinām ॥ 231 ॥

[297,xi]

pañcānāntanmātrāṇāṃ sanniveśaviśeṣaḥ sakalaṃ ghaṭādivastu triguṇātmakamvā । tataḥ śabdādigrahaṇe trigu ṇagrahaṇaṃ tanmātragrahaṇamvā । na ca tadagrahaṇe tatsanniveśagrahaṇasambhavaḥ । nāṅgulyagrahaṇe muṣṭergrahaṇaṃ । na ca karṇāntaramekamevotpattimat । sarvasya kāryasya kāraṇādabhinnatveneṣṭatvāt । pariṇāmapakṣaśca tairiṣyate na ca kāryapakṣaḥ । pariṇāmaśca tattvādapracyutasya dharmāntaraparityāgo'parasparotpattiḥ । tatra śabdapariṇāma ākāśaḥ । śabdasparśapariṇatirvāyuḥ । śabdasparśarūpapariṇatistejaḥ । śabdasparśarūparasapariṇatirudakaṃ । śabdasparśarūparasagandhapariṇatiḥ pṛthivītyanekatā ghaṭādīnāṃ 〈।〉 tadgrahaṇenekagrahaṇamiti siddhiṃ । śeṣaḥ parihāraḥ pūrvavadeva ।

[297,xii]

tasmāt sakṛdanekagrahaṇe 'pi na savikalpakatvaṃ । nirvikalpakameva pratyakṣamiti sthitaṃ ।

[297,xiii]

yadyavikalpakaṃ pratyakṣaṅkathantarhi dharmidharmādigrahaṇampratyakṣataḥ । pratyakṣeṇa cāgrahaṇe

<298>

[298,i]

dharmiṇo'numānāvatārābhāvaḥ । dharmiṇo 'pyanumānena grahaṇe tatrāpyadharmītyanavasthāpātaḥ । dharmigrahaṇe cānekadharmakhacitātmanastasya grahaṇamiti kathamvikalpakatvaṃ । atrocyate ।

[298,ii]

	dharmiṇonekarūpasya nendriyāt sarvathā gatiḥ ।
	svasamvedyamanirdeśyaṃ rūpamindriyagocaraḥ ॥ 431 ॥ (PVA)

[298,iii]

na hyanekarūpādidharmayogī kaścid dharmī gṛhyate । indriyavijñānenāpi tu svenaiva samverūpeṇa karttā ca tadeva rūpamadhyakṣasya viṣayaḥ 〈।〉 tathā hi ।

[298,iv]

	parasparaviyogena rūpādeścakṣurādikāt ।
	grahaṇañcāyate teṣāmekādhāratayā'gateḥ ॥ 432 ॥ (PVA)

[298,v]

na khalu rūpādidharmīndriyavijñānairupalabhyate । rūpādīnāmeva parasparavivekināṅ grahaṇānnāpara ādhārastadgatā vā grahaṇagocara iti pratipāditametat ।

[298,vi]

nanu yadevāhamadrākṣantadeva spṛśāmītyādigatergamyata ekādhārataikatā vā । na pratyabhijñānaṃ bhavati pratyakṣamiti pratipāditatvāt । rūpasparśavijñānaprabodhitānādivāsanātaḥ tathā pratyayodayāt । tathā hi ।

[298,vii]

	cākṣuṣaṃ rūpamātrasya spṛśyamātrasya cāparaṃ ।
	samvedanamvedanāyāmpravṛttamiti dṛśyate ॥ 433 ॥ (PVA)

[298,viii]

na cāpareṇa parasparasamāgamastayorupalabhyate । spṛśanneṣa paśyatīti cet । na 〈।〉 rūpe sparśaniveśābhāvāt । ekatā ca tathā sidhyati yadyekārthaniveśapratītiḥ ।

[298,ix]

nanu dṛṣṭaṃ śuklaṃ sparśanena malinīkṛtamupalabhyate hastalagnañca । tatkathannaikārtha 〈।〉 bhiniveśanaṃ । tadettadākāśāvakāśakāśāvalambanaṃ ।

[298,x]

	yadā tat spṛśyate vastu yasya ca sparśagocaraḥ ।
	tadā tenāpratītiścedanumānanna sādhakaṃ ॥ 434 ॥ (PVA)

[298,xi]

pratyakṣayoḥ parasparaṅ grāhyagrāhakayoranabhiniveśe pratyakṣeṇa bhedaparicchede nānumānasahastramapi sāmarthyapathaprasthāyi । atha tadeva spṛśāmiti mānasa eṣa pratyayaḥ pramāṇaṃ । nahīndriyajameva pramāṇamiti pramāṇamavatarati । indrijamapyarthāvyabhicārataḥ pramāṇannendriyajatvāt । mānasajatvādityapi sambhavāt । naitadasti । yataḥ ।

[298,xii]

	yadevādrākṣamityādi pratyaye'vyabhicāritā ।
	nānumānād vinā kaścidarvāgdṛgavagacchati ॥ 435 ॥ (PVA)

[298,xiii]

tatra hi yadi kaścit paryanuyuṃkte 〈।〉 kathamavagatirbhavataḥ prāgdṛṣṭasya spṛśyateti । tadā kimevameva pratītiriti naitadasti । yad dṛṣṭantatsparśakāle na dṛṣṭaṃ । tataḥ kathantadeva spṛśyata iti pratītiḥ । tatredamevottaraṃ । "yena tanmalinīkṛtaṃ ।" tato jñāyata etadityanumānamupadiśati । aspṛśyatā tarhi kathammalinīkriyate । spṛśyatā tarhi kasmānna pratīyate śuklametaditi spṛśyatāyāḥ śukletarayoḥ samānarūpatvāditi cet । na saduttarametat ।

[298,xiv]

samānamasamānañja vastvekamiti sāhasaṃ ।

[298,xv]

yata eva sparśasya samānatā'samānatā ca rūpasya tena tayorekatā na yuktā viruddhadharmādhyāsāt । ata pratīyate । tadvicāryate । kimekākārayā pratītyā atha nānākārayā 〈।〉 nānākārayā pratīyamānaṃ kathamekaṃ । athaikākāratayā 〈।〉 tadasatyaṃ । rūpamapratīyamānaṃ sparśe pratīyamāne kathamekākāramatigrāhyaṃ । na hi pratīyamānamapratīyamānañca grāhyamapratīyamānatā'yogāt । tasmād na rūpādīnāmbhedenāvayavī nāma kaścit । tasmāt svenaiva rūpeṇa vedyante

<299>

[299,i]

rūpādayo na paraspararūpeṇa । tathā svasamvedyameva rūpanna parasamvedyamata śabdena parasmai nirddeṣṭumaśakyatvādavācyagocaramindriyaviṃjñānaṃ । yadi tarhi śabdena na nirddiśyate indriyagocaraḥ kathaṃ yamahapaśrauṣantameva paśyāmīti gatiḥ । anirdiṣṭasya hi kathamevampratītiḥ । tasmādeva hi nirdeśya ityavasīyate । tadetadasat । yataḥ ।

[299,ii]

	pratyabhijñā pramāṇanna bhavatyeveti sādhitam ।
	tatastatpratyayādeṣa pratītorthaḥ kathammataḥ ॥ 436 ॥ (PVA)

[299,iii]

na tāvacchabdāt pratītikāle sorthaḥ pratibhāsate । sandeha eva śabdādarthe'nyathā pratyakṣapratīta iva na sandehasaṅgatiḥ ।

[299,iv]

atha samānaḥ śabdāt pratibhāso bhāvābhāvayorarthasya tena sandehaḥ । pratyakṣe 'pi kasmādevanna bhavati । tatra pratibhāsaviśeṣopalakṣaṇādevanna bhavati । atrāpi pratibhāsaviśeṣagrahaṇaṅ kenāpanīyate viśeṣābhāvādeva । na tarhi bhāvasvabhāvagrāhī śābdaḥ pratyayaḥ । pratyakṣavilakṣaṇatvāt । yadi tu svarūpapratipādanambhavet । darśanamapramāṇameva bhaved gṛhītagrahaṇādarthābhāvaśca syāt । śābdādeva rūpasvarūpapratipatteḥ । atha sāmānyākāreṇa pratīyate । kāmalopahatalocano 'pi tarhi pītākāreṇa śuklampratyeti 〈।〉 tadapi prāyakatvāt pramāṇamprasaktaṃ । bhavatu tadapi pramāṇamiti cet । na । bādhanāt । gāmānayeti śabdaḥ pratyayo na bādhyata iti pramāṇameva । na 〈।〉 atrāpi bādhanāt । gāmānayeti yadyastitvamākṣiptantatkadācit na bhavatyapi । atha nākṣiptaṃ । tata ānayanāsambhavāt sutarāmapramāṇatvaṃ । atha yadi sambhavatyānayeti vakturabhiprāyaḥ । tadā sandigdhānayanacodanādapramāṇameva । sandigdhameva coditamiti cet । sandigdhameva gṛhītamiti sarvaḥ sandehapratyayaḥ pramāṇambhavet । na cāpramāṇena vastu gṛhyate । kathantarhyānayanādāvavyabhicāraḥ । nāvyabhicārasambhavaḥ । kasyacidakaraṇāt । na hyavaśyañcoditaṃ karoti ।

[299,v]

kiñca ।

[299,vi]

	kriyāyāṅkārakaḥ śabdo yadi vā jñāpako mataḥ ।
	kārakatve'visamvādābhāvato na pramāṇatā ॥ 437 ॥ (PVA)

[299,viii]

na hi kārako'visamvādīti vyavahāraḥ । āptistu kṛte sati prāmāṇāntarāt । jñāpakatvantu svarūpasya bhāvinyāḥ kriyāyāḥ bhāvādasambhavi । na hyavidyamānā kriyā svarūpeṇa gṛhyate । svarūpabhāve bhāvinī na syāt । sāmānyaṃ gṛhyata iti cet । tattarhi sāmānyaṅ kriyā'sambhave 'pīti sāmānyapratipattau kriyāyānna pravarttate । tasmācchabdo na jñāpaka indriyārthasya । tasmādanirdeśyamevendriyagocaraḥ ।

[299,ix]

kathantarhi dharmidharmānekatāpratītiḥ । atrocyate ।

[299,x]

	sarvato vinivṛttasya vinivṛttiryato yataḥ ।
	tadbhedonnītabhedosau dharmiṇo 〈'〉 nekarūpatā ॥ 232 ॥

[299,xi]

vyāvṛttibhedaparikalpito hi dharmyādivyavahāraḥ । tathā hi 〈।〉 prathamatarampratibhāsamānaḥ kanakakalaśaḥ kimvarṇṇasaṃsthānādibhyo bhedenāvabhāsate । te vā tato bhedabhāsinaḥ ।

<300>

[300,i]

api tvekameva varṇṇādyātmakaṃ sākṣādavabhāsagocaraḥ । tatredānīmaparāparānekākārapadārtha 〈।〉 ntaravyāvarttanamāśrityāpoddhāraparikalpanayā bhedamāracayanti vyavahārapaddhatimadhyāsīnāḥ saṃsārasaritpatipatitāḥ ।

[300,ii]

	yadyabhedo bhaved varṇṇasanniveśaviśeṣayoḥ ।
	anīlāt kalaśānnīlaḥ kalaśo bhidyatāṃ katham ॥ 438 ॥ (PVA)

[300,iii]

yadi varṇṇasaṃsthānādīnāmabheda eva । tadā kalaśādanīlānnīlasya vyāvṛtti rna syād 〈।〉 anīlenāpi tatsaṃsthānātmanā nīlenaiva bhāvyaṃ । saṃsthānasya nīlavarṇṇādabhinnatvāt । bhavati cā nīlamapi saṃsthānādekaṃ 〈।〉 tasmād bhedastayoriti lokasya kalpanābhedabhāsinī । pāramārthika eva tarhi bheda iti cet । na kalpanāmātreṇaṇopacaritampāramārthikaṃ yuktaṃ । yadi tadeva sitatvādikamasaṃsthānātmanā pratibhāseta bhavet pāramārthiko bhedaḥ । ekārthasamavāyasyābhedāvabhāsahetutvādabhedāvabhāso bhede 'pīti cet । nanvekārthasamavāye 'pi rūparasayorasti bhedāvabhāsitā । bhinnendriyagrāhyatā tatreti cet । yadyabhedenāvabhāsakarī śaktiḥ samavāyasya bhinnendriyagrāhyatā durghaṭaiva । samānadeśatvādabhedāvabhāsa iti rūparasādibhiranekāntaḥ । evaṅgotvādikācchāvaleyatvādayaḥ śāvaleyatvādeḥ khaṇḍamuṇḍādayo bhedakalpanayā vyavasthāpyante bhedeneti sthitaṃ ।

[300,iv]

tatra kvacid dharmī rūpādibhyo bhinnaḥ kalpyate yathā ghaṭaḥ । yadi ghaṭāvayavyeko na syāt krameṇa rūparasagrahaṇe ghaṭa pratītirna syāditi kvaciddharmaḥ । yadi gotvamabhinnambhinnābhinnamvā na bhavet । śāvaleyādīnāntadabhinnānāmbhedo na syāt । evamanyadapi yojyaṃ । tasmād vyāvṛttibhedamupādāya bheda unneyaḥ ।

[300,v]

nanvānumāniko 'pi bhedo meda eva । sattyaṃ yadi pratyakṣapūrvakaṃ tadanumānanna syāt । yathāgniḥ pratyakṣe pratibhāsito'numānena pratīyamānastathaiva bhavati । nanvevaṅkadācidapi dharmadharmibhedaḥ । yadi pratibhāti kimanumāneneti cet । agnāvapi samānametat । kālāntarādau cedanumānamihāpi tathāstu ।

[300,vi]

athātra nityānumeyatā । tadapyasat ।

[300,vii]

	nityānumeye dṛṣṭāntaḥ kena sidhyati tattvataḥ ।
	anumānāntarāsiddhau seyamandharamparā ॥ 439 ॥ (PVA)

[300,viii]

atha ghaṭādayo dṛṣṭāntaḥ ghaṭādibhyo bhinnāḥ । tathā hi 〈।〉 yayoranvayavyatirekau tayorbhedo yathā ghaṭaśakaṭayoḥ । tathā ca varṇṇasaṃsthānayorīti । nānvayaspa tatrāpi pratyakṣeṇāgrahaṇāt । na cānvayavyatirekābhyāntatra bhedaḥ । kathantarhi yugapad bhedapratibhāsanādeva । atha citrapratibhāsa evānvayavyatirekamantareṇa syānna bhedaḥ । evantarhi na kutaścid ityadvaitaprasaṅgāt sutarāmeva bhedasādhanamayuktaṃ ।

[300,ix]

athavā ।

[300,x]

	vikīrya pratibhāsena ghaṭādau bhedabhāvanā ।
	saṃsthānādeḥ sa nāstyeva na paṭādisamānatā ॥ 440 ॥ (PVA)

[300,xi]

anvayastu gotvāderna pratyakṣa gamya iti na tasya bhedo'nanvitāt । ekaparāmarśayogena tu ta evānvayitayā vyavahliyante । ekaparāmarśagocara eva tarhi sāmānyamanyad bhedebhyaḥ । naikaparāmarśagocarasya bhedenānavabhāsanāt । ekaparāmarśa eva bhinneṣu kathamiti cet । atrocyate ।

<301>

[301,i]

	na dṛṣṭe'nupapannatvamadṛṣṭe nopapannatā ।
	darśanādarśanābhyāṃ hi bhāvābhāvau vyavasthitau ॥ 441 ॥ (PVA)

[301,ii]

ekaparāmarśo hi dṛśyamānatvādupapannaḥ । tadvadeva tvadṛśyamānenābhedenāpyupapattimatā bhāvyamiti neyaṃ bhāvanā । na ca bhinneṣvekaparāmarśastasya svarūpamātre'vasthānāt । na cāyamekaparāmarśaḥ kvacidekatāyāndṛṣṭaḥ । upalabdherhi bhavati । sā ca kramavatī । na caikaikakṣaṇaparamarśaḥ śakyaḥ pratipattisamvedanābhāvāt । tasmādanekabhāvyevaikaparāmarśaḥ sarvatra । tasmāt kalpanākṛtameva sakalaṃ dharmadharmitvaṃ 〈।〉 tadeva pratyakṣeṇa gṛhyatāmiti cet । naitadasti । yasmāt ॥

[301,iii]

	te kalpitā rūpabhedā 〈d〉 nirvikalpasya cetasaḥ ।
	na vicitrasya citrābhāḥ kādācitkasya gocaraḥ ॥ 233 ॥

[301,iv]

pratyakṣaṃ hi sākṣātkaraṇākārapravṛttanna tasyotprekṣitaviṣayākāratā yuktā । atha bhāvāpekṣitayā hi kadācideva pratyakṣapratibhāsitā । akādācitkāstu vikalpitarūpapratibhāsāḥ । ekākārañca pratyakṣamanekākāratā ca vikalpasya 〈।〉 vikalpapratyakṣayorata ākārābhāvādapi bhedo hetubhedādapīti paramārthaḥ ।

[301,v]

nanu sitādidharmabhedā akalpitā api santi te bhaviṣyantīndriyagocaraḥ । naitadabhi codyaṃ yataḥ ।

[301,vi]

	yadyapyasti sitatvādiryādṛgindriyagocaraḥ ।
	na sobhidhīyate śabdairjñānayorūpabhedataḥ ॥ 234 ॥

[301,vii]

sitaṃ hīndriyeṇa na dharmatayā dharmitayā vā kasyacit parigṛhyate । bhedena vā saṃsthānāt । śabdena tu bhedena dharmmyāditayā'spaṣṭāditayā gahaṇamityanirdeśyameva rūpampratipattīndriyamatayaḥ । tasmājjñānākārabhedānna śābdī matirindriyagrāhyeṣu varttate । tasmād rūpabhedo na yukta ekārthatve ।

[301,viii]

athāpi syād 〈।〉 āśrayabhedādākārabhedo bhaviṣyati । tathā hi । kāmalāvalepalopitalocanaśaktiḥ sitamapi pītampaśyatyāśrayabhedataḥ । taimirikaḥ spaṣṭetarat । evamanyatrāpīti na doṣa ekārthatve 'pyākārabhedamabhyupagacchataḥ । naitadasti ।

[301,ix]

	ekārthatve 'pi buddhīnānnānāśrayatayā sa cet ।
	śrotrādibhinnānī dānīmbhinnārthānīti tatkutaḥ ॥ 235 ॥

[301,x]

yadi hyāśrayabhedādākārabhedasambhavo luptā tarhi nānātvavyavasyā'kārabhedasyaikārthatāyā api sambhavāt । śabdādīnāmapyāśrayaśrotrādibhedādevākārabhedaḥ । pītādyavabhāsānāñca bhrāntatā sā śābdādīnāmapi prāptā । śaktibhedo 'pyanena pratyuktaḥ ।

[301,xi]

ya āha । śabdaśaktireveyamīdṛśī yenānyathātvapratipattiḥ । bhedenānyathā ca । anyathā pratipattau bhrāntatā na vicāryā syāt ।

[301,xii]

nanu śabdenānyathāpratipādito 'pyarthakriyākārī dṛśyate । tatkathambhrāntatāsya yuktā । tathā hi । vaktrāsavādiśabdaiḥ sa eva pratipāditaḥ tāmarthakriyāṅ karoti । nārthaprati<302>baddheyamarthakriyā'pi tu bhāvanāpratibaddhā । yathā garuḍādibhāvanāpratibaddhā viṣaśamanādaya iti । tasmādekārthatve nākārabhedaḥ satyāsyāśrayabhede । api ca ।

[302,ii]

	jāto nāmāśrayādanya ścetasāntasya vastunaḥ ।
	ekasyaiva kuto rūpannānākārāvabhāsi tat ॥ 236 ॥

[302,iii]

āśrabhedo hi jñānasyābhedamupajanayenna tvarthasya । arthastu nīlādika eka eva sa tasmin vijñāne ekarūpa eva pratibhāseta । nahyavidyamānasya pratibhāsaḥ । pratibhāsaścet na tarhi sa pratibhāsate । nānyasmin pratibhāsamānenyasya pratibhāsa iti sambandhaḥ । atha tasya kāraṇatvāt tasya pratibhāsaḥ । kāraṇatvena tarhi viṣayatvamiti cakṣurādīnāmapi viṣayatāprasaṅgaḥ ।

[302,iv]

bhavatu ko doṣaḥ iti cet । ekārthatāvirodhaḥ । cākṣuṣo 'pi viṣayatvāt । viṣayatve hi ekārthatve hi buddhīnāmapi prakṛtamvyāranyate । na hi viṣayatve āśrayabhāvaḥ । tata eṣa bāhyārthaḥ । syādekārthatve 'pi buddhīnānnānārthatayā sa cediti parasparavyāhatiḥ । tasmāt pratibhāsa eva svena rūpeṇa viṣayatvaṃ । nāparaḥ prakāraḥ । atha śabdāśrayatvāditi parihāraḥ pratītācca śabdāt svena rūpeṇārthapratītiḥ । na cāsāvarthapratītiviṣayaḥ pratītatvāt । artho 'pi tarhi na viṣayaḥ । svena rūpeṇa pratīteḥ ।

[302,v]

atha tasmādarśasya prāptiriti viṣayaḥ । tadayuktaṃ । tasya tasmāt prāptiriti kaḥ sambandhaḥ । svarūpeṇa hi saṃprāpyate । kathamanyataḥ prāpta ucyate । tataḥ pravṛtteriti cet । pravṛttireṣā pratīteḥ kathamiti cintyaṃ । tasmādākārāttasya prāptirdṛṣṭeti cet । sa evākārasmāt pratīyate । tatastatra pravṛttirityānumānikī prāptirna śābdīti syāt 〈।〉 tataścāsāvanumānasyaiva viṣayo na śabdasyeti prāptaṃ । tataścānirdeśyameva rūpamindriyabuddherviṣayaḥ anumānaviṣayatā tarhi prāptā । nānumāne 'pi tasya svarūpasyāpratibhāsanāt । kathantarhyapratibhāsite pravṛttiḥ । sarvatā<?>〈 dā〉 pratibhāsita eva pravṛttiriti pratipāditaṃ ।

[302,vi]

nanu pratītametanmayeti pravarttate । satyaṃ । tathāpi na paramārtha eṣaḥ । apratīte ca pratītyabhimānataḥ । sakala eva pravṛttimā〈ma〉 nantyeṣa eva paramārthaḥ । yatrābhimānaḥ sa eva viṣaya iti cet pāramārthikaṃ śabdaviṣayatvamindriyavijñānārthasya vāryate na sāmvṛtamiti na doṣaḥ । tadeva yadi pareṇābhyupagamyate siddhamastyatra samīhitaṃ । yadi tu sa eva svena rūpeṇa pratīyate । pāramārthikamviṣayatvampratipāditambhavet । tasmānnānāśrayatve 'pi svarūpeṇāpratīyamānanna viṣayaḥ । kasyacit tadrūpasya tatrānupraveśād viṣaya eveti cet । yadi tarhi paramārthatastadayaṃ' śabdapratītyanupraviṣṭaṃ । anyenāpi spaṣṭarūpagrāhiṇā pratīyeta । na hyanupraviṣṭamanyathā pratyetuṃ śakyamiti ।

[302,vii]

nanu pratyabhijñānādākārabhede 'pyekatvanna virudhyate । tadapi na sattyaṃ yataḥ ।

[302,viii]

	vṛtterdṛśyāparāmarśenābhidhānavikalpayoḥ ।
	darśanāt pratyabhijñānaṅ gavādīnāñca vāritaṃ ॥ 237 ॥

<303>

[303,i]

sampratyeva pratyayā<?>〈 yo〉pyabhidhāna vikalpābhyāndṛśyamvastu na spṛśyate iti । gṛhītampratyabhijñāyate । na ca śabdavikalpābhyāṅ grahaṇaṃ 〈।〉 tatkutaḥ pratyabhijñā । kathantarhi sa evāyaṃ yo mama tadā'nena pratipādita iti pratyayaḥ ।

[303,ii]

nanvapratipanne 'pi bhavati pratipannābhimānaḥ । kathantarhi na bādhyate 〈।〉 bādhyata eva parāmṛśataḥ 〈।〉 pratītibhedo hi bādhakaḥ sa cāstyeva śabdavikalpayoḥ smaryamāṇaviṣayatvāt । tacca smaraṇampūvagṛhītasya darśanamidānīntanasya 〈।〉 yadi punardṛśyaparāmarśa evābhidhānavikalpayoḥ syāt kindarśaneneti pratipāditaṃ । tasmāt pratyabhijñānamapyabhimānamātrakameva na paramārthataḥ pratipattiḥ । darśanāt tu pūrvānusāreṇa vikalpa eva kevala ekatva vyavahāra sādhako na paramārthagrahaṇaṃ ।

[303,iii]

	anvayāccānumānaṃ yadabhidhānavikalpayoḥ ।
	dṛśye gavādau jatyādestadapyetena dūṣitam ॥ 238 ॥

[303,iv]

na hyabhidhānavikalpābhyāmvastusaṃsparśa iti । na hyanvayaḥ paramārthataḥ kasyacid gṛhyate'bhimānametaditi pratipādanāt । yathādṛṣṭasyaiva smaraṇāt । dṛśye cāsaṃspṛśyamāne dṛśyasambandhyanvayi rūpanna gahyate । tena dṛśya sāmānyamastīti na pratītiḥ । kathantarhi sa evāyaṅ gaurityekakalpanā । atrāha ।

[303,v]

	darśanānyeva bhinnānyapyekāṅ kurvanti kalpanāṃ ।
	pratyabhijñānasaṅkhyātāṃ svabhāveneti varṇiṇataṃ ॥ 239 ॥

[303,vi]

darśanāni khalu parāparaviviktapadārthopagrahabhāñji jāyamānāni naikākāravyatiriktāvyatiriktagrahasāmarthyapathasthitāni । kevalaṃ svabhāvānurūpasaṃskārabījaprabodhasāmarthyapāṭavāṭopasaṅkaṭapraviṣṭāni gatyantarabhāvāt pratyabhijñānakalpanāmupajanayanti । tadanurodhato jātyādikalpanānarthapathaprasthānaṃ । tasmādanirdeśyaviṣayaṃ pratyakṣamiti sthitaṃ ।

{2.1.2.5.2}

<2. mānasa-pratyakṣam>

[303,vii]

mānasañcārtharāgādisvasamvittirakalpikā ॥ 〈pramāṇasamuccaye〉

[303,viii]

mānasamapyartharāgādisvarūpasamvedanamakalpakatvāt pratyakṣaṃ । anubhavākārapravṛtteḥ ।

[303,ix]

nanu cakṣurādivijñānamevānubhavākāreṇa vṛttamupalabhyate । cakṣurādijanitamindriyavijñānameva । atha tata utpannaṃ mānasantadā tena pūrvānubhūtagrāhiṇā bhavitavyaṃ ।

[303,x]

	pūrvānubhūtagrahaṇe mānasasyāpramāṇatā ।

[303,xi]

na hi pūrvānubhūtamasmaryamāṇarūpatayā pratyetuṃ śakyaṃ । asmaryamāṇatayā sākṣātkaraṇe anubhūtamiti kathaṃ । vastutaḥ pūrvānubhava iti cet । kathamavagantavyaṃ 〈।〉 pratyabhijñānañca pratikṣiptaṃ । athādṛṣṭaṅ gṛhṇāti । tathā sati ।

[303,xii]

	adṛṣṭagrahaṇe'ndhāderapi syādarthadarśanaṃ ॥ 240 ॥

<304>

[304,i]

arthasyāpi mānasamasti । tatastasya sakalārthagrahaṇaprasaṅgonyasya ca । tatondhabadharidyabhāvaḥ ।

[304,ii]

	kṣaṇikatvādatītasya darśanasya na sambhavaḥ ।
	akṣaṇikatve 'pi vācyaṃ syāllakṣaṇaṃ saviśeṣaṇaṃ ॥ 241 ॥

[304,iii]

kṣaṇakṣayiṇo hi sarvabhāvāstato'tītasya kathaṅ grahaṇaṃ yena gṛhītameva gṛhṇīyāt । athākṣaṇikatvamabhyupagamyate । tadā pūrvadarśanagṛhītatvād gṛhītagrahaṇamapramāṇaṃ smṛtivadeva 〈।〉 gṛhītagrāhitve 'pi vā pramāṇaṃ mānasamiti saviśeṣaṇaṃ lakṣaṇamvaktavyaṃ ।

[304,iv]

kiñca ।

[304,v]

	niṣpāditakriye kañcidviśeṣamasamādadhat ।
	karmaṇayaindriyamanyadvā sādhanaṃ kimitīṣyate ॥ 242 ॥

[304,vi]

yasya hīndriyavijñānenaiva svarūpaparicchedastasya kimapareṇa karttavyaṃ । tadeva svarūpaṃ paricchidyata iti cet । paricchenne kaḥ paricchedārthaḥ । ya eva pūrvaḥ sa eva । aparicchinne 'pi kaḥ paricchedārthaḥ । svarūpāvabhāsitā । sānyatrāpi ko doṣaḥ ।

[304,vii]

nanvevannityannityamparicchinnamevāste 〈।〉 tatkimaparantatra kariṣyati । idānīmanyena paricchidyate । na nityatvādidānīmapi tenaiveti nāparasya sāmarthyaṃ । paricchedakasya tasyābhāvāditi na saṅgataṃ । paricchedakābhāve nityayā'grahaṇāt । anyena grahīṣyate iti cet । na 〈।〉 apratyayatvāt । kathamanyaḥ svakāla eva pratiyan pratyeti nityatāṃ । tasmāt tenaiva paricchedakenāsitavyamiti vyarthamaparaṃ grāhakaṃ tadrūpeṇaiva pratipattiriti ।

[304,viii]

	sakṛd bhāvaśca sarvāsāṃ dhiyāṃ tadbhāvajanmanāṃ ।
	anyairakāryabhedasya tadapekṣāvirodhataḥ ॥ 243 ॥

[304,ix]

tadākāraniveśe hi nitye pravarttamānaṃ sakalameva vijñānaṃ samānakālaṃ kinna kālatve nityaikatvaviṣayatvamvirudhyate । ākārabhedāt । athottarakālakāraṇāntarādupajāyate । tadāpi tatkālābhiniveśenaiva bhavitavyamanyathā tadgrahāyogāt । sattyasvapnadarśanavat । sattyasvapnadarśanaṃ hi tatkālānuyātenaiva grāhakamīkṣate । na cānubhavākāramaparamindriyavijñānātmā na samupalabhyate । anupalabdhena copalambha iti na yuktaṃ pramāṇābhāvāt ।

[304,x]

anye tu ।

[304,xi]

	mānasena yadi nopalambhanaṃ mānasena punarasmṛtirbhavet ।
	na svayāmviditamatra kenacit smaryate tadaparaṇa jātucit ॥ 442 ॥ (PVA)

[304,xiii]

yadīndriyavijñānena gṛhītammanasā na smaryate 〈।〉 bhinnatvāt savikalpakenāpi gṛhītanna smaryate । tayorapi bhedāt । mānasatvāditi cet । vijñānatvādityapi syāt ।

[304,xiv]

	tasmādindriyavijñānānantarapratyayodbhavaṃ ।
	manonyameva gṛhṇati viṣayannāndhadṛk tataḥ ॥ 244 ॥

<305>

[305,i]

mānasamapīndriyavijñānena svaviṣayānantaraviṣayasahakāriṇā janitampratyakṣaṃ । nanvindriyavijñāmasamānakālabhāvi yadi tad indriyavijñānenaiva tasya grahaṇāt mānasamvyarthaṃ । indriyavijñānoparame vā anupalabdhamevāparamiti kasya lakṣaṇametat । atredamucyate ।

[305,ii]

	idamityādi yajjñānamabhyāsāt purataḥ sthite ।
	sākṣātkaraṇatastattu pratyakṣammānasammataṃ ॥ 443 ॥ (PVA)

[305,iii]

idamiti purovarttini sākṣātkaraṇākāreṇa pravarttamānaṃ mānasampratyakṣaṃ । atha cakṣurvyāpārādupajāyamānañcākṣuṣameva । na rūpapratibhāsamātre cakṣuṣa upayogo'bhiniveśa tu pūrvābhyāsasya tena cakṣuṣotra vyāpārābhāvāt । manasaḥ pūrvābhyāsalakṣaṇadutpattermānasaṃ pratyakṣametat ।

[305,iv]

athāpi syāt 〈।〉 tadākārasya cakṣurādivijñānenaiva grahaṇāt mānasamvyarthaṃ । na vyarthaṃ । adhimukteradhikāyāḥ sambhavāt । idamityeva kṛtvā pravarttate । tena pravarttakatvāt pramāṇaṃ । indriyajñānantarhi pravarttakanna syāt । nātyantābhyāsādanyavikalpane 'pi vṛtteḥ pramāṇameva । tasmādevaṃbhūtaṃ manaḥ pūrvagṛhītanna pratyetyapi tu taduttarakālabhāvi । na ca gṛhītagrāhisannihite pūrvagrahaṇasyāvṛtteḥ । ākāradvayantarhi samānakālamprāptaṃ ।

[305,v]

nanvākāradvayamevedaṃ kathantarhyekatvādhyāvasāyaḥ । taimirikadvayadvicandranyāyenetyadoṣaḥ । sukhādayo 'pi tarhyabhyāsādupajāyamānaḥ purovarttyākāragrāhiṇo mānasapratyakṣarūpāḥ prāptāstata aindriyaṃ sukhamiti luptametat ।

[305,vi]

satyaṃ 〈।〉 luptamevaitannālutenānena kiñcit । aindriyasyaiva sukhāsukhasyotpattiriti viruṣyata iti cet । atrāpi mūlācāryavacanamvirudhyate । "rāgadveṣamohasukhaduḥkhādiṣu svasamvedanamindriyānapekṣatvānmānasaṃ pratyakṣamiti ।" iyantarhidharmakīrtterakīrttirāyatā, aindriyasyaiva sukhāsukhasyeti । sukhādiśabdena na sukhahetūrasādikamevocyate । kaṭu miṣṭampratibhātyavikalpayato 'pīndriyajñāna iti yāvat । mānasameva vā'vikalpakatvasādharmmyāt tathocyate ityavirodhaḥ । yadi tarhi mānasamanyathāgrāhīndriyajñānamanyathā grāhyanekākārambhaviṣyatīti cet । na 〈।〉 indriyajñāne 'pi sa eva prasaṅga । indriyavijñānamapi yathābhyāsannānākārampravarttamānanna nivāryameva ।

[305,vii]

evaṃ tarhīdamityapi vijñānamabhyāsādindriyajameva bhavatu । na । mānasatvamvyāpārāntarasyāpi pratīteḥ । idamevamiti mānasa eṣa vyāpāra evameva pratīteḥ ।

[305,viii]

kathantarhyayammānasaḥ pratyayaḥ sa ityapi parokṣe na pravarttate । nedaṃ sādhīyaḥ ।

[305,ix]

	parokṣe varttamānasya sākṣātkaraṇavṛttitā ।
	neti pratyakṣatā tasya kathamityavadhāryatāṃ ॥ 444 ॥ (PVA)

[305,x]

sākṣātkāritvameva pratyakṣatārthaḥ । tadeva mānasaṅ kvacitsākṣātkaraṇākāraṃ kvacinneti kutaḥ । indriyavijñānamapi tarhi kvacid bhrāntaṃ kvacinneti kutaḥ । timirasya sāmagryantarasya bhāvāditi cet । ihāpi sāmagryantaramastyeva । yataḥ ।

[305,xi]

	svārthānvayārthāpakṣaiva heturindriyajā matiḥ ।
	tatonyagrahaṇe 'pyasya niyatagrāhyatā matā ॥ 245 ॥

[305,xii]

svārtha indriyavijñānasya prathamaḥ kṣaṇaḥ prabandho vā । tadanvayo yorthakṣaṇastadarthāpekṣameve <306> ndriyavijñānammānasañcajanayati । yattu punaranayā sāmagrya notpattimattadapratyakṣaṃ । ata eva ca niyatagrāhyatayā na viṣayāntarasya gatiḥ । yato na viṣayāntareṇa janyate । tenaiva janyate anyena neti kimetat । indriyavijñāne 'pi samānametat । cakṣurvijñānamapi kasmānna śabdena janyata iti । niyatahetuphalabhāva iti cet । atrāpi na brahmaśāpa iti samānamanyatrāpi ।

[306,i]

nanu dvitīye 'pi kṣaṇa indriyavijñānenaiva gṛhṇāti । tathā ca dṛśyate । na 〈।〉 mānasasyāpi tatrollekhasya sambhavāt । na ca tat savikalpakampurovarttispaṣṭākāramātratvāt । yadi tarhīndriyavijñānasamānakālabhāvi manovijñānaṃ pratyakṣaṅkathamindriyavijñānamasya samanantarapratyayaḥ 〈।〉 pūrvakasya hīndriyavijñānasya manovijñānārthaḥ svavijñānakālikāsahakārī na bhavati bhinnakālayoḥ sahakriyā'yogāt । atrocyate ।

[306,ii]

	tadatulyakriyākālaḥ kathaṃ svajñānakālikaḥ ।
	sahakārī bhavedartha iti cedakṣacetasaḥ ॥ 246 ॥

[306,iii]

na yuktaṃ । yataḥ ।

[306,iv]

	asataḥ prāgasāmarthyāt paścādvānupayogataḥ ।
	prāgbhāvaḥ sarvahetūnānnātorthaḥ svadhiyā saha ॥ 247 ॥

[306,v]

na hīndriyavijñānenāsamānakālo manovijñānārthaḥ । taraya manovijñānāt pūrvakālatvāt । heturviṣayo na ca hetoḥ phalena samānakālatā । phalena samānakālatāyāṃ hi prāgasattvaṃ asataścāsāmarthyamprāk । paścāt kāryakāle sāmarthyamiti cet । karmakāle kāryasya vidyamānatvād vyarthaṃ sāmarthyaṃ । evaṃ hi sa kāryasya kālo yadi tadā kāryasya sattvaṃ । tasmāt prāgeva sattvaṃ sarvahetūnā । atortho heturna phalabhūtasvagrāhakajñānasamānakālabhāvī ।

[306,vi]

	bhinnakālaṃ kathaṅ grāhyamiti ced grāhyatāmviduḥ ।
	hetutvameva yuktijñā jñānākārārpaṇakṣamaṃ ॥ 248 ॥

[306,vii]

nanu pratibhāsamānameva svena rūpeṇa grāhyatā na tadākāravijñānajananaṃ । pratibhāsanañca jñānasamakālamiti kathaṃ hetutvameva grāhyatā । kimidaṃ pratibhāsanannāma, kimarthasvabhāvothānyadeva । yadyarthasvabhāvo nīlādivat । nāpaiti kadācidapi tatsvabhāvāditi sarvadā pratibhāsaprasaṅgaḥ । jñānābhāvānna pratibhāsanamiti cet । nanu jñānenāpi tadeva karttavyantacca prāgapyastīti kathamprāgapratibhāsanaṃ । jñānasya vyarthatā cet । ayamaparastavaiva doṣo na tu tatsvarūpasyaiva prāgapratibhāsanaṃ । tadevāsti tadeva nāstiti vyāhataṃ । atha jñāne sati dṛśyate nānyatheti cet । kimidānīṃ jñānasya kārakatvaṃ pratibhāsanaṃprati । na ca kārakatvaṃ samānakālatvāt । asata ityādipratipādanāt । samānakālandṛśyate na ca jñānamantareṇeti kimatra kurmmaḥ । evantarhi cakṣuṣastadaivotpattimat । tato nārthasvabhāvaḥ prāgarthesatīdānīmutpatteḥ ।

[306,viii]

	yasmin sthite yadutpannaṃ sthita eva vinaśyati ।
	tasmāt tadanyadevāstu bhedalakṣaṇasambhavāt ॥ 445 ॥ (PVA)
	vadanapratibimbaṃ hi vadane sambhavāt ।
	paścād vadanato bhinnampratibhāsastathāstu naḥ ॥ 446 ॥ (PVA)
	bhinnadeśatvato bhinnampratibimbambhaved yadi ।
	pramāṇapratipannaśca sa bhedo mukhabimbayoḥ ॥ 447 ॥ (PVA)
	pratibhāsasya bhedasya nārthāt sādhanamīkṣyate ।
	tenaikatārthataḥ siddhā nīlādipratibhāsayoḥ ॥ 448 ॥ (PVA)

<307>

[307,i]

evantarhi ।

[307,ii]

	yathaiva cakṣurādibhya idānīmpratibhāsabhūḥ ।
	nīlāderapi tadvat syād yogakṣamasamatvataḥ ॥ 449 ॥ (PVA)
	yathaiva cakṣurādibhyorthasya prāgeva sambhavaḥ ।
	pratibhāsasya tadvat syāditi naivedamīkṣyate ॥ 450 ॥ (PVA)

[307,iv]

yasmād yadīṣyate bhinno nīlādiḥ pratibhāsataḥ ॥

[307,v]

	prāk sattvantasya nīlādeḥ pratibhāsāditīṣyatāṃ ॥ 451 ॥ (PVA)
	tadanantaramutpannannīlādipratibhāsavat ।
	vijñānaṅ grāhakantasya pitūrūpagraho yathā ॥ 452 ॥ (PVA)
	kāryaṃ hyanekahetutvepvanukurvadudeti yat ।
	tattenārpitatadrūpaṅ gṛhītamiti cocyate ॥ 249 ॥

[307,viii]

putraḥ pitū rūpaṅ gṛhṇātīti yathā vyapadeśa iti ॥ 0 ॥

{2.1.2.5.3}

<3. svasaṃvedana-pratyakṣam>

[307,ix]

sukhādīnāmapi svasamvedanammānasaṃ pratyakṣaṃ । nanvevamvikalpasya svarūpasyāpratyakṣatā prāptā । tathā ca parokṣavijñānasamayaprasaṅgaḥ । na 〈।〉 sarvacitticaittānāmātmasamvedanasya pratyakṣatvāt । sukhādigrahaṇantu spaṣṭasamvedanadarśanārthaṃ ।

[307,x]

nanu vikalpasya nirvikalpakatvābhāvāt kathampratyakṣatā । na hi vikalpasya svarūpamavikalpakaṃ । arthe vikalpakatvamiti cet । tadasat । yataḥ ।

[307,xi]

	arthe vikalpakatvaṃ cet svarūpe 'pi vikalpakaṃ ।
	na hi svarūpe tasyānyat svarūpamupapattimat ॥ 453 ॥ (PVA)

[307,xii]

atrāha ।

[307,xiii]

	aśakyasamayo hyātmā rāgādīnāmananyabhāk ।
	teṣāmataḥ svasamvittirnābhijalpānuṣaṅgiṇī ॥ 250 ॥

[307,xiv]

utpattimāsādayanneva sukhādyātmā samvidāmviṣayabhāvamvibhartti । tadatirekeṇa tatsamvido'bhāvāt । tadā ca kovasaraḥ pūrvāparabhāvābhilāpasaṃyojanasya । paścāt saṃyojanamiti cet । na 〈।〉 tadātadabhāvāt । pūrvarūpatayā hi samvedane pareṇa tadā tatsamvedanameva na syāt । na hi pūrvādirūpatayānyaṃthā vā samvedyamānāḥ sukhādayassaṃviditā bhavanti । parasukhasamvedanavat । tasmād varttamānatayā sukhādīnāṅ grahaṇe spaṣṭayā vā nirvikalpakameva grahaṇaṃ । atha mānasaṃ sukhaṃ vikalpagrahaṇaṃ grāhyamiti matiḥ । tadapyasad 〈।〉 yataḥ ।

[307,xv]

	smṛtyāsamvedane tasya yadi mānasatocyate ।
	na tasya sukhasamvittampūrvavṛttipratītitaḥ ॥ 454 ॥ (PVA)
	tadaiva codite tasya sākṣād vittau na kalpanā ।
	abhilāpasya saṃsarggāditi cennābhilāpitā ॥ 455 ॥ (PVA)
	sukhasya tadviviktatve kathaṃ sasaṃrggasambhavaḥ ।
	samānakālavinmātrānnaiṣa saṃsargga ucyate ॥ 456 ॥ (PVA)
	mānaso 'pi na rūpāderākāraḥ svātmani sthitaḥ ।
	tadaivodayasadbhāvād vikalpaviṣayaḥ kathaṃ ॥ 457 ॥ (PVA)
	nanvarthe 'pi vikalpatvaṅ kathamasyopapattimat ।
	arthasyāgrahaṇāt tena svarūpasyāpyakalpanāt ॥ 458 ॥ (PVA)

<308>

[308,i]

sattyamevaitaduktambhavatā ।

[308,ii]

	yadi grahaṇamarthasya vikalpaḥ kathamatra saḥ ।
	athāgrahaṇamarthasya vikalpaḥ kathamatra saḥ ॥ 459 ॥ (PVA)
	athārthāropatastatra vikalpatvannirucyate ।
	grahaṇāgrahaṇe muktā tatrāpyartho'sti nāparaḥ ॥ 460 ॥ (PVA)
	grahaṇāropasadbhāve vikalpa iti cenmatiḥ ।
	grahaṇāropayoraikye dvayoḥ sambhava ityasat ॥ 461 ॥ (PVA)
	tatraikapakṣanikṣipto doṣaḥ prāgeva varṇṇitaḥ ।
	atha bhedastayorasti dvayameva prasajyate ॥ 462 ॥ (PVA)

[308,vi]

savikalpakasamvittiravikalpā tadaiva ca ।

[308,vii]

tasmāt ।

[308,viii]

	grahābhimāno yatrāsti vināśagrahaṇamucyate ।
	sa eva hi vikalposminnasmatpakṣe nirīkṣitaḥ ॥ 463 ॥ (PVA)
	abhimāno 'pi kastatra grahaṇāgrahaṇāt paraḥ ।
	iti ceda grahe yasya pravṛttiṃprati karttṛtā ॥ 464 ॥ (PVA)
	pravarttakatvamagrāhye yadi sarvatra kinna tat ।
	pravarttakatvaṅ grāhye 'pi yadi kasmāt pravarttate ॥ 465 ॥ (PVA)
	sarvantarhi bhavejjñānamidānīṃ savikalpakaṃ ।
	agṛhīta eva sarvasmād yato jñānāt pravarttate ॥ 466 ॥ (PVA)

[308,xii]

atra brūmaḥ ।

[308,xiii]

	asākṣātkaraṇākāre yatra syāt kalpanāntaraiḥ ।
	vyavahāraḥ sa evātra vikalpo lokasammataḥ ॥ 467 ॥ (PVA)
	darśanābhimatiryatra tajjñānamavikalpakaṃ ।
	sākṣātkṛtyadhimokṣācca pratyakṣamiti gīyate ॥ 468 ॥ (PVA)
	paramārthastu vijñānaṃ sarvamevāvikalpakaṃ ।
	svagrāhyaviṣaye sarvasyāvikalpanavṛttitaḥ ॥ 469 ॥ (PVA)

[308,xvi]

kiñca ।

[308,xvii]

	vāsanābalataḥ pūrvasamvidbhedānusārataḥ ।
	yat jñānaṃ jāyate kvāpi taduktaṃ savikalpakaṃ ॥ 470 ॥ (PVA)
	tattvarthaparatantratvamādadhānaṃ pravarttate ।
	nirvikalpakamityuktantajjñānavyavahārataḥ ॥ 471 ॥ (PVA)
	sukhādīnāntu rūpasya svasamvityā'vikalpanāt ।
	avikalpakatā tatra sarveṣāmeva sammatā ॥ 472 ॥ (PVA)
	tasmāt teṣāṃ svasamvittirnābhijātyānuṣaṅgiṇī ।
	na karmakaraṇatvena sobhijalpotra saṅgataḥ ॥ 473 ॥ (PVA)

[308,xxi]

athāpi pratibhāsamāna eva prabandhena sukhādāvidaṃ sukhādīti yadā vijñānamadhimuktirūpamupajāyate tadā kasmānna savikalpakatā । atra mānasaṃ pratyakṣamartha iveti varṇṇitaṃ । tathā hi ।

[308,xxii]

	artharūpe sukhādau ca yadedamiti varttate ।
	svarūpagrahasākṣāttve sarvantanmānasammataṃ ॥ 474 ॥ (PVA)

[308,xxiii]

na hi tatrāpi kathañcit kalpanāvakāśaḥ । tena tadavikalpakatvāt pratyakṣameva ।

[308,xxiv]

nanu svasamvedanaṃ mānasañca padadvayamapi samuditantadā parasparāsaṃsparśāt kathaṃ na dvayākārapratītiḥ । bhavatyeva । taimirikadvayadvicandradarśananyāyena tvekārthābhiniveśādevamavyavahāraḥ । nanu tatrāpi kathaṃ svasamviditatve na bhavati tathā vyavahāraḥ । anumānasya tathā vṛtteḥ । tatra hi sāmānyarūpakāryadarśane tadekatvānumānena ca dvitīyasya darśanamiti tadekatāvyavahāraḥ । iha tarhi dvayorapi darśanāt kathamekatāvyavahāraḥ 〈।〉 na cānumānamatra । svasamviditatve kimanumānena । nanu paramparāsamvedanāt kathaṃ dvayaṃ samviditaṃ । puruṣa ekastasya tat dvayaṃ samviditamiti cet । na । samvedanavyatirekeṇa puruṣasyābhāvāt । tābhyāñca na dvayasamvedanaṃ । atharūparasasamvedanavat samvedanaṃ dvayoḥ । tatrāpi kathaṃ svasamviditatve satīti

<309>

[309,i]

pratipāditaṃ parasamvedane 'pi prasaṅgāditi । tasmāt svasamvedanamekameva citrākāramiti pratipāditametat ।

[309,ii]

idañca punarbāhyārthamāśritya grāhyagrāhakabhāvañcābhyugamyocyate 〈।〉 paramārthatastu sakalameva svasamvedanamātrannendriyādipratyayavibhāgosti । indriyavyāpārasyāpi samānakālatayā vedyatvād rūpādivat । atha cakṣurādīnāṃ vyavahārataḥ kāraṇatvaṃ । tathā samāna samvedanayormānasendriyavijñānayośca bhedaḥ ।

[309,iii]

nanvatra vyavahāro nāsti vyavahārikaḥ । ānumāniko 'pi vyavahāra evetyadoṣaḥ । ātmādiṣvapi tarhyānumāniko 'pi vyavahāra evetyādīnāmapi sattvaprasaṅgaḥ । na 〈।〉 tatra bādhakavyavahārasadbhāvāt । tasmāt sukhādīnāmātmā viśeṣarūpo śakyasamaya iti sthitametat ।

[309,iv]

	avedakāḥ parasyāpi te svarūpaṃ kathambiduḥ ।
	ekārthāśrayiṇā vedyā vijñāneneti kecana ॥ 251 ॥

[309,v]

yadapi tāvad vijñānaṃ parasya vedakantasyāpi tāvatsvavedanannāsti kimaṅga punaḥ parāvedināṃ sukhādīnāṃ ।

[309,vi]

nanu vedyatvāt svavedanambhaviṣyati sukhādikamanyathā vedanameva na syāt । na 〈।〉 svasamvedanasyāsiddhatvāt । pareṇa vedane ghaṭādivadasvavedanaṃ । ghaṭādivadeva tarhi bahirdeśatvavedanaprasaṅga iti cet । na 〈।〉 ekārthasamavāyinā vijñānena vedanāt । ghaṭādīnāṃ hi naikārthasamavāyo vijñānena । tena teṣāṃ grāhyarūpatayā taṭasthatvena vedanaṃ । sukhādayastu punarabhedenaiva vijñānātpratīyamānā vijñānarūpamivāpannā grāhakākāratayāntaḥsanniviṣṭā vedyanta iti na ghaṭādivat prasaṅga iti kecit । teṣāṃ ।

[309,vii]

	tadatadrūpiṇo bhāvāstadatadrūpahetujāḥ ।
	tatsukhādi kimajñānamvijñānābhinnahetujaṃ ॥ 252 ॥
	na tāvadetat pratyakṣapratipattikameva vaḥ ।
	anumānāt pratītistu na vinā liṅgamiṣyate ॥ 475 ॥ (PVA)

[309,ix]

na khalu vijñānād bhedena pratīyante sukhādayaḥ । ekārthasamavāyasya virodhinaḥ sambhavāt । anumānampunarna liṅgamantareṇa pravarttate । syādatra liṅgaṃ yadi hetubhedo darśayituṃ śakyaḥ । na hya pratyakṣamanumānād vinā pratyetuṃ śakyaṃ । hetubhedāttu bhedampratipadyasva । avaśyaṃ hi sāmagrī bhedāt kāryabhedaḥ । kāryabhedastu na bhedaṃ sādhayati । kāraṇādekasmādapi kāryabhedadarśanād bhasmadhūmavat । na ca sukhādivijñānayorbhedasya sādhakaḥ kāryabheda upalabhyate । tasmātkāraṇabheda evopadarśayitavyaḥ sa ca nāsti । kasmādabhinnahetukamabhinnarūpañcopalabhyamānambhinnamiti vyapadiśyate kimatra pramāṇamiti yāvat ।

[309,x]

athavā yadi vijñānamanyat sukhādibhyaḥ sukhādīnāmvijñānasya tatko hetuḥ । cakṣūrūpamanaskārāḥ tataśca sukhādikamutpadyate eva vijñānahetoścaśurādeḥ । tathā ca tatkima jñānamvijñānena kasmādiva na vedyate । nāstyeveti cet । na 〈।〉 vijñānahetukatvenotpatteḥ kathamasyāvedyamānatā । bhavatpakṣe 'pi kasmānnaivamiti cet । na 〈।〉 vāsanāprabodhaviśeṣasya hetutvāt । vāsanāprabodhavibhāgabalāt kadācit sukharūpamvijñānaṃ duḥkharūpamanyathā veti nānupapannaṃ । samānahetutvamevopadarśayati ।

<310>

[310,i]

	sārthe satīndriye yogye yathāsvamapi cetasi ।
	dṛṣṭaṃ janma sukhādīnāntattulyaṃ manasāmapi ॥ 253 ॥

[310,ii]

na cakṣurantareṇa rūpadarśanamukhaṃ 〈।〉 na ca manohārirūpamantareṇa । nāpi śokādinā manasyupahate । vijñānajanmano 'pīyameva sāmagrī tato na hetubhedo bhedasya bodhakaḥ । nāpi hetāvātmamanassaṃyoge rūpādisāmagrītaḥ sukhamutpannamavijñānaṃ yuktimat । atha tadā notpannameva sukhaṃ tadavaśyamevāvidyamānamavijñānaṃ । na hyavidyamānaṅ grahītuṃ śakyaṃ । atrocyate ।

[310,iii]

	asatsu satsu caiteṣu na janmājanma vā kvacit ।
	dṛṣṭaṃ sukhāderbuddhervā tattato nānyataśca te ॥ 254 ॥

[310,iv]

na ca khalu cakṣūrūpālo〈ka〉manaskāreṣu satsu sukhādaya udayabhājo yena vijñānāt kāraṇāntaraṃ sukhādikasya kalpyeta । tato vijñānakāraṇameva sukhādikāraṇaṃ । atha tacca tadanyacca sukhādīnāṃ dharmādikāraṇaṃ tadevādharmādi । tadapi nāsti yataḥ । satsu cakṣurādiṣa nājanma dṛṣṭaṃ yena kāryavyatirekāt kāraṇāntaraparikalpanāvakāśaḥ syāt ।

[310,v]

atha vyatirekamantareṇāpi dharmmādi kāraṇameva । iṣṭaṃ sukhamaniṣṭaṃ duḥkhantatrāvaśyaṃ dharmādharmayoḥ kāraṇatvaṃ । sarvapravādiprasiddhañcaitat sthāpayitvā cārvākamekaṃ । tadapyasat ।

[310,vi]

	dharmādīnānna sāmarthyaṃ siddhamavyatirekataḥ ।
	sukhādimātre dharmmādeḥ sāmarthyanneṣṭasādhane ॥ 476 ॥ (PVA)

[310,vii]

dharmādikaṃ hi sukhādisādhanāni samaṃ śrayati na sukhādīnyeva । anyathā tatsādhanamantareṇāpi sukhādiprasaṅgaḥ । athāpi syāt 〈।〉 satyapi sukhāsukhasādhane rūpādau śokādinopahatentaḥkāraṇasāmathyana sukhamutpattimat । tato dharma eva kāraṇanna rūpādīti gamyate । tadayuktimad 〈।〉 yataḥ ।

[310,viii]

	adharmeṇaiva śokādisāmagrī ḍhaukitā satī ।
	tata utpattimad duḥkhanna tad duḥkhamadharmataḥ ॥ 477 ॥ (PVA)

[310,ix]

śokādisāmagryevādharmeṇopanītā duḥkhantasyāstu duḥkhaṃ svayamevodayavat ।

[310,x]

athavāstu sukhameva dharmādanyato duḥkhaṃ । tathāpi tena bhinnaṃ samvedanañjanayitavyamiti kutaḥ । samvedanāvyatirekisukhajanane 'pi na dhamaṇa bhavataḥ kiñjidupakṛtamiti । sukhādinā hi bhavataḥ prayojanantaccāvyatiriktamapi samvedanato na kaṭu bhavati । atha kāraṇabhedād bhedastadapyasat । yataḥ ।

[310,xi]

	astyeva śuddhavijñānāt sukhajñānasya bhinnatā ।
	ekāntena tu yo bhedaḥ sa naitāvati sidhyati ॥ 478 ॥ (PVA)

[310,xii]

dharmasahitā hi sāmagrī tadeva kāryamviśiṣṭaṃ janayenna tvatyantaṃ bhinnameva । adhikopakāreṇa tasyā eva viśeṣāt । sārdrendhanatve dhūmo hi bhasmano nātiricyate । na hi bhasmano tyantamatiricyate dhamaḥ śyāmatādimalinīkaraṇasya tatrāpi sambhavāt । tasmānna dharmāderatyantavyatirekajanane sāmarthyāvadhāraṇaṃ । ata evāha ।

[310,xiii]

	sukhaduḥkhādibhedaśca teṣāmeva viśeṣataḥ ।
	tasyā eva yathā buddhermāndyapāṭavasaṃśrayāḥ ॥ 255 ॥

[310,xiv]

yadi vijñānasukhādīnāṃ samānahetutā vijñānamvijñānamityetāvadevāstu kathaṃ sukhādibhedaḥ । tasyā eva sāmagryāviśeṣāt । kṣīrādyavaseke dhātrī bījādisāmagrīvat । nahi

<311>

[311,i]

kṣīrādyavasekādhikye 'pi dhātrī bījaṃ janayati dhātrīvilakṣaṇameva kāryaṃ । api tu tadrapamanatikramyāparaviśeṣādhiṣṭhitaṃ । atha bhinnamapi kasmānna janayati । na 〈।〉 bhinnameva janayatītyevamvaktavyaṃ । evaṅ kāraṇabhedād bhedastayā pratipādito bhavati । yadi sāmagrī bhinnakāryajaniketi prasidhyati ।

[311,ii]

api ca 〈।〉 prajñādayo 'pi dharmmā ādita evotpattimantastatasteṣāmapi buddherbheda eva prasaktaḥ । athābhyāsādeḥ prajñādayo na dharmādeḥ । evaṃ sati sukhādayo 'pīṣṭāniṣṭābhyāsāditi na dharmādihetutā teṣāṃ syāt । iṣṭādisannidhānaṃ dharmāditi cet । na tarhi sukhādīnāṃ dharmādutpattirapi tvavigaṇamanaskārādereva । tacca manaskārāderaviguṇatvaṃ jñāne 'pi kāraṇamiti na bhinnasāmagrījanyāḥ sukhādayaḥ 〈।〉

[311,iii]

athāpi syāt 〈।〉 na prajñādayaḥ sukhādihetudharmādihetukāḥ prajñāsadbhāvāt 〈।〉 yat sukhantadeva dharmādihetukantena sukhādīnāṃ samānakāratvamasiddhaṃ । tadapi na subhāṣitaṃ yataḥ ।

[311,iv]

	prajñādayo na dharmāderapi tvete sukhādayaḥ ।
	iti pramāṇatassiddhaṅ kuta etad bhavādṛśāṃ ॥ 479 ॥ (PVA)

[311,v]

na hi pramāṇādaprasiddhaṃ svaprakriyāprayañcaprakāśanamātraṃ pareṣāmparitoṣasya । na ca prajñādayo dharmādanyatobhavanti । dharmamvināpyabhyāsād dṛśyante iti cet । na 〈।〉 dharmamantareṇa tasyaivābhyāsasya sakalatvāyogāt । jaḍatvādevākalatvamiti cet । sukhādīnāmapi tarhi santānaviśeṣādeva sambhavaḥ । tathā hi ।

[311,vi]

	sukhaṃ sarvāpadāṃ hetāvadīnatve svabhāvataḥ ।
	santānatiśayādeva pūrvābhyāsapravarttanāt ॥ 480 ॥ (PVA)

[311,vii]

sukhaṃ svabhāvātiśayādeva pūrvābhyāsapravarttitādasatāmapi durācārāṇāndarśanāt । satyapi dharme samatādarśino'bhāvāt । samatābhāvanābhyāsaviparyayasahāyād dharmādereveti cet । evantarhi na dharmasya sāmarthyamabhyāsapūrvakatvācca prajñādivad bodharūpā eva sukhādayaḥ ।

[311,viii]

nanu viṣayādibhyaḥ sukhādaya utpattimanto vijñānantu vijñānahetukād bhāvanākhyāt saṃskārāditi hetubhedaḥ । tathā hi ।

[311,ix]

	soyaṃ yamahamadrākṣaṃ pūrvasaṃskārasambhavāt ।
	iti tadrūpavijñānaṃ sukhādāvidamasti kiṃ ॥ 481 ॥ (PVA)

[311,x]

tadasad । sukhādiṣvapyasya hetutvaṃ । tathā hi bhāvanāvaśādeva sukhādayo 'pi jāyanta iti pratipāditameva ।

[311,xi]

athāpi syāt 〈।〉 mānasā eva sukhādayaḥ saṃskārato bhavanti nendriyajāḥ । evantarhi mānasameva vijñānaṃ saṃskārāditi samānametat । athendriyajasyāpi vijñānasya pāṭavādiviśeṣo bhāvanāviśeṣādeva । sukhādīnāmapi tarhīndriyajānāntata eva pāṭavādikamiti samānaṃ ।

[311,xii]

kiñca । mānasameva sakalaṃ sukhādikamiti pratipāditaṃ ।

[311,xiii]

nanu gṛhīte kvāpi vastuni bhāvanāvaśāt tatraiva vastuni punaḥ punarjñānodayalakṣaṇāt pāṭavaṃ yuktimat । sukhādīnāmapi yadyanena jñānena grahaṇantadā yuktantad grahaṇaṃ paṭu bhavatīti svasamvedanapakṣe tu kīdṛśī bhāvanā । tathā hi ।

[311,xiv]

	svamvedanañcedutpannaṅkīdṛśī tatra bhāvanā ।
	svamvedanañcennotpannaṅ kīdṛśī tatra bhāvanā ॥ 482 ॥ (PVA)

<312>

[312,i]

aparāparasya sukhasamvedanasyotpatternābhyāsayogaḥ । yadi punaḥpunastadevopalabhyate tadābhyāsavyapadeśaḥ । arthastu punareka eva tatra bhāvanāprayuktā parāparavijñānenānubhave ।

[312,ii]

nanu sukhamapyekaṃ kinna bhavati । nanvekasya kaḥ punaḥ punararthaḥ । arthasya punarekatāyāmapyanubhavāvṛttikṛtampaunaḥpunyaṃ । tadapyasat ।

[312,iii]

	jñānasya yadi bhedosti viṣayebhyo gatiḥ kutaḥ ।
	pratyabhijñāprasādāccet sukhādāvapyasau na kiṃ ॥ 483 ॥ (PVA)

[312,v]

nanu sukhamekanna bhavati 〈।〉 kathantatra pratyabhijñā । viṣaye tu jñānabhede 'pi tadekatvādyuktā । nanu ca viṣayabhāvinī pratyabhijñā'pi tūpalambhabhāvinī । na ca jñānabheda ekasyopalambhaḥ । jñāne ca kathampratyabhijñā । na paramārthatastatra pratyabhijñā ।

[312,vi]

athaikatvena tadekatvamāropya jñānamekamiti vyavahriyate । atra vicāryate । kimidaṃ svasamvedanaṃ jñānamiti pakṣa ucyate । atha jñānāntaravedyamathārthāpattivedyaṃ । kiñcātaḥ ।

[312,vii]

	svavedanañcedāśritya pratyabhijñā kathambhavet ।
	na hi dṛśasya bhedena tadaivaikatvavibhramaḥ ॥ 484 ॥ (PVA)

[312,viii]

svasamvedanapakṣe hi parisphuṭe bhedavedane kathaṃ viṣayābhede 'pi tadaiva tatkṛta āropavibhramaḥ । jñānāntaravedane 'pi samānametat arthāpattivedane tvarthānurūpā jñānakalpanā tato jñānamapyabhinnameva kalpanīyaṃ । athānyathā nopapadyata ityarthapattiḥ ।

[312,ix]

	vedanāmātramarthasya vedanāmātrakalpakṛt ।
	nānekenaikatārthasya grāhyetyekaṃ prakalpyatāṃ ॥ 485 ॥ (PVA)

[312,x]

na hyanekena vijñānenāparāparakālabhāvinā svakālārthaparicchedakena pūrvāparakālabhāvyekortha iti śakyaṅ kalpayitumekasyāvyāpārāt samūhasya cābhāvāt ।

[312,xi]

	ātmaikaḥ sonusandhāyī tasya smaraṇasambhavāt ।
	smaraṇe hyasya sāmarthyaṃ sandhāne cāpi vidyate ॥ 486 ॥ (PVA)

[312,xii]

tadetadasat ।

[312,xiii]

	bodharūpātmatāpakṣehi nedaṃ yuktimadīkṣyate ।
	āvṛttirekarūpasya kathamasya pramānvitā ॥ 487 ॥ (PVA)

[312,xiv]

bhinnābhinnātmapakṣeyamadoṣa iti cet । yena rūpeṇābhinnastena rūpeṇa na pratyabhijñānaṃ । jñānabhedena bhinnatvāt । jñānasyābhede tadabhinnasya bhedasya । yena tu rūpeṇa jñānād bhadestena rūpeṇaikatā tato nāvattiḥ ।

[312,xv]

athābodharūpa ātmā tadā na jñānena buddhyane tacca bhinnamiti kathantenābhedagrahaṇaṃ । tasmājjñānabhedenaikatvagraho yukta ityekameva jñānaṃ parikalpanīyamarthāpattyā ।

[312,xvi]

athārthāpattyā jñānabhedaḥ parigṛhyate tathāpi naikatvamvijñāne pratīyate'taḥ kathaṃ pratyabhijñā ।

[312,xvii]

athālakṣitanānatvasya pratyabhijñānaṃ 〈।〉 tathā sati sukhādiṣvapīti tadekatvasya samvṛtyā sambhavāt 〈।〉 tatraiva punaḥpunaranubhava iti bhavatyabhyāsāt sukhādīnāmpāṭavādiviśeṣaḥ । abhyāsācca sukhādīnāmutpattirboṃdharūpāṇāmeva ।

[312,xviii]

nanvabhyāsād gamanādayo 'pi vikaṭādirūpā bhavanti na ca te bodharūpāḥ । atrocyate ।

[312,xix]

	abodharūpādabhyāsādabodhasyaiva sambhavaḥ ।
	bodharūpāt tathābhyāsad bodharūpodayo na kiṃ ॥ 488 ॥ (PVA)

[312,xx]

prajñādivadeva ।

<313>

[313,i]

athāpi syād 〈।〉 bodharūpābhyāsa iti kiṃ svasamvedanābhyāsaḥ । atha bodharūpagṛhītārthābhyāsoḥ 〈।〉 yadi svasamvedanābhyāsastamvedanamasiddhaṃ । atha dvitīyaḥ pakṣaḥ sonaikāntikasambhavādayukta eva । bodharūpagṛhītagamanābhyāse 'pi gamanādiborūpatānupalambhāt । atrocyate ।

[313,ii]

	yobhyasyate yathābhūtaḥ sa tathaiva prakṛṣyate ।
	antaḥ samvedanābhyāsaḥ sukhādīnāntathā phalaḥ ॥ 489 ॥ (PVA)

[313,iii]

antaḥ samvedanarūpā hi sukhādaya upalabdhāḥ । jaḍarūpāḥ santa ekārthasamavāyenopalabhyante tathetyetattu va samvedanasamāsādanopanataparitoṣaṃ । tataḥ svasamvedanarūpamevābhyasyati 〈।〉 tatastathābhūtameva bhāvanāprakarṣābhyāse prādurbhavet । prathamantarhi svasamvedanābhāvaḥ syāt 〈।〉 na । yajjātīya ityādinā tasyāpi tathābhūtatvāt । tasmād bhāvanābalādupajāyamānāḥ prajñādivat samvedanasvabhāvā eveti sthitaṃ ।

[313,iv]

anenaitadapi nirastam ।

[313,v]

	tadatadrūpiṇo bhāvāstadatadrūpahetujāḥ ।
	tadrūpādi kimajñānamvijñānābhinnahetujaṃ ॥ 252 ॥

[313,vi]

tasyāyamarthaḥ । parasparasahakāritvena cakṣurmanaskārapurovarttiśakaṭādayaḥ samānasāmagrīkā upajāyamānāḥ sarve bodharūpāḥ syurabodharūpā vā । na hi tatra kaścit pradhānetaraviveka iti । sā hi rūpādisāmagrī bodhābodharūpānekakāryajanena dṛṣṭaśaktikā nānyathā śakyā vidhātu । tayaivānaikāntikatvamata eveti cet । na 〈।〉 anyathāhetvarthasya vivakṣitatvāt ।

[313,vii]

	bhāvanoyadajanmāno yathā prajñādayastathā ।
	sukhādayo 'pi kintasmāt kāraṇādasvasamvidaḥ ॥ 490 ॥ (PVA)

[313,viii]

yo hi yathā bhūtobhyasyate sa tathaiva bhavatīti pramāṇārthaḥ । na ca rūpādīnāmāntarasvabhāvābhyāsasambhavaḥ । yasya tāvadarthāpattigamyāḥ prajñādiviśeṣāstena te ātmasamavāyina iti kathamavagantavyaṃ । kevalamarthāpatyā yena vinā yatnopapattimat tadavagamyate । na cātmasamavāyitvena vinā'bodharūpatayā ca nopapattimat kiñcit । kevalamapareṇāpi kenacid bhavitavyaṃ yato parokṣatārthasya jātā । tataḥ kathamātmasamavāyādigatiḥ । tasmāt mayaitadavagatamityāntaratvameva bodhasyābhyastaṃ janena <?> yenātaratvapratītiriti parihāraḥ ।

[313,ix]

ye 'pi buddhyantarasya pratyakṣatāmbuddhau varṇṇayanti teṣāmapi sā ātmasamavāyinī bodharūpā ca pratibhātītyevamavaśyamayamabhyupagamaḥ । anyathā padārthāntarameva bhavet । grāhakatvasya tu prasiddhireva । tasmāt pratyakṣāntare tadārūḍhagrāhakatvaivāsau pratibhāti । tathā ca sati tatrāpi sorthaḥ pratibhāsate । naṣṭasya ca kathaṃ pratibhāsaḥ । kevalābuddhiḥ pratibhāsamānā kathaṃ grāhikātvena grahaṇatvena vā pratibhāseta । tathātmādayo 'pīti codye ātmasamavetatvena vādhyāroponādikālika <314> upajāyata iti parihāraḥ syāt । tathā ca sati tathaiva bhāvanābalādupajāyamānāḥ । prajñādayo vā sukhādayo 'pi bodharūpā eva ।

[314,i]

nanu tathāpi buddhyādīnāṃ svasamvedanarūpatānnābhyupagacchanti pare । nanvasamvedanatve 'pi sati na pratyakṣatā nāntaratvamiti pratipāditaṃ । svasamvedanatve punastathābhūtamevātmānañcakāsayantyarthañca sā cakāstīti yuktametadeva ।

[314,ii]

atha bhāvanāvalādapi sukhādaya udayatyāginā ātmasamavāyina eva santa ekārthasamavāyivijñānagrāhyāḥ ।

[314,iii]

	tena bodhena saṃsparśād bodharūpāvabhāsanaṃ ।
	na tu bodhasvabhāvenetyevaṅ kasmānna kalpyate ॥ 491 ॥ (PVA)

[314,iv]

atrocyate ।

[314,v]

	anādibhāvanābhāvādidamevamiti sthiteḥ ।
	tadanyayaprakriyākalpo na lokenāvatāryate ॥ 492 ॥ (PVA)

[314,vi]

yadbhāvanābalādidamupajāyate iti pratipādyate 〈।〉 na tatrāparā prakriyā ko samupajāyamānopalabhyate । evañcaivañcedamiti । api tu bhāvanāvalād yathaitad dṛśyate tathaivetaditi vyavahāraḥ । kimvaikārthasamavāyakalpanayā prayojanaṃ । kasya tarhi tat sukhaṃ yadyātmani samavāyo neṣyate । evantarhi kasya sa ātmā yadyanyatra tasya samavāyāniṣṭiḥ ।

[314,vii]

	svatantra ātmā nityatvāt parādhīnaḥ kathaṃ hi saḥ ।
	sukhādīnāṃ tvanityatve parādhīnatvakalpanā ॥ 493 ॥ (PVA)

[314,ix]

ātmā hi nityatvāt svātaṃtryadanāśrito yukta iti yuktametat । sukhādayastu guṇā anityāśca tato niyamena teṣāmāśritatvena bhāvyaṃ । tadetadasad 〈।〉 yataḥ ।

[314,x]

	āśrayatve guṇatvaṃ syād guṇattve vāśrayasthitiḥ ।
	anyonyasaṃśrayādevaṃ na syādanyatarasthitiḥ ॥ 494 ॥ (PVA)

[314,xi]

yadi guṇatvaṃ prathamaṃ sidhyet tadā guṇenāśritena bhavitavyamiti kalpanāvatāraḥ । na ca tat sidhyati parāśrayatvāt siddheḥ । nāśrayāśrayibhāvaḥ kasyacidastīti pratipāditametat ।

[314,xii]

yadyapyuktannityatvāt svatantra ātmā na sukhādayo viparyayāditi ॥

[314,xiii]

	anityamapi hetubhya utpartternirapekṣaṇaṃ ।
	karttavyatāsya nāstīti paratrāyattatā kathaṃ ॥ 495 ॥ (PVA)

[314,xiv]

yadi tannotpannameva kathamasya parāyattatā । atha kutaściddhetorūpatpannantato 'pi kā tasya parāyattatā । svakāryajanane parāyattateti cet । svahetoreva kāryajananantasyeti nāyādhīnatāyoga ityalamprasaṅgena ।

[314,xv]

tasmāt sukhādaya eva svatantrā bhavantu kimāśrayeṇātmanopakalpitena ।

[314,xvi]

asvasamvedane ca sukhādīnāṃ kathamarthagrāhakatā । ekārthasamabāyivijñānena vedane bhaviṣyatīti cet । atrocyate । kimekārthasamavāyinā vijñānenendriyajena vedyante'thānyena । na tāvadindiyavijñānena । yataḥ ।

[314,xvii]

	yasyārthasya nipātena te jāta dhīsukhādayaḥ ।
	tammuktvā pratipadyena sukhādīneva sā kathaṃ ॥ 256 ॥

<315>

[315,i]

saivendriyabuddhī rūpādyabhinipeśinī kathaṃ sukhādīneva pratipadyate yā cakṣurādinā rūpādiṣu niyuktā । nahi sukhe pravṛttañcakṣurmameti buddhiḥ । atha sukhāgrāhakamvijñānaṃ rūpa eva pravṛttaṃ varttayiṣyati 〈।〉 tathāsatyatiprasaṅga iti pratipāditaṃ । anumānasyāpi cākṣuṣatvaprasaṅga iti ।

[315,ii]

athendriyajñānādaparo grāhakākāro nopalabhyate tena tenaivetyucyate । vikalpo 'pi tarhi samānakāla indriyavijñānenaiva gṛhyata iti prāptaṃ । anumeye 'pi prasaṅga iti niveditaṃ । na hi tatrāparo grāhakākāra upalabhyata iti । atha grāhyākārāt tathā grāhakākāraparikalpanā । vikalpye 'pi śabde samānametat । sukhādāvapi grāhakākāraḥ kinna kalpyata iti cet । na 〈।〉 grāhyatvenānanubhavāt । nahyaikārthasamavāye 'pi grahaṇāntareṇa grahaṇād grāhyatā nāstīti śakyamvaktuṃ । ekalolībhāvena pratipatteriti cet । sa tarhi tadātmā sukhambuddhirvā । ekasyāpi svarūpeṇāgrahaṇāt sukhākārameva kevalaṃ samvedanam 〈।〉 aparasyāpyasamvedanasya sukhābhāva iti cet । na 〈।〉 paropadhānatvasyāpratīteḥ । vṛkṣapiṇḍākārapratipattivat । athānumānāt paropadhānatā sādhyate । yat pratīyate tatparopadhānaṃ piṇḍavat । na । bāhyārthābhāvaprasaṅgāt । vāsanopadhānasya sambhavāt । tasmāt yad yathā pratīyate tat tathaivopagantavyaṃ । na tu tadanumānenānyathā sthāpanīyaṃ । tato vāhyārthaḥ svarūpeṇa grāhyatayā pratīyamānastathāvasthāpyate pratītimātrānubandhitvāt sthāpanāyāḥ । sukhādikantu na grāhyatayā vedyate tataḥ svasamvedanaṃ ।

[315,iii]

athātmamanoyogamātrādutpannaṃ jñānaṃ sukhādīnāṃ grāhakaṃ nendriyajñaṃ । tathā sati yugapañjñānānudayāt kramagrahaṇena bhāvyaṃ । tataśca ।

[315,iv]

	avicchannā na bhāseta tatsamvittiḥ kramagrahe ।

[315,v]

kramagrahe hyapagamyamāne na sukhādibuddhiravicchinnā pratibhāseta । ayameva hi kramo yadasahabhūtatvannāma । sahaiva ca rūpādigrahaṇena sukhādigrahaṇāmupalabhyate । tatra ca saha grahaṇamiti viruddhaṃ । na hi viruddhayorekatra bhāvaḥ ।

[315,vi]

	tallāghavāccet tattulyamityasamvedananna kiṃ ॥ 257 ॥

[315,vii]

yadi sukhagrahaṇasya laghuvṛtteravicchedapratipattiḥ pratipattireva nāntarāpratipattiḥ । tadetallāghavamagrahaṇe 'pi sukhādeḥ samānamityagrahaṇamevāvicchinnaṃ sukharūpayoḥ prasaktaṃ । athā grahaṇamapyavicchinnaṃ pratibhātyeva । yataḥ ।

[315,viii]

	sukhasyāgrahaṇaṃ rūpagrahaṇādaparanna hi ।
	rūpasyāpyagraho nāsti sukhagrahaṇataḥ paraḥ ॥ 496 ॥ (PVA)

[315,ix]

tataśca sukhāsyāvicchinnamagrahaṇambhavedityayamartho rūpodergrahaṇamavicchinnamiti । tadastyava evamviparyaye 'pi vācyaṃ । tataḥ siddhasādhanamevaitadagrahaṇanna kimiti । atrocyate ।

[315,x]

	ekasya bhāvo yonyasyābhāvatvena nirucyate ।
	tadviviktatayā tasya tadabhāvasya cintitaḥ ॥ 497 ॥ (PVA)

[315,xi]

na hi svarūpeṇa kasyacidasāvabhāvo'pi tu tadviviktatvena । tataśca rūpagrahaṇaṃ sukhagrahaṇaviviktamupalabhyata ityabhyupagame tadviviktagrahaṇaṃ lāghaveneti tadavicchedasya sambhavāt kathaṃ sukhasamvedanaṃ । sukhasamvedanasyāpi sa eva krama iti dvayorapyagrahaṇamiti 〈।〉

<316>

[316,i]

sādhūktamagraha eva na kimiti । na hi paratrāpyupalabhyamāne parasya tadviviktagrahaṇaṃ । tadviviktagrahaṇameva tatsvarūpasya tatrāpraveśāditi cet । na । parasparasvarūpāpraveśagrahaṇe'kramagrahaṇaṃ samānakālagrahaṇe 'pi sambhavāt । avayavāvayavinostulyakālagrahaṇābhyupagamāt ।

[316,ii]

nanu dūratassāntarānekakeśagrahaṇenāntarasyāgrahaṇe 'pyagrahaṇameva keśarūpasya । tatra yathā nirantarakeśarūpagrahaṇena tadantarāgrahaṇambādhyate na tathāntarāgrahaṇena keśagrahaṇabādhā । evamatrāpi nāgrahaṇamantarā grahaṇasya bādhakaṃ । atrocyate ।

[316,iii]

	antaragrahaṇantatra naiva sadbādhakaṅkathaṃ ।
	asanna bādhyannāpīṣṭaṃ lokaḥ kevalamicchati ॥ 498 ॥ (PVA)

[316,iv]

kasmādantaragrahaṇameva na bhavatīti cet ।

[316,v]

	śaktireṣaiva bhāvānāṃ sā kiṃ paryanuyujyate ।
	tenāntarāṇāṃ grahaṇamanutpannanna bādhakaṃ ॥ 499 ॥ (PVA)

[316,vi]

na ca bādhyaṃ । kevalamvyapadeśa eva yathākathañcilloke nirūḍhimāgataḥ । tatra tu punaḥ sukharūpādigrahaṇayoragrahaṇannotpannamiti na yuktaṃ । tathā sati na kramagrahaṇasambhavaḥ । astyevāgrahaṇantatra paraṅ grahaṇannotpannamiti cet । naitadasti ।

[316,vii]

	grahaṇe grāhakannāsti grāhake grāhakāntaraṃ ।
	parairapyevameveṣṭamanyathā tvasamaṃjasaṃ ॥ 500 ॥ (PVA)

[316,viii]

grahaṇena hi svaprakāśātmanā bhavitavyaṃ grāhakasya tu kāraṇātmanaḥ kartturvā grāhakamaparamiṣyatāṃ । aprakāśe grahaṇe sarvārthāgrahaṇaprasaṅgaḥ । grahañcet svaprakāśamindriyādanyato vā yadi bhavet kimidānīmapareṇa grāhakeṇeti cet । ayamaparo'syaiva doṣaḥ । na tvaprakāśaṃ svayaṅ grahaṇannāma । apareṇa prakāśyate taccet । nanvapareṇāpi prakāśanamparokṣameva tasyāpyapareṇetyarthataivāyatā sarvasya jagata iti pratipādayiṣyate । tacca pratibhāsamānamparasparakālavivekenotpannaṅkathamparasparasya na bādhakamiti yatkiñcidetat । atha sukhagrahaṇambādhyata eva kadācit kevalasya rūpādergrahaṇāt । tathā hi manohārirūpadarśanepa kadācinna sukhasamvedanamasti tataḥ keśāntaragrahaṇameva sukhagrahaṇamapi notpannamiti bādhanamavasthāpyate । naitadapi sat । yataḥ ।

[316,ix]

	sarvadaiva na kimbādhā keśāntaravido yathā ।
	tadā tu na sukhādīnāmudayo lokasammataḥ ॥ 501 ॥ (PVA)

[316,x]

yathā keśagrahaṇamantarā grahaṇasya bādhakaṃ sarvadaiva । evaṃ rūpādigrahaṇamapi sukhādigrahaṇasya syāt । na ca paramārthatastatkeśagra 〈ha〉 ṇaṃ keśasvarūpasyāpratipatteḥ । yadā tu sukhā pratipattiḥ kevalarūpādigrahaṇe tadā sukhameva nodapādi । na tūtpannamagrahaṇaṃ kevalamiti vyavasthā । anupalambhādanutpannavyavahāra iti cet । u 〈i〉 cchanna idānīmutpādādivyavahārastatonupalabdhirapi । tasmād yadaiva sukhādīnāmutpattigrahaṇasya tadaiva sukhādīnāmutpattiḥ । tadāpi na rūpādigrahaṇenābhibhavaḥ 〈।〉 bhavanmate keśāntarāgrahaṇavat prāptaḥ । athaikaivendriyabuddhiratha sukhādigrahaṇe pravarttiṣyate tenāyaṃ kramagrahaṇadoṣo bhavet । tadasadityāha ।

[316,xi]

	na caikayā dvayajñānanniyamādakṣacetasaḥ ।
	sukhādyabhāve 'pyarthācca jāte tacchaktyasiddhitaḥ ॥ 258 ॥

<317>

[317,i]

yadīndriyabuddhirevārthasukhādigrāhīṇī yuktaṃ na caitaditi pratipāditaṃ । ātmamanaḥ saṃyogamātrajenātindriyajena sukhādikaṃ gṛhyate pratyayenetyabhyupagamāt । atha kaścidevamapyupagacchet tadapi na śakyaṃ 〈।〉 sukhādyabhāve 'pyarthādeva kevalādutpādādindriyabuddheḥ sukhādīnāṃ kāraṇatvānirddhāraṇāt । yo hi yena vinā notpattimān satsvapi samartheṣvanyeṣu tasya tatkāraṇatvāvadhāraṇaṃ । na ca rūpādisāmagryamapi vinā sukhādikamanutpattimadindriya cetaḥ ।

[317,ii]

athāpi syāt 〈।〉 nīlaṃ yadā pītena sahendriyavedane pratibhāti na tadā tasya sāmarthya syānnīlamantareṇāpi pītādutpatteḥ । atha ca tatrāpi tasya sāmarthya । atha nīlapītāvabhāsi vijñānanna kevalāt pītājjāyate । evantarhi sukharūpāvabhāsasyāpi na kevalād rūpāditi samāno nyāyaḥ । na samānametat ।

[317,iii]

	nīlasyendriyavijñāne pṛthaksāmarthyadarśanāt ।
	śaktisiddhissamūhe 'pi na sukhasyaivamīkṣaṇaṃ ॥ 502 ॥ (PVA)

[317,iv]

abhyupagame vā ।

[317,v]

	pṛthak pṛthak ca sāmarthye dvayornīlādivat sukhaṃ ।
	gṛhyeta kevalaṃ; tasya taddhetvarthamagṛhyataḥ ॥ 259 ॥
	na hi samvedanaṃ yuktaṃ dṛṣṭamiṣṭañca kasyacit ।

[317,vii]

rūpādereva sukhādirahitādutpadyate tadakṣavijñānaṃ । na hi vijñānāt pūrvasukhādikamasti rūpavat vijñānena saha tata eva rūrādestasyotpatteḥ । atha samānakālabhāvino 'pi sahabhūhetutvamiṣyate । tadasat । sahabhūhetutvena parasparapratibaddhaṃ dvayambhavatu bhūtavanna tu vedyavedakabhāvaḥ ।

[317,viii]

	asamvedanarūpasya grahaṇanna parasparaṃ ।
	svasamvedanarūpasya grahaṇanna parasparaṃ ॥ 503 ॥ (PVA)
	svahetorunmukhībhāvād yadi grahaṇamiṣyate ।
	samānakālasyāpyasya parasamvedanātmanā ॥ 504 ॥ (PVA)
	sukhe tadunmukhībhūtaṃ kathamindriyajammataṃ ।
	nākṣāvyāpāravittatra prāgevaitanniveditaṃ ॥ 505 ॥ (PVA)

[317,xi]

api ca pṛthak sāmarthye kevalaṃ sukhādi gṛhyeta 〈।〉 nīlavadeva gṛhyata eveti cet 〈।〉 na । na hi sukhaheturūpādigrahaṇamantareṇa sukhādigrahaṇaṃ yuktaṃ । samvedyamānamapyayuktameva । na khalu lalanālālityapratipattimantareṇa sukhena kaścidarthī । tadaiva tat sukhamicchati sakalaḥ kāmī janaḥ । na caivamupalabdhiḥ 〈।〉 atha tasyaiva sāmarthyam 〈।〉 evantarhi candramaso 'pi dvitīyasya syāt । ata evāha । arthenaiva sahagrahe 〈।〉

[317,xii]

	kiṃ sāmarthyaṃ sukhādīnānneṣṭā dhīryattadudbhavā ॥ 260 ॥

[317,xiii]

na hyanvayavyatirekamantareṇa sāmarthyasiddhiḥ । na ceṣyate neṣṭaiva tadudbhavā cakṣurādibuddhiḥ pareṣāmiti । api ca ।

[317,xiv]

	vinārthena sukhādīnāṃ vedane cakṣurādibhiḥ ।
	rūpādiḥ stryādibhedoktyā gṛhyeta na kadācana ॥ 261 ॥

[317,xv]

sukhaduḥkhādihetutvena rūpādikampratikūlāpratikūlatvena ca satryādikanna gṛhyeta । kevalasya grahaṇe kāraṇaṃ kimapyastī 〈ti〉 pratītiḥ syāt । sahagrahaṇe kāraṇapratītiriti cet । paraspara<318>nnīlādīnāmapi kāraṇatvapratītiḥ syāt । na ca bhavati । tasmādanupapannametat । yadi ca sukhaṃ kevalañcakṣurādinā gṛhītuṃ śakyaṃ tadā rūpādigrahannaivopajāyate । yataḥ ।

[318,ii]

	na hi satyantaraṅgerthe śakterdhīṃrbāhyadarśanī ।

[318,iii]

bāhyastryādibhedadarśanamantareṇa yadi sukhasamvedanameva na bhavet tadā bāhyadarśanantannāntarīyakatvāt sukhasamvedanasya । athārthagraho pīṣyata eveti matistadāyamaparo doṣaḥ ।

[318,iv]

	arthagrahe sukhādīnāntajjānāṃ syādavedanaṃ ॥ 262 ॥

[318,v]

arthagrahaṇakāle hi yadyapi sukhamudayavat tathāpi tasya grahaṇasāmagrī nāsti । indriyārthamanaḥsaṃyogabhāvinā manasārūpādyarthasya grahaṇaṃ । na cāparammanosti yugapajjñānotpattya nabhyupagamād 〈।〉 atastajjaṃ sukhādikanna gṛhyeta । atha yugapad vijñānodaya iṣyate tadāpyaparo doṣa ityāha ।

[318,vi]

	dhiyoryugapadutpattau tattadviṣayasambhavāt ।
	sukhaduḥkhavidau syātāṃ sakṛdarthasya sambhave ॥ 263 ॥

[318,vii]

arthasyeṣṭāniṣṭasya sambhave sati yugapat sukhaduḥkhādisamvedanaṃ nivārayitunna śakyate ।

[318,viii]

nanu dṛśyata evaitat । tathā hi śītakāle śītoṣṇasparśasamvedanajanmanī sukhaduḥkhe vedyete । tadapyasat 〈।〉 yataḥ । sadā syātāmityabhiprāyaḥ । na ca raṇarasāvarjitacetasaḥ svāmisammānanopakāranirdeśaparādhīnamātmanaṃ saphalañcikīrṣataḥ śāstrasaṃsparśaduḥkhasamvedanaṃ 〈।〉 avaśyañca duḥkhahetusadbhāve tadutpattiḥ । tataśca sukhaduḥkhasahasamvedanaprasaṅga ।

[318,ix]

athāpareṇābhibhavāt parasyāvedanaṃ । tadayuktamabhibhavasyāsambhavāt । mahattvādinābhibhava iti na samyak । hastimaśakyoryugapat pratipattyabhāvaprasaṅgaḥt । iṣṭatvenetyapi na samyak । dvayorapi saha darśanāt । duḥkhasukhayorhi yugapadanubhavasya pratipāditatvāt । paṭasaṃskārāt kvāpyanubhava iti cet । na । bhāvanāvyatirekeṇa saṃskārasyāparasyādarśanāt । bhāvanābalena cedutpattistu vaḥ sukhādayastadā bodharūpā eveti pratapāditaṃ ।

[318,x]

athāpi syād ।

[318,xi]

	bhāvanābalato jñānaṃ sukhādiṣu vivarttate ।
	sukhādayastu rūpādikāraṇādeva bhāvinaḥ ॥ 506 ॥ (PVA)

[318,xii]

iyamapyalīkakalpanā । yataḥ ।

[318,xiii]

	yadvastubalato jñānaṃ jāyate tatra bhāvanāṃ ।
	nāṅgīkurvanti vidvānsastathācedasamaṃjasaṃ ॥ 507 ॥ (PVA)

[318,xiv]

yadi sukhādikaṃ sannihitameva tadbhāvanāmantareṇāpi dṛśyanta eva । na hi prāgacintitānanubhūtā bhāvā ekadaiva nopalabdhiviṣayaḥ । tatrāpi vyavahitā bhāvanāstīti cet । kimatra pramāṇaṃ 〈।〉 api ca । jñānasya bhāvanā nārthākārabhāvanāṃ vinā 〈।〉 kevalasya bhāvayitumaśakyatvāt । bhāvanābalena cedudayavajjñānaṃ kimarthādikamapekṣate । athārthena sahābhyāsāt tathā satyarthākāro 'pi bhāvanābalādevopajāyate । tathā sati svapnādijñānavadartharahitameva jñānamiti bāhyarūpasukhādivijñānāt siṣādhayiṣatārthasyāpyavāhyarūpatā sādhiteti mahatī parasya paradūṣaṇābhijñatā ।

<319>

[319,i]

athāpi matiḥ 〈।〉 yugapatsukhaduḥkhāsambhava eva yataḥ ।

[319,ii]

	sattyāntare 'pyupādāne jñāne duḥkhādisambhavaḥ ।
	nopādānaṃ viruddhasya taccaikamiti cenmataṃ ॥ 264 ॥
	avijñānasya vijñānaṃ kenopādānakāraṇaṃ ।
	ādhipatyantu kurvīti tadviruddhe 'pi dṛśyate ॥ 265 ॥
	akṣṇoryathaika āloko naktañcaratadanyayoḥ ।
	rūpadarśanavaiguṇayāvaiguṇye kurute sakṛt ॥ 266 ॥

[319,v]

yadyupādānapūrvakaṃ jñānamapekṣya sukhādi sambhavati tadā nopādānamekaṃ viruddhasya yuktaṃ dvayasya । kintu tadevāyuktaṃ viruddhānāmapi jñānaṃ sukhādīnāṃ dṛṣṭaṃ । atha viruddhasyopāgānanna bhavatyeva । tathā satyavijñānasya vijñānamupādānaṃ kathambhavet । na copādānabhāvo nāma ādhipatyameva kevalaṃ kāraṇānāṃ kārye 〈।〉 tacca viruddhe 'pi । yathā kauśiketarayorakṣṇorupadhātetarau bhavata ālokādekasmādeva ।

[319,vi]

	tasmāt sukhādayorthānāṃ svasaṃkrāntāvabhāsināṃ ।
	vedakāḥ svātmanaścaiṣāmarthebhyo janma kevalaṃ ॥ 267 ॥

[319,vii]

yadyabodharūpāḥ sukhādayo rūpādisāmagrīto vijñānasamānakāla evodayavantastadā sarvadeṣṭāniṣṭaviṣayasaṃmukhābhāve yugapat sukhaduḥkhavidau syātāṃ । tavāpi kasmānnaivamiti cet । na 〈।〉 vāsanāprabodhasya tādṛśasyābhāvād rūpādivikalpavat । kadācideva kasyacit kiñcideva bhavati vāsanāprabodhakāraṇaṃ । mamāpyevamiti cet । na । yataḥ ।

[319,viii]

	vāsanābalabhāvitve bodhataiva prasajyate ।
	vāsanā smṛtyabhijñānakāraṇatvena lakṣitā ॥ 508 ॥ (PVA)

[319,ix]

nanu smṛtyādayo 'pi na svarūpasamvedanātmakāstatrāpyarthasyaiva pratibhāsanāt । varṇṇasaṃsthānātmakaṃ tatrārtharūpameva pratibhāti 〈।〉 na cāparantatra vijñānarūpaṃ samvedanaviṣayaḥ 〈।〉 tasmāt parokṣaiva sakalā buddhiḥ ।

[319,x]

	yadyartha eva tatrāsti pratibhāsasya gocaraḥ ।
	pratyakṣavat tadarthasya grahaṇaṃ saṅgataṃ bhavet ॥ 509 ॥ (PVA)

[319,xi]

na hyarthaḥ svena rūpeṇa bhāsamāno pratyakṣo bhavitumarhati, svarūpapratibhāsasyaiva pratyakṣatvād, anyasya pratyakṣalakṣaṇasyābhāvat । tathā sati na pratyakṣasmaraṇayorviśeṣaḥ । atha pūrvatvena parokṣatayā ca pratibhāti tatoyamadoṣa iti cet । keyamparokṣatā nāma । na hi sā pratyakṣeṇopalabdhā ।

[319,xii]

	pratyakṣeṇopalabdhe ca smaraṇasya pravarttanaṃ ।
	anyathā pūrvarūpasya grahaṇe smaraṇaṃ kathaṃ ॥ 510 ॥ (PVA)

[319,xiii]

na hi smaraṇapūrvārthaviṣayaṃ । atha gṛhītasyaivārthasya parokṣatāgrahaṇāt smaraṇaṃ taditi matiḥ । tadapyasat ।

[319,xiv]

	parokṣatā kimarthasya svabhāvo vedanasya kiṃ ।
	arthasyāsau svabhāvaścet pratyakṣe pratibhāsatāṃ ॥ 511 ॥ (PVA)

[319,xv]

yo hyarthasya svabhāvaḥ sa pratyakṣe pratibhāti yathā nīlāditā । śaktiniyamāt smaraṇa <320> eva pratibhātīti cet । yathā bhāvābhāvātmake vastuni bhāvarūpatā pratyakṣeṇa gṛhyate'bhāvarūpatā tu pararūpeṇa bhāvapramāṇagocaraḥ । tadapi svapakṣapātitvaṃ । tathā hi ।

[320,i]

	abhāvasya hi bhāvatve kathampratyakṣato'grahaḥ ।
	vyatireke tatastasya bhāvasyo bhayatā kathaṃ ॥ 512 ॥ (PVA)

[320,ii]

ākārabhedalakṣaṇatvād bhāvabhedasya । ākārasya bhedenāpyabhede sakalamekarūpambhavet । atha bhāvayorākārabhedādinaikatā na bhāvābhāvayoḥ । bhāvayorabhāvato bhedāt । bhāvābhāvayostu nāparo bhāvaḥ । anyathānavasthā syāt ।

[320,iii]

	abhāvo yadyabhinnaḥ syād bhāvād bhedagrahaḥ kathaṃ ।
	pramāṇabhedāditi cedabhedagrahaṇaṃ kutaḥ ॥ 513 ॥ (PVA)

[320,iv]

yadi pratyakṣeṇa bhāvāṃśaḥ parigṛhyate pramāṇāntareṇābhāvāṃśastathā sati paraspareṇāmiśratā pratipatteḥ kathameko bhāvābhāvātmako bhavatīti pratipattiḥ । yadi cakṣurvijñānena rūpapratipattiranyena śabdādeḥ 〈।〉 kathammayaiva dvayampratipannamiti kartturekatāpratipattiḥ । anādivāsanāta eṣā pratīrtirna tu tattvata iti kasyātropālambhaḥ । evamatrāpīti cet । yadyevamanādivāsanābalādevābhāvavyatirekapratītirapi bhaviṣyati kimarthāntarakalpanayā । pramāṇamapi tadabhāvākhyaṃ vāsanābalabhāvyeva na pāramārthikaṃ । tato vilakṣaṇatvādeka tato vyāvṛttaṃ kimabhāvena । vailakṣaṇañca pratyakṣata eva pratibhāti । tata idamatra nāstiti taduttarakālabhāvī tatsāmarthyabhāvī gṛhītagrāhitvādapramāṇameva nābhāvo nāma pramāṇāntaraṃ । abhāvena pramāṇena mayā'bhāva〈ḥ〉 pratipanna iti pratisvikoyamvyavahāraḥ । lokasya tu yena mayā nopalabdhandarśanayogyaṃ sat teneha nāsti tasya cātrābhāva iti samānārtho vyavahāraḥ । sā cānupalabdhiḥ pratyakṣameveti vakṣyāmaḥ । paramārthatastu nābhāvo nāma pramāṇāntaranna ca prameyamityasiddhau dṛṣṭāntastadātmake 'pi śaktiniyame ।

[320,v]

api ca 〈।〉 yathā'bhāvaḥ pramāṇāntarantathā smṛtirapi syāt । parokṣatve pramāṇameva smṛtiriti cet । na । pramāṇalakṣaṇāyogāt ।

[320,vi]

	parokṣatve gṛhīte 'pi ka ivārthaḥ prasidhyati ।
	anumānasya vṛttirhi dharmisambandhavedanāt ॥ 514 ॥ (PVA)

[320,vii]

syādetat 〈।〉 parokṣatve jñāne satyatredānīmpratyakṣasyānavasara ityanumānaṃ pravarttayanti prekṣāvantaḥ 〈।〉 tata idaṃ prayojanaṃ parokṣatvavedanasyeti smṛteḥ prāmāṇyaṃ 〈।〉 naitad 〈।〉 yataḥ । sambandhagrahaṇapakṣadharmmasamāśrayaṇamātrakādevānumānapravṛtteḥ । na hi kaścid dhūmādikāryadarśanānantaramupajāyamānānumānavahnigrahaṇe parokṣatāntataḥ prāgevāvadhārayati । avadhāreṇe vā prayojanaṃ । atha kadācidavadhārayapratyeva kañciditi cet । tadapi yatkiñcit । tathā hi ।

[320,viii]

	prayojako'ṅaśaḥ kiṃ kaścit kadācitkatayekṣyate ।
	prayojakorthaḥ kiṅ kaścit kāraṇatvannivartate ॥ 515 ॥ (PVA)

[320,x]

prayojako hi kāraṇameva । na cānvayavyatirekavyatikrame kāraṇatvantallakṣaṇakatvāttasya । api ca ।

[320,xi]

	smaraṇena parokṣatvaṃ jñāpyate kasya vastunaḥ ।
	yasyānumānena gatistatra smaraṇagocaraḥ ॥ 516 ॥ (PVA)

[320,xii]

anumānakālabhāvī hi yorthaḥ sa na smaraṇagocaraḥ 〈।〉 anyathānumānasya vaiyarthyamarthādāpatati । parokṣatayā tasya smutyaiva grahaṇāt । parokṣatāmeva tasya smṛtiravagacchati na tadā<321>tanasattāmiti cet । kasya tarhi sā paropakṣatā pratīyate । pūrvagṛhītasyeti cet । tatkālāvadhereva vastunaḥ 〈।〉 tarhi smaraṇaṃ parokṣatāṃ vetti nānyasyeti vyarthakamevaṃ smaraṇaṃ । smṛtvā parokṣatāmpravarttate tataḥ pramāṇaṃ smaraṇannānumānapravarttanāditi cet । smṛtvā pravarttata iti vicāryametat । kintatkālasattāyāṃ pravarttatethedānīntanyāmiti ।

[321,ii]

	tatkāle yadi vartteta prāptumetanna śakyate ।
	prāptyarthī ca pravartteta prekṣāvarttaiva nānyathā ॥ 517 ॥ (PVA)

[321,iii]

idānīntanamastitvanna smṛtyā jñāyate tataḥ kathampramāṇatā । pūrvakāle'rthe parokṣatā jñāyate sa ca prāptumaśakyaḥ । athavā pratyakṣeṇaiva parokṣatāgrahaṇaṃ । tatkālāvadhergrahaṇaṃ yat pratyakṣeṇa tadevottarakālapekṣayā parokṣatvamiti । tadākāratā tu saṃskārabalādasyātmabhūtaiva smaraṇasya । tathābhūtārtha evāsāviti cet । nārthatādhimuk । adhimokṣavaśādeva tathā tattvavyasthitiḥ । svarūpaṃ hi svasamvedanena pratīyamānamartha iti vā nartha iti vā na vyavasthāmāpnoti । taduttarayādhimuktyā tathā vyavasthā । sā ca nāsti smaraṇākāre । tathā hi 〈।〉 sortho yortho dṛṣṭaḥ pūrvamayantu punarākāra dadānīṃ bhāvanābalādevodayabhāgi ti pratiyanti prekṣāvantaḥ ।

[321,iv]

	tasmāt sukhādayorthānāṃ svasaṃkrāntāvabhāsināṃ ।
	vedakāḥ svātmanaścaiṣāmarthebhyo janma kevalaṃ ॥ 267 ॥

[321,v]

yathāsvasamvedanasaṃskārādupajāyāmānā smṛtirātmasaṃkrāntārthākārasya sāmvidekā tathā sukhādayo 'pi । yataste 'pi bhāvanāsaṃskārasamupanatāntaraṃ spraṣṭavyaviśeṣasyātmabhūtasyaiva vedakāḥ । kathantarhi rūpādikārthapekṣaṇaṃ taddvāreṇa tadanurūpavāsanāprabodhāt ।

[321,vi]

	spṛśyasaṃssargasaṃbhūtasukhākārapravedanāt ।
	saṃskāro jāyate tasya prabodhastasya dṛṣṭitaḥ ॥ 518 ॥ (PVA)

[321,vii]

āliṅganasukhasamvedanasaṃskāro hi gāḍhataramupajātaḥ punastādṛśarūpadarśanāt prabodhamupagacchaṃstathābhūtamevāntarasparśasukhasamvedanaṃ janayati । etadeva darśayati ।

[321,viii]

	arthātmā svātmabhūto hi teṣāntairanubhūyate ।
	tenārthānubhavakhyātirālambastu tadābhatā ॥ 268 ॥

[321,ix]

svātmabhūta evāntaraspraṣṭavyaviśeṣaḥ sukhādibhiranubhūyate 〈।〉 tatra evārthānubha 〈va〉 khyātiḥ । anyathā parasamvedane teneti na sambandho bhavet । tathā hi ।

[321,x]

	svarūpānubhavo yuktaḥ svarūpaṃ hetuto yataḥ ।
	parasya rūpānubhavaḥ kathaṃ tasya pṛthakakṛtaḥ 519 ॥ (PVA)
	anyarūpaṃ hi nānyasya kathantasmāt prakāśate ।
	pradīpāttu tathābhūtabhāsvaratvodayo ghaṭe ॥ 520 ॥ (PVA)
	na tu prakāśād vijñānāt prakāśorthaḥ prajāyate ।
	kāryatāyāṃ hi tajjñānādavabodhaḥ kathambhavet ॥ 521 ॥ (PVA)

[321,xiii]

yasya hi yatkāryanna tena kāraṇena tadavagamyata iti nyāyaḥ । anyathāvabodhādupajāyamānaḥ kāyiko vyāpārastena vedito bhavet । tasmādātmarūpameva vedayituṃ yuktaṃ । athonmukhībhāvāddhi vedanaṃ na svasamvedanāt । tadayuktaṃ ।

[321,xiv]

	svarūpamunmukhībhāvaḥ svahetoryadi jāyate ।
	arthasyātra kimāyātaṃ yenāsau vedito bhavet ॥ 522 ॥ (PVA)
	arthādapyunmukhībhāvastasyetyevamathocyate ।
	cakṣuṣo 'pyunmukhībhāvastasya tadvedananna kiṃ ॥ 523 ॥ (PVA)
	cakṣuṣorthonmukhatvañcedarthasyeti kathaṃ mati ।
	arthonmukhyapratītistu pratīterthe bhavediyaṃ ॥ 524 ॥ (PVA)

[321,xvii]

na hyapratīyamāne svarūpeṇārthe tadunmukhatāpratītiḥ pratīyate cedarthaḥ svayaṃ kimidānīṃ <322> samvedanānmukhyena । na khalu siddhopasthāyī tadupayogī । tena vinārthasya pratibhāsanāpratīteriti cet । tena tarhi sahaiva pratibhāsamānatāstu kevalaṃ na tu tataḥ paraṃ 〈।〉 tatastasya grahaṇamiti yācitakamaṇḍanametat । aparaḥ ।

[322,i]

	kaścid bahiḥsthitāneva sukhādīnapracetanān ।
	grāhyānāha na tasyāpi sakṛd yukto dvayagrahaḥ ॥ 269 ॥

[322,ii]

niyameneti vākyaśeṣaḥ । na hi nīlādivat svatantramālambananniyamenānyenaiva sahanīlādinā sukhādi gṛhyata iti kāraṇamasti । atha sukhaduḥkhadirūpapradhānavipariṇatirūpā ete sukhādayaḥ । tathā hi prakriyā । pradhānānmahān mahato haṃkāro haṃkārāt pañca tanmātrāṇi pañcabuddhīndriyāṇi pañcakarmendriyāṇi manaśca pañcatanmātremyaḥ pañcamahābhūtānīti । etāvadeva sakalamvikārajātaṃ । prakṛtisvarūpānvayī ca vikāraḥ । tadyathā mṛdvikāraghaṭādikaḥ । atrocyate ।

[322,iii]

	sukhādyabhinnarūpatvānnālādeścet sakṛdagrahaḥ ।
	bhinnāvabhāsinorgrāhyañcetasostadabhedi kiṃ ॥ 270 ॥

[322,iv]

sukhādirūpapradhānarūpā eva sukhādaya iti kuta etat । tadrūpānvayadarśanāditi cet । tathā hi 〈।〉 mṛdvikārāstadanvayino dṛśyante ।

[322,v]

nanvanaikāntikametat । bherīdaṇḍasaṃyogādupajāyate śābdo na ca bherīdaṇḍarūpānvayī । yadyapi vāyoraṇūnāṃ śabdasya śabdatvāpattiriṣyate । tathāpi na siddhametat । atha mṛdvikāravat samānajātīyamatrāpi kāraṇaṃ parikalpyate । evantarhi yatkiñcit kāryantadrūpaṃ tatsarvamvijātīyād yathā śabdādi । kāryañca ghaṭādistadapi vijātīyādeva । kulālādikañca vijātīyaṃ । satsajātīyādeva sakalamudayavaditi na vyāptiḥ । sajātīyavijātīyādvodayavaditi viparyayasiddhiḥ । nāsahāyaṃ sajātīyaṃ kāraṇandṛśyate kvacit ।

[322,vi]

atha sakalameva sukhādyanvitaṃ dṛśyate 〈।〉 tena sukhādisvabhāvameva kāraṇaṃ mṛdvikārāṇāṃ mṛtpiṇḍavat । uktamatra । sahāyasyāpyaparasya kāraṇatvāt । tatsamānāsamānajātīyaṃ prasaktaṅkāraṇamiti na pradhānasiddhiḥ ।

[322,vii]

api ca 〈।〉 sukhādīnāmapi grāhyatādyanvayādaparaṃ grāhyaṃ pradhānaṃ sidhyati । tataḥ paryante grāhyatāvastutvamityādi kāraṇaṃ syāt । atha tadapi sukhādyātmakaṃ 〈।〉 sukhādyātmakatvādanvayinaḥ padārthāditvasya । evantarhi ghaṭādyātmakatvāt sukhādīnāṃ ghaṭādyātmakatvaṃ pradhānasya prasaktaṃ । atheṣyate eva sarvātmakatvantasya । yadi sarva eva vikāragrāmaḥ pradhānātmani tenaivātmarūpeṇa parasparavyāvṛttena vedyate ka ivātra prakṛtivikārabhāvaḥ । āvirbhāvatirobhāvamātrakamiti cet āvirbhāvo vikārastirobhāvaḥ prakṛtiḥ । koyamāvirbhāvo nāma koyantirobhāvaḥ । vyaktirāvirbhāvo nāma 〈।〉 koyantirobhāvaḥ । vyaktirāvirbhāvastadabhāvastirobhāva iti cet । keyamvyaktiḥ 〈।〉 dṛśyātmatā 〈।〉 tadabhāvonupalabdhistirobhāva iti ।

[322,viii]

nanu siddhasvabhāve pramāṇe na tasyānupalabdhiriti śakyam 〈।〉 asiddhau tvabhāva evotpattiriti na pradhānasiddhiḥ । yadi cānupalabdhā ghaṭādayaḥ pūrvamevaṃ bhūtā eva tiṣṭhanti kimpradhāna<323>kāraṇaparikalpanena । sukhādirūpataivaiṣāṃ pradhānamiti cet । na । sukhādirūpatāyā bhedena grahaṇāt । bhinnāvabhāsi manogrāhyañca kathamabhinnaṃ । api ca ।

[323,ii]

	tasyāviśeṣe bāhyasya bhāvanātāratamyataḥ ।
	tāramyañca buddhau syānna prītiparitāpayoḥ ॥ 271 ॥

[323,iii]

yadi bāhyanīlādirūpā eva sukhādayaḥ । na tarhi nīlādivadeva bhāvanāviśeṣataḥ prītiparitāpādiviśeṣasambhavaḥ । na khalu nīlādisvarūpanirbhāso bhāvanāviśeṣato viśiṣyamāṇa upalabdhaḥ 〈।〉 tathā ced bhāvanānvayameva sakalamāntarambāhyañceti bhāvanābalaprabhavamatattvameva sakalaṃ jagadityāpatitaṃ । bahīrūpeṇa ca pratibhāsaprasaṅgo yadi bāhyaḥ sukhādayaḥ । bhrāntiriyamiti cet । na । bhrāntikāraṇādarśanādabādhanācca ।

[323,iv]

	sukhādyātmatamayā buddherapi yadyavirodhitā ।
	sa idānīṅkathambāhyaḥ sukhādyātmeti gamyate ॥ 272 ॥

[323,v]

syādayabhiprāyaḥ 〈।〉 pradhānapariṇatisvabhāvā yathā śabdādayastathā buddhirapi । ata ātmanā buddhirūpasukhādivedane niyamenābahīrūpavedanaṃ । bhāvanātāratamyato buddhitāratamye sukhādīnāmapi tadātmanā tāratamyaṃ । bhāvanā hi nāmāhaṃkāramanaḥpravarttitā । sa cāhaṅkāro buddhāvahamiti । manasaśca saṅkalpātmakatvāt saṃkalpakamana eva bhūyo bhūyo bhāvanā । tato buddhiḥ sātvikāhaṅkāraparādhīnāṃ sukhātmatāpratipannā satī tathā prakāśate । yadyevambāhyarūpāḥ sukhādaya iti kathamavagatiḥ । bāhyānāmapi śabdādīnāṃ pradhānapariṇatirūpatvādityapi na saṅgataḥ samādhiḥ ।

[323,vi]

	etadeva kuto jātaṃ pradhānapariṇāmataḥ ।
	śabdādyāḥ sambhavantyete na tadrūpānvayekṣaṇaṃ ॥ 525 ॥ (PVA)

[323,vii]

yadi śabdādīnāṃ buddhivat sukhādyanvayaḥ pramāṇato'vadhāryeta tadā kāraṇānvayi kāryamiti tathābhūtakāraṇajanyatāṃ jānīyājjagannivāsī janaḥ । sukhādirūpapradhānavipariṇatereva tathā niścaya iti cet । itaretarāśrayaṇamevaitat । tathā hi ।

[323,viii]

	pradhānapariṇāmitve jñāte'sya syāt sukhāditā ।
	sukhāditā parijñānācchabdādestattvaniścayaḥ ॥ 526 ॥ (PVA)

[323,ix]

pradhānapariṇāmitve śabdādīnāṃ sukhādyanvayaḥ 〈।〉 sukhādyanvaye ca niścite pradhānapariṇatirūpatetyekāsiddhāvubhayasyāprasiddhiḥ ।

[323,x]

api ca 〈।〉 yadi nāmāgnipariṇatirūpatā dhūmasya tathāpi kintasyojjvalatvaṃ prasidhyati । pratyakṣabādhitatvānnaivamiti cet । samānaṃ śabdādiṣu ।

[323,xi]

syādetada 〈।〉 yadi śabdādayo na sukharūpāḥ syusteṣāṃ grāhikā na buddhiḥ syād bhinnajātīyayorgrāhakatā'yogāt । atrocyate ।

[323,xii]

	agrāhagrāhakatvācced bhinnajātīyayoḥ pumān ।
	agrāhakaḥ syāt sarvasya tato hīyeta bhoktṛtā ॥ 273 ॥

[323,xiii]

na hi pumān śabdādisamānajātīyastasyāpradhānātmakatvāt । sukhādīnāntu viparyayāt । bhavatu tasyāgrāhakatvamiti cet । na । bhoktṛtvābhāvaprasaṅgāt । bhoktā hi puruṣa iṣyate । na cānubhavādaparaṃ bhoktṛtvaṃ ।

<324>

[324,i]

	kāryakāraṇatānena pratyuktā;

[324,ii]

kutaḥ 〈।〉

[324,iii]

	〈'〉kāryakāraṇe ।
	grāhyagrāhakatābhāvād bhāvenyatrāpi sā bhavet ॥ 254 ॥

[324,iv]

buddhiśabdādisukhe grāhyagrāhakatāyā bhāvādeva । yato nīlādiḥ svākārārpaṇena buddhijananād grāhyo nānyathā grāhyatā kāryakāraṇatābhāvāt । tato grāhyatayaiva kāryakāraṇatā sidhyati । sā ca grāhyatā kāryatvadāyikā puṃsyapi śabdādīnāmiti 〈।〉 sa cāpi kāryanteṣāṃ bhavet । na tathetyanekāntaḥ ।

[324,v]

athavā kāryakāraṇatānena pratyuktā asiddhatvādityāha । akāryakāreṇa buddhisukhe grāhyagrāhakatāyā bhāvāt । na hi yatra grāhyagrāhakabhāvastatra kāryakāraṇabhāvaḥ 〈।〉 puruṣaśabdādisukhayoriva ।

[324,vi]

atha buddhisukhādīnāṃ grāhyagrāhakamāvādeva kāryakāraṇabhāvaḥ । tatvādeva tarhi sā kāryakāraṇatā । evaṃ sati puṃsyapi kāryatāprasaṅga ityaniṣṭamanaikāntikatā vā tenaiva ।

[324,vii]

athavā na kāryakāraṇe buddhisukhe grāhyagrāhakatāyā abhāvāt । bhāve vā sānyatrāpi bhavet ।

[324,viii]

	tasmāt ta āntarā eva; samvedyatvācca cetanāḥ ।

[324,ix]

kutaḥ 〈।〉

[324,x]

	samvedanaṃ na yadrupanna hi tat tasya vedanaṃ ॥ 275 ॥

[324,xi]

bāhyatve pramāṇābhāvādāntaratvenaiva samvedyamānatvāt ।

[324,xii]

	yad yathā vedyate vastu tat tathaivopagamyate ।
	samvedanamvinā nāsti bhāvānāmbhāvanirṇṇayaḥ ॥ 527 ॥ (PVA)

[324,xiii]

na hi yad rūpaṃ samvedananna bhavati tat tasya vedanaṃ । na ca sukhādīnāmbāhyarūpānurūpamvedanam 〈।〉 anyathā vedanamanyathā padārtha iti na yuktaṃ । na hi nīlasya vedanampītasyeti yuktaṃ । tathā samvedanaṃ svavidrūpatayā pravarttamāne svavidrūpatāmevāvedayate । na hi pareṇa pratīyamānāḥ sukhādayo vedyaṃte । rūpādayastu cakṣurādivatyā vedyanta ityasamvedanarūpāḥ । athavā nirākāraṇe na gṛhyante sukhādayastataḥ sukhākāreṇaiva vedyanta iti sukhākāratā vijñānasya siddhā 〈।〉 tadantargataṃ sukhambodharūpameveti siddhaṃ । ghaṭādivadeva tarhi sukhādayo 'pi bāhyāssyuḥ । na yuktamevaṃ । ghaṭādyākārasya vijñānātmabhūtasyāpi paropadhānenotpatterbhāvanāyāstatra vyāpārāpratīteḥ । sukhādyākārasya bhāvanābalataḥ prakṛṣyamāṇatvānna paropadhānādhīnatā ।

[324,xiv]

nanu bhāvanādhīnatāyāmapi na samvedanarūpatā sukhādīnāmatatsvabhāvenānubhavena vedanāt । na hi bhāvanātaḥ prakṛṣyamāṇā api sukhādayaḥ samvedanarūpāḥ । atrocyate ।

[324,xv]

	atatsvabhāvonubhavo bauddhāṃstān samavaiti cet ।

[324,xvi]

svasamvedanatve hi sati bodharūpatā sukhādīnānna pareṇātmanā'tadākāreṇa । ataḥ kārya<325>tāpi na bhavati puṃsaḥ । tadākāratotpannatvena tasya kāryatā bhavet 〈।〉 na cāsāvasti tasyātadākāratvāt । atatsvabhāva eva hi buddhyantargataṃ sukhādikamanubhavo veti samavaiti vā । tataḥ samavāyasambandhādekatvābhimānaḥ samvedanasya buddheśca ।

[325,ii]

	muktvādhyakṣasmṛtākārāṃ samvittimbuddhiratra kā ॥ 276 ॥

[325,iii]

keyaṃ buddhiḥ । adhyavasāyaḥ 〈।〉 kimidaṃ samvedanaṃ 〈।〉 anubhavaḥ ।

[325,iv]

nanu bhede pramāṇe satyevamucyate । adhyavasāyaḥ samvedanamiti ca paryāyamātraṃ । viṣayākāratā'samvedanātmikā buddhiḥ 〈।〉 anākārasamvedanaṃ bodharūpamiti cet । anākāraṃ samvedanamiti nātra pramāṇaṃ । apratyakṣā samvittena pramāṇābhāva iti cet । anākārasamvedanamiti nātra pramāṇaṃ apratyakṣā samvit tena pramāṇabhāva iti cet । na 〈।〉 abhyupagamasyāhetutvāt । na hi pratyakṣābhāvenumānamapi 〈।〉 tatobhyupagama eva na yuktaḥ । athāparaṃ samvedanamvinā sukhādīnāmavedanaprasaṅga iti cet । svasamvedanatayā vedane ko virodhaḥ । tāvataiva ca samāpto vyavahāra iti vyarthamaparaṃ ।

[325,v]

athāpi syād 〈।〉 yadi samvedanamaparanneṣyate tadā mokṣāvasthāyāṃ ।

[325,vi]

	sukhaduḥkhavinirmukto kathaṃ mukto bhaviṣyati ।
	svabhāvasya parityāge dharmilopaḥ prasajyate ॥ 528 ॥ (PVA)

[325,vii]

na hi svātmā hātuṃ śakyaṃ । vyatiriktāstu sukhādayo vivekādhyāropagocarīkṛtāḥ śabdā eva hātuṃ yadi nāmābhedenedanīntanāvasthāyāmpratīyante । yadi nāmedamiṣṭantathāpi pramāṇāprasiddhanna sidhyati । na hīṣṭammama na sidhyatītyapramāṇakortho bhavati siddhaviṣayaḥ । na ca kāraṇānīṣṭimanuvarttante । na cāsyārthasya kāraṇamastīti pramāṇamatra kiñcat । idānīmeva bhāvanāptau leśasya hānidṛṣṭeḥ । samvedanāntaramevedānīntathā bhūtamupajāyate na tu sukhādessamvedanād bhedāvagamaḥ । evaṃ muktāvasthāyāmapīti na virodhaḥ । tasmāt 〈।〉

[325,viii]

	tāṃstānarthānupādāya sukhaduḥkhādivedanaṃ ।
	ekamāvirbhavad dṛṣṭannadṛṣṭantvanyadantarā ॥ 277 ॥

[325,ix]

nanu buddhisukhadukhādaya iti vyapadeśabhedādeva bhedonyathārthabhedamantareṇa kathamvyapadeśabhedaḥ । na 〈।〉 ekamevedaṃ harṣaviṣādādyanekākāravivartamyaśyāmaḥ । tatra yatheṣṭaṃ saṃjñāḥ kriyantāṃ । avasthābhedapratyāyanārthameva bhedavyapadeśaḥ । vījāṅkurapatranāḍavyapadeśavat ।

[325,x]

	saṃsarggādavibhāgaścedayogolakavahnivat ।
	bhedābhedavyavasthaivamutsannā sarvavastuṣu ॥ 278 ॥

[325,xi]

yadi dṛṣṭāntostītyetāvataiva saṃsṛṣṭadvayametaditi pramāṇamantareṇaiva kalpyate । tathā sati sarvatraikākārapratipatti ke stambhādau naikatvaprasiddhiḥ 〈।〉 ekatāprasiddhau ca tatsamudāya rūpasyānekatvasyāpi na prasiddhirityutsīdet sakalabhāvavyavasthā । ekānekavyatirekeṇa bhāvasyābhāvāt । tathā hi ।

[325,xii]

	abhinnavedanasyaikye yannaivantadvibhedavat ।
	sidhyedasādhanatvesya na siddhambhedasādhanaṃ ॥ 276 ॥

<326>

[326,i]

tasmādekāsiddhau dvayorapyasiddhiḥ 〈।〉 tasmādabhinnavedanameva tadviparyayādanekamiti yuktaṃ । sāṃ khya sya tu ।

[326,ii]

	bhinnābhassitaduḥkhādirabhinno buddhivedane ।
	abhinnābhe vibhinne ced bhedābhedau kimāśrayau ॥ 280 ॥

[326,iii]

ityantaraścokaḥ ।

[326,iv]

athāpi syād 〈।〉 yathā vedanācetānādīnāñcaittānāṃ mahābhūmikādīnānna parasparambheda upalabhyate । athavānupalakṣaṇe 'pi bheda iṣyate 〈।〉 tathā buddhisamvedanayorapi kinneṣyate । abhinnavedanamekamiti cittaparikarabhūtaścaitairanekāntaḥ । tatraidamucyate ।

[326,v]

	tiraskṛtānāṃ paṭunāpyekadā bhedadarśanāt ।
	pravāhe citacaittānāṃ siddhā bhedavyavasthitiḥ ॥ 281 ॥

[326,vi]

naivamabhyupagamyate । "cittebhyaścaitasā nānyā" iti vacanāt । abhyupagamya parihāraḥ । yadyapyekena paṭutaravṛttinā cetanāditiraskṛtaṃ na paṭutaropalabdhiviṣayastathāpyanyadopalabdhiviṣaya iti bhinnameva vedanāditaścetanādikam 〈।〉 anyadā svarūpeṇopalakṣamāṇatvāt । dinakaranikaraparākṛtasvaprakāśanaśaktikamiva tārakānikurumbaṃ na tadā nāsti । na tvevaṃ buddhisamvedanayorekadāpi vivekasya spaṣṭagrahaṇaṃ । caitasānāntu kadācit kasyacit prakaṭībhūtasya grahaṇaṃ ।

[326,vii]

nanu vikalpapratyaya eva nimittagrahaṇādikamupalabhyate nāvikalpake । na । tatrāpi santyeva caitasāḥ । tathā hi 〈।〉 kadācidanubhavānantaraṃ nimittavikalpaḥ kadācididaṃ kariṣyāmītyādi vikalpaḥ । tatonubhavānusārivikalpatovasīyate santyavikalpā api caitā iti । tata eṣāṃ bhede yuktileśo 'pi vidyate naiṣo 'pi buddhisamvedanayoriti paramārthaḥ ॥ 0 ॥

{2.1.2.5.4}

<(4) yogi-pratyakṣam>

[326,viii]

	prāguktaṃ yogināṃ jñānanteṣāntad bhāvanāmayaṃ ।
	vidhūtakalpanājālaṃ spaṣṭamevāvabhāsate ॥ 282 ॥

[326,ix]

caturāryasattyaviṣayaṃ yogināṃ jñānaṃ prāguktaṃ । kuto hetostad bhavatītyāha । bhāvanāmayaṃ bhāvanāhetukaṃ bhāvanābalena ca spaṣṭābhaṃ 〈।〉 spaṣṭābhatvādevāvikalpakaṃ । tataḥ pratyakṣaṃ ।

[326,x]

nanvarthasya sāmarthyena samudbhavād varttamānārthaviṣayamāvikalpakamiti yuktaṃ । atītānāgataviṣayasyāvidyamānaviṣayasya ca kathambhāvanāmātrādavikalpakatā । bhāvanāpyeva bhūtakāryasamarthaiveti darśayati avidyamānaviṣaye 'pi । athā hi ।

[326,xi]

	kāmaśokabhayonmādacaurasvapnādyupaplutāḥ ।
	abhūtānapi paśyanti puratovasthitāniva ॥ 283 ॥

[326,xii]

na hyabhūtaviṣayaṃ samvedanamarthasāmarthyata upajāyate । na ca tat savikalpakaṃ puraḥsthitatvena darśanāt । tathā ca sākṣātkaraṇakāratayā'vikalpakaṃ pratyakṣaṃ । atha savikalpakamapi sat spaṣṭābhannāvikalpakamiti cet । tanna ।

<327>

[327,i]

	na vikalpānubaddhasya spaṣṭārthapratibhāsitā ।
	svapne 'pi smaryate smārttaṃ na tat tādṛgarthavat ॥ 284 ॥

[327,ii]

vikalpasya parokṣaviṣayameva rūpamiti pratipāditaṃ । tacca yadi na syāt tadeva savi । kalpakanna bhavet । svapne 'pi vikalpāḥ parokṣaviṣayākārāḥ samvedyante 〈।〉 na ca te spaṣṭāvabhāsinaḥ viplavabalāttu spaṣṭatāyānna kiñcit svapnādiṣvaspaṣṭaṃ bhavet । dṛśyante ca spapnenubhūtasmaraṇākārā vikalpāstasmānna viplavād vikalpasyāpi spaṣṭatā । tato nirvikalpa eva parisphuṭākāraḥ pratyayaḥ ।

[327,iii]

atra vaibhāṣikā āhuḥ । nanu vastuni pramāṇaprasiddhe bhāvanābalāt spaṣṭābhateti yuktaṃ । bhāvanayā'vidyākāluṣyāpagame svena rūpeṇārthasya pratibhāsanāt । avidyamāne tu na svarūpāmiti kasya pratibhāsaḥ । yogināntvatītānāgataviṣayajñānamatītānāgatasya vidyamānatvāt । atrāha ।

[327,iv]

	aśubhā pṛthivīkṛtsnādyabhūtamapi dṛśyate ।
	spaṣṭābhannirvikalpañca bhāvanābalanirmitaṃ ॥ 285 ॥

[327,v]

atattvamanaskāratvādaśubhādīnānnākāśe pṛthivyādīnāṃ sambhavaḥ । atha pṛthivyādayovi vidyante yogipratyakṣaṇe dṛśyamānatvāt । na bhāvanāmātrata eva yogī bhavati । api tu śrutamayena jñānenārthān gṛhītvā yukticintāmayena vyavasthāpya bhāvayatāntanniṣpattau yadavitathaviṣayantadeva pramāṇantadyuktā yoginaḥ । tathā ca śamathavipaśyanāyuganaddhavāhī mārgo yo ga iti vacanaṃ ।

[327,vi]

tatra yogināṃ yadyapyamī pratibhāsante tathāpi kāryārthamasāvatattvarapaiva bhāvanā tato'tattvarūpeṇaiva teṣāmamī pratibhāsante । tena yadi yogināmatattvarūpatayā pratibhāsatante kathantāvatā sattvaṃ । tatsmādatattvarūpataiva teṣāṃ yogipratyayapratibhāsanāmapi । na hi pratibhāsamātrāt tattvamapi tu parīkṣātaḥ । na ca kalpanāmātrādudayamāsādayantī bhāvanā tattvapratipattihetuḥ pramāṇabalāyātā tu tathetyekānta eṣaḥ । tathā hi ।

[327,vii]

	bhāvanāmātrabhāvitvamatattvamiti gīyate ।
	vastuddhārapratītestu vastunirṇṇaya iṣyate ॥ 529 ॥ (PVA)

[327,viii]

bhāvanāmātratastu ।

[327,ix]

	tasmād bhūtamabhūtamvā yad yadevābhibhāvyate ।
	bhāvanāpariniṣpattau tat sphuṭākalpadhīphalaṃ ॥ 286 ॥

[327,x]

na hi sadeva bhāvyatenyasyāpi bhāvanāgocaratvāt । tato yadi yadevābhibhāvyate tat tat sphuṭākalpadhīphalamevābhibhāvanaṃ । bhāvanāpariniṣpattau । na hi bhāvanānyathā bhavantī dṛśyate ।

[327,xi]

	tatra pramāṇasamvādi yat prāg niṇarṇītavastuvat ।
	tadbhāvanājaṃ pratyakṣamiṣṭaṃ śeṣā upaplavāḥ ॥ 287 ॥

[327,xii]

yat khalu bhāvanābalabhāvitve 'pyavisamvādasambhavi prāgnīrṇṇītavastu paralokacaturāryasattyādikaṃ tadviṣayameva pratyakṣaṃ । na tu kāmādiviṣayaṃ । tadvispaṣṭābhatayā nirvikalpakatve 'pyupaplava eva । etena svapnādijñānānāmvisamvādināmapratyakṣataiva ।

<328>

[328,i]

nanu bhāvanābalājjñānapratyakṣamiti sakalatīrthyasaṅgatasamvedanapratyakṣatāprasaṅgaḥ । nahi teṣāṃ bhāvanā nāstiti śakyametat । tathāhi ।

[328,ii]

	lokasādhāraṇo yorthaḥ kasyacit sambhavedasau ।
	iti kinniyamo nyāyamanatikramya varttate ॥ 530 ॥ (PVA)

[328,iii]

tataśca teṣāmapi tī rtha karāntarāṇāṃ bhāvanāprabhavapratyakṣaprasiddhā svaprakriyā prapañcāntargatāḥ padārtharāśayo na bhavantīti kuta etat । tataśca tadupadeśato 'pi vartitavyaṃ । anumānādinā bādhanānneti cet । na ।

[328,iv]

	atīndriyā na samvedyān paśyantyārṣeṇa cakṣuṣā ।
	ye bhāvān vacananteṣānnānumānena bādhyate ॥ 531 ॥ (PVA)

[328,v]

athaitadeva na jñāyate tairidandṛṣṭamiti 〈।〉 yadi paśyanti na bādhyata etad vacanaṃ । yadyevambhagavatāpi vyajñāyi satyādikamiti kuta etat । tadasat ।

[328,vi]

	tāthāgate hi vacasi pramāsamvāda īkṣyate ।
	pramāṇabādhā tvanyeṣāmato draṣṭā tathāgataḥ ॥ 532 ॥ (PVA)

[328,vii]

nanu pauruṣeyampramāṇamapramāṇamevātīndriyerthe । tatkathantena sādhanambādhanamvārthasyātīndriyasya ।

[328,viii]

	samānaviṣayā yasmād bādhyabādhakatāsthitiḥ ।
	atīndriye ca saṃsāri pramāṇanna pravarttate ॥ 533 ॥ (PVA)

[328,ix]

yogijñānenāpi teṣāmbādhanameva । tathā hi ।

[328,x]

	tāthāgatamvacasteṣāmvirodhena vyavasthite ।
	tadvacohetuvijñānabādhitatvaṃ prakāśayet ॥ 534 ॥ (PVA)

[328,xi]

tadetad viparyaye 'pi tulyaṃ । tadasat 〈।〉 yataḥ ।

[328,xii]

	atīndriyārthaṃ kathayet kevalaṃ yadi vedakaḥ ।
	tadvacastaḥ pravartteta na kaścidapi paṇḍitaḥ ॥ 535 ॥ (PVA)
	atīndriyārthaṃ hi vacaḥ sarveṣāmeva vidyate ।
	parasparaviruddhañca tatastatrāpravarttanaṃ ॥ 536 ॥ (PVA)

[328,xiv]

tasmāt paraṃ pratipādayatā śakyapariccheda evetaraiḥ pratipādayitavyāḥ । asambhavānnaimiti cet । yogijñānamapi tatra kutaḥ sambhavatīti cintyametat ।

[328,xv]

	vedaḥ svabhāvasiddho vā yogī tatpratipādakaḥ ।
	iti cernnirṇṇayo bhāve vastunyatra pramā kutaḥ ॥ 537 ॥ (PVA)
	atha śabdaparicchado nopādeyastadarthināṃ ।
	ityayuktanna duḥkhasya vicchitterapradhānatā ॥ 538 ॥ (PVA)

[328,xvii]

na khalu sakaladuḥkhavyapagamo nopādeyaḥ । tathā hi ।

[328,xviii]

	ātmātmīyagrahāveśājjantūnānduḥkhasaṅgatiḥ ।
	tasya vyapagame sarvaduḥkhānāṃ pralayodayaḥ ॥ 539 ॥ (PVA)
	sukhānāmapi cedevanduḥkhābhāvaḥ paraṃ sukhaṃ ।
	yadi samvedayannāste sadā duḥkhaviparyayaṃ ॥ 540 ॥ (PVA)
	tataḥ paramṛpādeyaṅ kimanyad yuktisaṅgataṃ ।
	pradīpasyeva nirvāṇamiti cennāpramāṇakaṃ ॥ 541 ॥ (PVA)

[328,xxi]

idaṃ । yataḥ ।

[328,xxii]

	dāhacchedādinā jñānaṃ vicchettuṃ hi na śakyate ।
	tataḥ prabandhāvicchedādāsta eva nirākulaṃ ॥ 542 ॥ (PVA)
	tāmavasthāṅgatasyāsya vaimukhyaṃ syād vivekataḥ ।
	udvejanīye vaimukhyaṃ yadi kasmin virodhitā ॥ 543 ॥ (PVA)
	śamatādarśinastasya vaimukhyamapi kiṅkṛtaṃ ।
	nāsya pīḍākṛtaḥ kecit samādhibalabhāvinaḥ ॥ 544 ॥ (PVA)
	kṣudduḥkhādisamādhānāt sarvameva pratyīyate ।
	śastrādipīḍāpi tataḥ sarvaivāsya pratīyate ॥ 545 ॥ (PVA)
	bhāvanābalataḥ sarva śauryadheryādi sambhavi ।
	dhṛtimvinā hi nāhāraḥ kasyacit paripuṣṭaye ॥ 546 ॥ (PVA)
<329>
	dhṛteryogāt tu yaḥ kaścidāhāraparipuṣṭaye ।
	vināpi caivamārādasyāthasyāptisambhavaḥ ॥ 547 ॥ (PVA)
	janmāntarādisamvittirabhyāsādeva jāyate ।
	tataḥ karmmaphalajñānaṃ tataḥ sarvasya vedanaṃ ॥ 548 ॥ (PVA)
	kāryakāraṇabhāvasya viśeṣeṇa viniścaye ।
	atītānāgatajñānamasya bhāvi parisphuṭaṃ ॥ 549 ॥ (PVA)
	bhāvanāvalato jñānambāhyānāmapi bhāvi cet ।
	tadetadiṣyatesmābhiḥ sarvākārantu tāyināṃ ॥ 550 ॥ (PVA)
	sthiramadhyākṣaṇambhāvanairātmyādipravedanaṃ ।
	rāgādivyākulatvānna tīrthyānāmvedanantathā ॥ 551 ॥ (PVA)
	evambhūtārthavacasastatkartturjñānavad gatiḥ ।
	pariśuddhamvaco nāsti pariśuddhavidamvinā ॥ 552 ॥ (PVA)
	svatarkānusmṛtereṣa prapañco kcasāṃ yadi ।
	bhāvanājñānamapyasti sadarthonādaro na hi ॥ 553 ॥ (PVA)
	tatosya vītarāgatve sarvārthajñānasambhavaḥ ।
	samāhitasya sakalaṃ cakāstīti viniścitaṃ ॥ 554 ॥ (PVA)
	sarveṣāmvītarāgāṇāmetat kasmānna vidyate ।
	rāgādikṣayamātre hi tairyatnasya pravarttanāt ॥ 555 ॥ (PVA)
	tannivṛttau tatasteṣāṅakṛtārthātmābhimānināṃ ।
	yatno naivottarastāvad viśrāntisukhalipsayā ॥ 556 ॥ (PVA)
	punaḥ kālāntare teṣāṃ sarvajñaguṇarāgiṇāṃ ।
	alpayatnena sarvajñatvasya siddhiravāritā ॥ 557 ॥ (PVA)
	pradīpasyeva nirvāṇamiti cet tanna sambhavi ।
	niṣkleśe hyātmani kutastasya vairāgyasambhavaḥ ॥ 558 ॥ (PVA)
	prekṣāpūrvakṛtastasya tadādhikyena vāñchitaṃ ।
	yadi tasyāpi kiṃ hānimasau vāñchāyanā dṛtaḥ ॥ 559 ॥ (PVA)
	na vītarāgasya sukhaṃ yoṣidāliṅganādijaṃ ।
	vītadveṣasya tu kutaḥ śatrusenā vimardajaṃ ॥ 560 ॥ (PVA)
	vītamohasya na sukhamātmīyābhiniveśajaṃ ।
	tataḥ kintādṛśā tena kṛtyammokṣeṇa janmināṃ ॥ 561 ॥ (PVA)
	tadetadasadavetthaṃ madyapānādi cintyatāṃ ।
	madyapānādisukhaṃ dvijā nātrāsti santataṃ ॥ 562 ॥ (PVA)
	purīṣabhakṣaṇasukhannāgarakroḍajanmināṃ ।
	āmamānuṣamāsiddhi sukhannaivāstyarakṣāṃ ॥ 563 ॥ (PVA)
	svāmiprasādādisukhaṃ kimabhṛtyasya vidyate ।
	śirasastāḍanasukhannādāsasya vikāśavat ॥ 564 ॥ (PVA)
	iti sarvamidaṃ prārthyamāyātamadhimuktiṣu ।
	nāpārasīke mātrādiśroṇīsaṅgama ityapi ॥ 565 ॥ (PVA)
	aprāptasya cāvīciṃ tadviyogasukhaṃ kvacit ।
	tato narakapātādi savaṃmiṣyeta janmibhiḥ ॥ 566 ॥ (PVA)

[329,xxi]

atha viśiṣṭamiṣyate sukhantathā sati tadevāsmadīpsitamāyātaṃ । atha sarvavedanasya kathaṃ sambhavaḥ kathamvā tatra samvādaḥ । kathamvā sakalavedane sakalarāgādiparacittasākṣātkaraṇena rāgāditādayo doṣaā ityāha ।

[329,xxii]

	anekopāyamadbhāvāt kālavaipulyayogataḥ ।
	abhyāsāt sarvavittvasya prāptirasyeti yuktimat ॥ 567 ॥ (PVA)

[329,xxiii]

asaṅkhyepakalpatayābhyāso hi kintadasti yanna prāpayati । samvādastu punarasmākaṃ sarvavedanamprati nāstotīṣyata etraitat । tathā coktaṃ ।

[329,xxiv]

	"asarvavit sarvavidaṃ kaḥ kathaṃ tvāmavabhātsyate ।
	svayamviditamāhātmyavistarāya namostute ॥ 568 ॥ (PVA)"

[329,xxv]

nāsarvajñaḥ sarvajñaṃ jānīte । tathā 〈।〉 "mā bhikṣavaḥ pudgalaḥ pudgalaṃ praviṇotu । ahamvā praviṇuyāṃ yo vā syānyadvidha" iti ।

[329,xxvi]

sarvavedate tu sarvātmanā parasantānarāgādivedane rāgādimattvamiti na sat । tathāhi ।

[329,xxvii]

	parasantānasamvittau vītarāgitvavedane ।
	tasya rāgitvamapyastītyetadatyantadurghaṭa ॥ 569 ॥ (PVA)

[329,xxviii]

yadaivāsau rāgī pararāgavedane tathā paravītarāgavedane vītarāgo 'pi । ubhayamapi tadaiveti cet । na ।

[329,xxix]

	ekanāpyanubhūtatvābhāve rāgo kathammataḥ ।
	taṭasthasya hi samvitto na rāgitvādisambhavaḥ ॥ 570 ॥ (PVA)

<330>

[330,i]

tathā hi na ghaṭavedane ghaṭī bhavati । evaṃ rāgādayo 'pi parasantānāntargatāstaṭasthatayāvagamyamānā na rāgitvannirvarttayanti ।

[330,ii]

atha sarvātmanā vedane yathā svayamvettyasau tathā yogyapīti na rāgitvahāniḥ । tadayuktaṃ ।

[330,iii]

	tadrṛpeṇaiva vedyatve svayaṃ rāgitvasambhave ।
	kathamapyavyavasthāpyaṃ pararāgādivedanaṃ ॥ 571 ॥ (PVA)

[330,iv]

na hi tadātmānanupraveśe pararāgādivedanaṃ । sa evātmīyo rāga iti । ayamapyaparo doṣa iti cet । tathā hi ।

[330,v]

	taṭasthatvena vedyatve tattvenāvedanaṃ bhavet ।
	tadātmanā tu vedyatve rāgitaiva prasajyate ॥ 572 ॥ (PVA)

[330,vi]

tadasat 〈।〉 tathāhi ।

[330,vii]

	rāgādinā parasthena tasya vākkāyavikriyā ।
	parasthā na bhavattheva tasya rāgādivāsanā ॥ 573 ॥ (PVA)

[330,viii]

vāsanāsāmarthyāyāto hi rāgo rāgitamāvahati na paravāsanābalāyātaḥ siddhopasthā〈yi〉 tayā samvedyamānaḥ ।

[330,ix]

nanu svarūpasamvedane romāñcadikāyavikāro 'pi kasmādasya na bhavati vacanavikāraśca । na sadetat ।

[330,x]

	kāyavācorvikāroyaṃ vāsanābalasambhavī ।
	prahīṇavāsanasyāsya dvayorapi na sambhavaḥ ॥ 574 ॥ (PVA)

[330,xi]

nanu bhāvanābalādeva paracittavedanaṃ bhāvanā saṃskāraśca vāsanā । tatra bhāvanāsaṃskārasambhave kathanna vāsanā nahi bhāvanāvāsanāyāḥ kaścidviśeṣaḥ । na yuktametat । tathā hi ।

[330,xii]

	gamakasya viśeṣasya tātparyeṇopalakṣaṇe ।
	viśeṣapratibhāsosti paracittasya vedane ॥ 575 ॥ (PVA)

[330,xiii]

liṅgaviśeṣopalakṣaṇe hi tatra bhāvanāvyāpāraḥ । na ca tatrārthasya gamyasya bhāvanā । satyāmvā nātmasambandhitayā । tatastatra vāsanā'bhāvāt pratibhāse 'pyarāgitā ।

[330,xiv]

anenāśucirasādivedane 'pi doṣaḥ pratyuktaḥ ।

[330,xv]

	apavitratvayogaḥ syādindriyeṇāsya vedane ।
	karmajena na cānyena bhāvanābalabhāvinā ॥ 576 ॥ (PVA)

[330,xvi]

bhāvanābalād rasanamutpādya yadi vedanamadoṣa eva tadā 〈।〉 nahi svapne'gamyāgamane doṣaḥ । asattyatā tasya tenādoṣa iti cet । samvāde sati kathamasattyatā ।

[330,xvii]

	yadā māturapi svapnastathābhūtastadā bhavet ।
	tadāgamyāgatau doṣo bhavataḥ kinna sambhavī ॥ 577 ॥ (PVA)

[330,xviii]

tasmāt paramatamasat ।

[330,xix]

	krameṇa vedane'nādivastuno vedanaṃ katham ।
	iti cennākrameṇaiva sarvārthānāṃ pravedanāt ॥ 578 ॥ (PVA)
	yathā sakalaśāstrārthaḥ svabhyastaḥ pratibhāsate ।
	manasyekakṣaṇenaiva tathānantādivedanaṃ ॥ 579 ॥ (PVA)

[330,xxi]

yathā hi śāstrārthaḥ svabhyāsata ekakṣaṇa eva manasi pratibhāti 〈।〉 tathānādyanantavedanamapi । parimāṇavattvācchāstrasyeti cet । na parimāṇavaditi pratibhāsanamapi tvabhyāsāt । tat sakalaṃ śāstrābhidheyaṃ pratibhāsitaṃ tena smaraṇe pratibhātīti cet । na 〈।〉 apūrvasyāpi śāstrārthasya bhāsanāt ।

[330,xxii]

nanu śāstrārthaḥ parasparaṃ sambaddhastatra kenacit pratyāsattinimittenāparamapi pratibhāti natvevamanādyanantānāmiti kathamapūvasya pratibhāsa iti sarva samānaṃ । tathā hi ।

<331>

[331,i]

	kāryakāraṇasambandhavinābhūtā na vidyate ।
	pratyāsattiḥ padārthānāmvyavahāre 'pyasau na kiṃ ॥ 580 ॥ (PVA)

[331,ii]

kāryakāraṇabhāvo hi padārthānāṃ śāstre pratyāsattistato pūrvasya pratibhāsanaṃ । evaṃ ca vyavahāre 'pi tulyaḥ । tathāhi । ayamasya vikāra evaṃbhūtenāsya kāraṇena bhavitavyaṃ । tacca kāraṇamiyatkāryāṇāṃ pāramparyeṇa janakaṃ ।

[331,iii]

	īdṛśānyasya pūrvāṇi yenāsya sahakāriṇaḥ ।
	na santi santi vetyetat paracittavidīkṣate ॥ 581 ॥ (PVA)
	pūrvajanmādivittau ca pāraṃparyāt parasparaṃ ।
	sambaddhaṃ sarvathā vetti tataḥ kalpāntarāṇyapi ॥ 582 ॥ (PVA)
	kalpāt kalpāntarotpattau kāryakāraṇatā vidā ।
	vetti sarvaṃ jagattatvaṃ tasya cāvāntarasthitiṃ ॥ 583 ॥ (PVA)
	iti sakalapadārthavedanaṃ sakalanayānavadhūya darśitaṃ ।
	iha nayamanusṛtya yatparantadapi sukhena paraiḥ parīyatāṃ ॥ 584 ॥ (PVA)

{2.1.2.5.5}

<(5) pratyakṣābhāsa-cintā>

[331,viii]

yadi bhāvanābalataḥ spaṣṭākāraṃ pramāṇaṅ kalpanājñānanna tarhi pramāṇaṃ spaṣṭākārasyābhāvāt । athārthe'spaṣṭākārateṣyatenyathā na pramāṇaṃ । svarūpe 'pi tarhīṣyatāṃ । na 〈।〉 svarūpantadeva spaṣṭākāramarthastu na tathā । tataḥ svarūpe tannirvikalpakamarthe tatsavikalpakamiti smaraṇam 〈।〉 arthasmaraṇaṃ svarūpe pratyakṣaṃ । kuta etat । svarūpe tadabhrāntamarthe bhrāntamiti । svarūpasyānanyasamvedyatvāt । pararūpasya tu vedanāntareṇa । tatastena tasyānyathā vedanād bādhā tato bhrāntiḥ । nahi svarūpe smaraṇasya saṃbhavastadaiva tasyotpattervedanācca । yadi ca svarūpamapi pūrvamāsīdidānīṃ nāstīti nedānīṃ smaraṇambhavet । atha tenaivedānīṃ smaraṇaṃ tadidamāyātaṃ mṛtenāpi kukkuṭena vāsitavyaṃ । ata evāha ।

[331,ix]

	kalpanāpi svasamvittāviṣṭā nārthe vikalpanāt ।
	svarūpasyāvikalpatvāt parokṣatvāprasiddhitaḥ ॥ 585 ॥ (PVA)

[331,xi]

tenaiva tasya grahaṇe sākṣātkaraṇasaṃbhavāt ।

[331,xii]

ata eva samvedanaṃ pratyakṣamuktaṃ । yataḥ ।

[331,xiii]

	śabdārthagrāhi yad yatra tajjñānantatra kalpanā ।
	svarūpaśca na śabdārthastatrādhyakṣamatokhilaṃ ॥ 288 ॥

[331,xiv]

savikalpasyetarasya ca svarūpanna śabdārtho na sāmānyanna paramārthaviṣayaḥ । tathā sati śabdāyojanā'bhāvāt sāmānyasaṃsargābhāvāccāvikalpaṃka । śabdārthagrāhi ca jñānaṃ kalpanā । tasmādavyaktaṃ । spaṣṭābhatā kathanna bhavati । spaṣṭameva tatkimucyate neti yataḥ ।

[331,xv]

	tadrūpasya parityāgādaspaṣṭamiti gīyate ।
	svarūpasya parityāgaḥ kathamityavagamyatāṃ ॥ 586 ॥ (PVA)

[331,xvi]

nahi svarūpantyaktuṃ śakyaṃ 〈।〉 tatparityāge samvedanannāstītyuktaṃ । tathā ca na svarūpasamvedanaṃ na parasamvedanamiti sarvābhāva eva । athārthāpatyā vedanamiti na svarūpavedanaṃ । na 〈।〉 arthāpatterapi <332> svarūpaṃ samvedanenaiva gantavyaṃ । athātrāpyarthāpattiḥ sāpi tathetyanavasthā । arthasamvedane siddhe yadyarthāpattiḥ kimarthasaṃvedane'rthāpattyā । arthe siddhe nārthasaṃvedane siddha iti cet । keyamarthasya siddhiḥ 〈।〉 yadyutpattiḥ sarvārthavedanaprasaṅgaḥ । athārthajñānantadāyamarthaḥ । arthajñānādarthajñānavedanamiti sādhvī vācoyaktiḥ । athārthājjñāpanādarthajñānavedanaṃ । kimidamarthasya jñānatvaṃ । jñāne pratibhāsanañceta । ajñāte jñāte jñānapratibhāsanaṅkathaṃ jñāyate । pratibhāsamānorthaḥ pratyakṣa eveti cet । pratyakṣaprasiddhiścet tathaivāstu kimarthāntarakalpanayā । idameva pratyakṣamanyathā ghaṭeta yadi pratyakṣaṃ jñānanna syāt । cakṣurvyāpāre satyetad bhavatyanyathā neti kiṃ jñānena । śrotrādivṛttiḥ pratyakṣamiti cet । keyaṃ śrotrādivṛttiḥ । jñānamiti cet । tajjñānaṃ parokṣaṃ kathaṃ jñātaṃ । śrotrādivṛttireva jñānamiti cet । śrotādivṛttiḥ pratyakṣā tena jñāyate jñānaṃ tu kutaḥ । anyathā kiṃ śrotrādivyaktyeti ceta । kiṃ bhavataḥ prayojanamapekṣya bhāvā bhavanti ।

[332,i]

	kāraṇādeva bhāvānāṃ bhāvo naiṣāṃ prayojanāt ।
	prayojanamvitā bhāvo na bhavedanyathā tava ॥ 587 ॥ (PVA)

[332,ii]

yadi nāmāśrotrasamanmakhībhataṃ jñānasya kimāyātaṃ । yadi jñānannodapatsyata parokṣa evārthaḥ syāta । yadi jñānamatpannamarthasya kimāyātantathāpi parokṣa eva syāt । nahi jñānasyotpattirarthasya pratyakṣatā । parokṣatvaprasaṅgāta । tasyā parokṣatvāta । dṛśyate cet । yathā tarhi dṛśyate tathaivāstu । tavāpi kathamiti cet । tadākāratājñānasyārthasya jñātatvannāma । sā ca svasamvedanagamyā na tadākārajñānāntaragamyā yenānavasthā patet । tasmāt svasamvedanameva jñānasvarūpasādhanamiti yuktaṃ ।

[332,iii]

yadi tarhi bhāvanābalādupajātavaiśadyaṃ pratyakṣaṃ svapnajñānamapi pratyakṣaprāptamavisamvādakatvamapi tatrāstyeva । tatrāpi gamanaprāptayaḥ । naitadasti । yataḥ ।

[332,iv]

	bhrāntisamvṛtisaṃjñānamanumānānumānikaṃ ।
	smārttābhilāṣikañceti pratyakṣābhaṃ sataimiraṃ ॥ 588 ॥ (PVA)

[332,v]

dvividhaḥ pratyakṣābho vikalpo viplavaśca । punaścaturvidhaḥ । tadāha ।

[332,vi]

	trividhaṅkalpanājñānamāśrayopaplavodbhavaṃ ।
	avikalpamekañca pratyakṣābhañcaturvidhaṃ ॥ 289 ॥

[332,vii]

sa eva dvividho vikalpasya tridhā bhedāccaturvidhaḥ । kalpanāpoḍhaṃ pratyakṣantato vikalpastrividho 'pi pratyakṣābhāsaḥ । tatra bhrāntijñānaṃ mṛgatṛṣṇādiṣu toyādikalpanāpravṛttatvāt pratyakṣābhāsaṃ । samvṛtisatsvarthāntarādhyāropāt tadrūpakalpanāpravṛttatvāt । anumānatatphalādijñānaṃ pūrvānubhūtakalpanayeti na pratyakṣaṃ । prabhāsvaraspandamānamarīcinicayapratibhāsaṃ pratyakṣameva । toyādikalpanā tu pratyakṣābhāsaḥ । toye'sākṣātkaraṇākāratvāt । samvṛtisatsvapi rūpādigrahaṇamātrameva pratyakṣaṃ । avayavini tu tatsamavāyakāraṇatvenābhimatena sākṣātkaraṇamarthāntarasya sparśādeḥ pūrvadṛṣṭasyādhyāropāt । dravyasya vā pūrvapūrvapratyayena kalpitasya । nāvayavī rūpādivyatirekeṇa kvacit pratyakṣe pratibhāsita iti । anumānajñānaṃ liṅgajñānaṃ । tatphalaṃ liṅgajñānanna pūrvānubhūtimantareṇa । etaccānumānajñānaṃ kvacidapratyakṣaṃ । kvacittu pratyakṣameva akasmād dhūmādagnipratipattau । nahi pūrvānubhūtakalpanāsti । avikalpya kathaṃ liṅga pratipattiriti cet । tathaiva dṛṣṭeḥ । na khalu dṛṣṭamanyathā bhavituṃ yuktaṃ ।

<333>

[333,i]

kasmāt punaḥ kalpanāprabhedanirdeśaḥ । udāharaṇaprapañcārthatvāditi cet । na 〈।〉 lakṣaṇasyābhedāt । prapañcamātranirdeśe tvatiprasaṅga । naitadasti । anyadasti prayojanamiti । tathāhi ।

[333,ii]

	anakṣajatvasiddhyarthamukte dve bhrāntidarśanāt ।
	siddhānumādivacanaṃ sādhanāyaiva pūrvayoḥ ॥ 290 ॥

[333,iii]

akṣajameva taditi pareṣāmbhrāntirmṛgatṛṣṇikājalajñāne । tathāhi । "indriyārthasannikarṣotpannaṃ jñānamavyadeśyamavyabhicāri pratyakṣa" mityatra lakṣaṇe marīcijalajñānavyavacchedāyāvyabhicārigrahaṇaṃ kṛtaṃ । yadi punaranindriyajameva tat syāt prathamapadenaiva vyāvarttanāt kimetadarthenāvyabhicārigrahaṇena । dvicandrādijñānasyānarthasaṃbhatasya nivṛttyarthamiti cet । na 〈।〉 arthasannikarṣagrahaṇenaiva tasya vyāvarttanāt । indriyagrahaṇenānindriyajasya vyāvarttanaṃ । samvṛtisadviṣayasya tvindriyajatvābhimānaḥ pareṣāṃ savivāda eva । anumānādivacanantarhi vyarthaṃ । nahi tenānidrayajatvaṃ sādhyate । siddhatvādanumānādiranindriyajatvasya 〈।〉 atrocyate ।

[333,iv]

	siddhasyāpyanumānādessādhanatvādupāttatā ।
	dṛṣṭāntena hi siddhena sarvatraiva prayojanaṃ ॥ 589 ॥ (PVA)

[333,v]

na hyasiddhamasiddhena sādhyate । kimatra bhrāntikāraṇaṃ yena sādhyatā pūrvayoriti cet । āha ।

[333,vi]

	saṅketasaṃśrayānyārthasamāropavikalpane ।
	pratyakṣāsannivṛttitvāt kadācid bhrāntikāraṇaṃ ॥ 291 ॥

[333,vii]

saṅketasaṃśrayovayavī saṃketamātrasya tadvyavasthāhetutvāt । anyārtho jalaṃ 〈।〉 samāropodhikādhyāropaḥ । vikalpanaṃ smaraṇaṃ jalaṃ hi pūrvadṛṣṭatvāt smaryate 〈।〉 na tasyāropa eva kevalo darśanasya samatayā bhāvāt । athavā viparyaya āropo jalasya vikalpanamavayavinaḥ । ubhayatra vobhayamiti 〈।〉 te ca samāropavikalpane pratyakṣasyendriyajasyāsannivṛttī kadācidabhavata itīdamasannavṛttitvamvā tatra bhrāntikāraṇanta eva vā tena bhrāntikāraṇamiti । asmin bhrāntikāraṇe sati dṛṣṭāntadvāreṇānumānaṃ ।

[333,viii]

	yathaiveyaṃ parokṣārthakalpanā smaraṇādikā ।
	samayāpekṣiṇī nārthampratyakṣampratyavasyati ॥ 292 ॥
	tathānubhūtasmaraṇamantareṇa ghaṭādiṣu ।
	na pratyayonuyaṃstacca pratyakṣāt parihīyate ॥ 293 ॥

[333,x]

anumādikalpanā hi sambandhagrahaṇāpekṣiṇī sambandhagrahaṇameva ca samayaḥ । tatassambandhāt parokṣārthaṃpratipattiriti nādhyakṣataḥ । sākṣātkaraṇena hi sā bhavet । evaṅ ghaṭādiṣvapyekena kenacidindriyeṇa rūpādikampratipannantataḥ pariśeṣe rasādau smaraṇaṃ pūrvānusārataḥ । rasādāveva smaraṇaṃ nāvayavinīti cet । na 〈।〉 rasādivyatirekeṇa tasyānupalakṣaṇāt । yadetacchuklantadeva karkaśamityādyekatāpratipattiviṣayovayavīti cet । tathāhi na tāvadvarṇṇasya sparśasya caikatā ।

<334>

[334,i]

tata ekatvapratītireva va syād yadyavayavī na bhavet । yadyapyavayavī tathāpi kathamvarṇṇasparśādīnāṃ sāmānādhikaraṇyaṃ । nahi tayorekatā । ekādhikaraṇatvādekateti cet । upacāra eṣaḥ । na cātropacārapratipattiḥ 〈।〉 pratipattau copacārasya nāvayavisiddhissyāt । anyathāpyupacāreṇa sāmānya dhikaraṇyasambhavāt ।

[334,ii]

	samānadeśatābhāvādekārthaviniyogataḥ ।
	tadvikāravikāritvādekatā vyapadiśyate ॥ 590 ॥ (PVA)

[334,iii]

ya eva deśaḥ sparśasya sa eva rūpasya pratīyate tenaikatādhyavasāyaḥ । yadevodakādidhāraṇaṃ sparśasya kāryantatraiva rūpasyāpi vyāpāraḥ । spṛśye masṛṇatāmāpādyamāne rūpasyāpi caikacikyāditā । tata ekamevedamiti vyavahārādhyavasāyāḥ । yadi punaranyadevādhikaraṇaṃ । rūpādhibhyasteṣāntasya vivekena pratipatyā bhāvyam 〈।〉 apratīyamānantūpalabdhilakṣaṇaprāptamasaditi । athāvayavinamantareṇa parasparasya kasmānna vighaṭanaṃ ।

[334,iv]

	satyapyavayavinyetat kasmānna vighaṭanaṃ traye ।
	samavāyasambandhabalāt tasyāpyastu viyogitā ॥ 591 ॥ (PVA)
	ayameva svabhāvaścedādāvevedamucyate ।
	rūpādīnāṃ svabhāvoyaṃ svahetorupapattibhāk ॥ 592 ॥ (PVA)

[334,vi]

samavāyasya nityasya kuta etadvicintyatāṃ ।

[334,vii]

yadyapyavayavī parastathāpi tritayaṃ jātaṃ kasmāt trayasyāpi parasparasya na vighaṭanaṃ । atha samavāyo heturavighaṭane'sāvapi kasmānna vighaṭate । tasya sa eva svabhāva ityapi nottaraṃ । rūpādīnāmeva sa svabhāvostu kimarthāntarakalpanayā । rūpādīnāñca svahetoḥ svabhāva iti yuktimadetat । samavāyasya tvahetukasya kutaḥ svabhāvaḥ । samavāyāśrayasya svahetossa svabhāvo yena samavāya evamiti cet । tatkimanayā paramparayā । taiḥ svahetostathābhūtairbhāvyaṃ yena samavāyasteṣāmavighaṭanaṃ kuryāt । taddhetureva tadavighaṭane heturiti kimatra nyūnamāste yadarthaṃ parampareṣyate । evametad dṛśyata iti cet । bhavatu yadi dṛśyate dṛśyamānasyānyathā vikalpayitumaśakyatvāt । rūpādaya eva tu dṛśyante parasparamaviyuktā na tu tadadhikamityeṣāmeva sa svabhāvaḥ kalpyatāṃ । tasmādavayavyadhyāropo na pratyakṣaḥ ।

[334,viii]

tadasya nyāyaprapañcasya pradarśanārthandaṣṭāntadāṣṭāntikopanyāsaḥ । sataimirikagrahaṇaṃ kimarthaṃ । taimiramapi savikalpakamiti kaścit 〈।〉 tadvyāvarttanārthantadvacanamanyathā smārttādigrahaṇenāsyāpi grahaṇāt pṛthagupādānamanarthakaṃ । yadyavikalpakaṅ kalpanāpoḍhatvāt pratyakṣamprāptaṃ । na sarvaṅ kalpanāpoḍhaṃ pratyakṣamapi tvabhrāntatve sati । "abhrāntaṅ kalpanāpoḍhaṃ pratyakṣaṃ" na sarvaṃ । yataḥ 〈।〉 prakalpyāpavādaviṣayaṃ tadapavarjite tūtsargaḥ pravarttate । kopavāda iti cet ।

[334,ix]

	apavādaścaturthotra tenoktamupaghātajaṃ ।
	kevalantatra timiramupaghātopalakṣaṇaṃ ॥ 294 ॥

[334,x]

trividhād vikalpāccaturthantaimiragrahaṇamapavādaḥ । kalpanāpoḍhamiti sāmānyena pratyakṣavidhānamataimiramiti viśeṣe pratyakṣābhāsatāvidhānaṃ । viśeṣavihitañca sāmānyavihitasya bādhakaṃ । kimatra pramāṇaṃ । sāmānyapratipattirviśeṣapratipattyā bādhyate । yataḥ ।

[334,xi]

	prāgadarśanamātreṇānumānaṃ śeṣavad yadā ।
	kalpanāpoḍhatāmātrād vipakṣasya pravarttate ॥ 593 ॥ (PVA)
	tasyātīva prasaktasya viśeṣe bādhakaṃ sphuṭaṃ ।
	tatastadaparatraiva tasya pūrvasya vṛttitā ॥ 594 ॥ (PVA)

<335>

[335,i]

nahi sāmānyato dṛṣṭamadarśanamātreṇa vipakṣasyānumānamapareṇa pratyakṣeṇānumānena vā na bādhyate । tena pratyakṣasiddhaḥ । sāmānyaviśeṣayorviśeṣe bādhyabādhakabhāvaḥ । tadarthasūcakayorapi vacasoḥ sa eva bādhyabādhakabhāvaḥ । ācāryastarhi sāmānyato dṛṣṭānumānāllakṣaṇaṃ kasmādāha । na ācāryeṇa viśeṣato dṛṣṭamevānumānamabhipretaṃ tasya tu yorthaḥ sa ekena vacasā nirdeṣṭumaśakya ityapavādasahitaṃ noktavān । kimarthantarhi kalpanāpoḍhagrahaṇasahitamevābhrāntagrahaṇanna kṛtaṃ kiṅgajasnānāṅgīkaraṇena । sataimiragrahaṇena cāpavādenābhrāntagrahaṇārtho labdhavyonyathāveti ko viśeṣaḥ । anantarameva kalpanāpoḍhagrahaṇasya labhyatāmiti cet । na 〈।〉 viśeṣābhāvāt ।

[335,ii]

arthato hyasamānānāmānantaryamakāraṇaṃ ॥

[335,iii]

bādhyabādhakabhāvaśca pramāṇaviṣayaḥ sūcito yathā syādityevaṅkāraṇaṃ । na hyavaśyambādhakamanantarameva bhavati ।

[335,iv]

abhrāntagrahaṇameva kasmānna kriyata iti cet । sattyametat । sākṣātkāri hi pratyakṣantaccābhrāntagrahaṇena śakyannidarśayituṃ 〈।〉 na hyasākṣātkaraṇākāramabhrāntaṃ savikalpakasya bhrānta tvāt । pare tu savikalpamapi sākṣātkaraṇākāramabhrāntamicchati 〈।〉 tadanurodhena dvayametaducyate । tathā cāha । "viśeṣaṇalakṣaṇe paramatāpekṣaṃ sava tvavikalpakā eve"ti । athavā 〈।〉

[335,v]

	pratipattrapekṣaḥ saklo bādhyabādhakatānayaḥ ।
	adṛṣṭabādhakaḥ pūrvaṃ sāmānyenāvagacchati ॥ 595 ॥ (PVA)

[335,vi]

nācāryābhiprāyañjānāti viśeṣotrābhimata iti । bādhakadarśanādavagacchatyasāvapi paścādviśeṣaṃ । apauruṣeye tu vacasi pramāṇamūlatvābhāvānna bādhyabādhakabhāvaḥ । pauruṣeye tu pūrvabuddherbhrāntatā jñāpyate pramāṇamūlayā parayā buddhyā । na tu vedād bhrāntabuddhyudayaḥ । tathā vedapramāṇatā sarvasya tathātvaprasaṅgāt । abādhane pramāṇameveti cet । na 〈।〉 paścādapi bādhakasambhavāt । paryāyālocayatonya evārtho bhavatīti pramāṇe 'pyevamiti cet । na 〈।〉 pramāṇasya sthiratvāt । tathā ca pramāṇaviruddha āgamārthastyajyate vedavādibhiḥ । anyathārthavādavyākhyānamanibandhanaṃ syāt । tasmāt pauruṣeya eva vacasi bādhyabādhakabhāvaḥ । taimiramityeva bādhakanna kāmalādīti cet । āha । sarvameva tenopaghātajamuktaṃ । timiraṃ punarupaghātopalakṣaṇannopaghātāntarāṇāmvyāvarttakaṃ । yataḥ ।

[335,vii]

	taimirasyārthaśūnyatvādasākṣātkaraṇatvataḥ ।
	pratyakṣābhāsatāndatvā pratyakṣatvanirākriyā ॥ 596 ॥ (PVA)

[335,viii]

sā cārthaśūnyatā kāmalāvahalāvalepaluptalocanabalānāṃ vijñānasya na nyūnākalayāpi tenopalakṣaṇaṃ sataimiragrahaṇamiti nyāyavādibhiravagantavyaṃ 〈।〉 timiramaśeṣopaghātopalakṣaṇaṃ ।

[335,ix]

anye tu kalpanāpoḍhagrahaṇaṃ pratyudāharaṇamevaitannāpavādaḥ । tadāha ।

[335,x]

	mānasantadapītyeke teṣāṅ grantho virudhyate ।
	nīladvicandrādidhiyāṃ heturakṣāṇyapītyayam ॥ 295 ॥

[335,xi]

mānasamevaitad dvicandrādijñānaṃ marīcikājalajñānavat । tathā hi marīcikāsu prathamamindriyajñānamabhrāntamevopajāyate paścāttu jalānubhavavāsanāprabodhāt savikalpakaṃ jalajñānaṃ । sa ca

<336>

[336,i]

prabodho marīcidarśanādeva । sādṛśyabhājo marīcaya evaṃdharmāṇaḥ । tathātrāpi candraviṣayamabhrāntaṃ prathamaṃ jñānaṃ paścād dvicandrākāro vikalpaḥ ।

[336,ii]

tatra kecidāhuḥ । "stimitākṣṇormadhye sthātā sa ekaḥ candra ubhayapāśve krameṇopalabhyamānaḥ kālasaukṣmyād yugapadeva lakṣyate । pārśvadvaye ca dvitvādhyāropaḥ" । teṣāṅ granthavirodhaḥ ।

[336,iii]

	"yadyapīndriyavijñapteḥ kāraṇaṃ paramāṇavaḥ ।
	atadābhatayā nāsyā akṣavad viṣayoṇavaḥ ॥ 597 ॥ (PVA)"

[336,iv]

ta eva hi cakṣurādiparamāṇavastathānyathā ca bhavanto dvicandranīlādyābhāsahetavaḥ । dvicandrapratibhāsasya hi mānasatve nendriyahetutoktiḥ samarthā ।

[336,v]

atha mānasatve paramparayā hetutvamindriyasya na virudhyate । sākṣāddhetutvamindriyasya mānasatvena viruddhaṃ dvicandrapratyaye । atrocyate ।

[336,vi]

	pāramparyeṇa hetuścedindriyajñānagocare ।
	vicāryamāṇe prastāvo mānasasyeha kīdṛśaḥ ॥ 296 ॥

[336,vii]

indriyajñānasya gocaraḥ ka iti paryanuyukte 〈।〉 yataḥ sākṣādindriyajñānamutpadyate tadākāratayānyathā veti pareṇa vaktavyaṃ । na tāvat tadākāratayā viṣayatvamasambhavāt । paramāṇūnāmekadhanākārasthūlatvābhāvāt । athātadākārasyāpi yo hetuḥ sa viṣayaḥ । tadapyayuktam 〈।〉 indriyavadanyākāravijñānahetutve 'pyaviṣayatvaṃ । tatra yadi pāramparyeṇa hetutvamabhipretamācāryasya "ta eva hī" tyādi vacasā tadā paraṃ prati nendiyasya viṣayatāṃ prasañjayet । sākṣāt paramāṇūnāṃ hetutve viṣayatvasya pareṇoktatvāt । prasaṅga eva tarhi na yukta iti vaktavyaṃ 〈।〉 kimucyate "prastāvo mānasasyeha kīdṛśa" iti । ayamabhiprāyaḥ ।

[336,viii]

	parasparaviviktāṇuprathamapratibhāsanaṃ ।
	vikalpakāttu vijñānāt ghanākārāvabhāsitā ॥ 598 ॥ (PVA)

[336,ix]

paraḥ prāha । "vikalpakasya vijñānasyaikaghanāvabhāsitā । tasyāpi pāramparyeṇa paramāṇavo hetutvād viṣayaḥ । yathā smaraṇasyārthaviṣayatā ।" ācāryaḥ prāha ।

[336,x]

atadābhatayā nāsyā akṣavad viṣayoṇavaḥ ।

[336,xi]

yathākṣāṇi paramparayā hetutve 'pi na viṣayastathāṇavo 'pi । anyathā bhavanti hyakṣāṇi dvicandrajñānasya pāraṃparyeṇa hetuḥ । atroktam 〈।〉 "indriyajñānagocare vicāryamāṇe prastāvo mānasasyeha kīdṛśa" iti । na ca mānasatve viṣayanirūpaṇā sādhvī nirviṣayatvāt । tathā nātra pramāṇaṅ kiñciditi yuktamuttaramācāryasya na tvatiprasaṅgacodanaṃ । tadevoktaṃ prastāvo mānasasyetyādinā ।

[336,xii]

anye tu bruvate 〈।〉 mānase dvicandrādijñāne yadendriyāṇāṃ kāraṇatvaṃ kathayati tadā mānasameva prativiṣayatvacintā syāt । tataśca prastāvaḥ kīdṛśa ityuttaraṃ । tadayuktamiti pratipāditaṃ ।

[336,xiii]

	kimvaindriyaṃ yadakṣāṇāṃ bhāvābhāvānurodhi cet ।
	tattulyamvikriyāvaccet saiveyaṅ kinniṣidhyate ॥ 297 ॥

[336,xiv]

yadi tāvat mānasametad dvicandrādijñānamindriyabhāvābhāvānurodhi na syāt । athendriya<337>bhāvābhāvānurodhyapi mānasamevaitat 〈।〉 tathā sati stambhādijñāneṣvapi mānasatvaprasaṅgaḥ । prathamaṃ svākārameva jñānaṃ paścādarthākāratā manasi atha mānasamevendriyaṃ prasaktaṃ । aindriyasyāpi vikāra eveti cet । dvayamapi tarhīndriyajaṃ prasaktaṃ । sākṣāditi cet । na 〈।〉 aparasya vikārasyādarśanāt । etadanusāreṇa tadapi vikṛtameva jñātavyamiti cet । tadapi mānasameveti vikṛtatvādetadvadityanavasthā । tasmādetadevendriyajaṃ ।

[337,ii]

	sarpādibhrāntivaccāsyāḥ syādakṣavikṛtāvapi ।
	nivṛttirna nivartteta nivṛtte 'pyakṣaviplave ॥ 298 ॥
	kadācidanyasantāne tathaivāpyeta vācakaiḥ ।
	dṛṣṭasmṛtimapekṣeta na bhāseta parisphuṭaṃ ॥ 299 ॥

[337,iv]

yadi mānasī dvicandrādibuddhirakṣavikṛtāvapi nivṛttiḥ । akṣavikāre hi sarpabhrāntiḥ satyapi vicāre nivarttate na dvicandrādibhrāntiḥ । atha sarpādibhrāntirapi śyāmatādilakṣaṇā na nivarttate 〈।〉 samandhakāre hi pradeśe sarpabhrāntistatra rajvādestimiramantareṇāpi śyāmatādirūpatā 〈।〉 timiratiskāre tu cakṣuṣonvathābhūte 'pi śyāmatādirūpatā 〈।〉 sā kathamakṣavikāre 'pi nivarttate । tato nivarttanamasiddhaṃ kathaṃ sādhanaṃ ।

[337,v]

yadapyucyeta 〈।〉 na nivartteta nivṛtte 'pyakṣaviplave iti tadapyasat । nahi manasyapi jalabhrāntirnivṛttākṣaviplavasya dṛṣṭā 〈।〉 prabodhakapratyayasya ātapopataptatvasyābhāve'bhāvāt । na cānyasantāne jalabhrānterarpaṇandṛṣṭaṃ । nāsaṃtaptasya paravacanasyāsau bhavati । sarpākāratāpi naiva dṛṣṭasmaraṇamapekṣate śyāmatāditāyāḥ prathamatarameva bhāvād । parisphuṭapratibhāsanantu mānasyā api bhrānteḥ svapnādāvastyeva 〈।〉 tato na bhāseta parisphuṭamiti sakalametadayuktaṃ । tadbhāvabhāvitā tadvikāravikāritā tu pāramparyādapi kārye bhavatyeva । atrocyate ।

[337,vi]

	śyāmatādyavabhāso yastatraindriyaka eva sa ।
	anivṛttyādayo dharmāstatreti na saduttaraṃ ॥ 599 ॥ (PVA)

[337,vii]

avaśyaṃ hi śyāmatādipratibhāsastatraindriyajastadvikārānivṛttau na nivarttate । parisphuṭatāpīndriyajanyatāyāmeva na mānasatve । bhāvanābalādātapopataptasya mānasatāyāmapīti cet । parisphuṭatāyāmavikalpikaivāsāviti nendriyajatvād viśiṣyate । tathā cāpavādatvantimiragrahaṇasya na vyāhanyate । savikalpakatvaṃ hi mānasatvādabhipretaṃ pareṣānna mānasatvamātraṃ । tathā hi 〈।〉 avikalpakamekañcetyetāvanmātramatra sādhyaṃ 〈।〉 dvividhaḥ pratyakṣābhāso vikalpo nirvikalpakaviplavaśca । sā ca savikalpikā sakalabhrāntistadā vighaṭate nānyathā parisphuṭāpi tarhi dvicandrādirbhrāntirmānasī bhavatviti cet । na 〈।〉 mānasībhāvānāmantareṇa bhāvāt । bhāvanābalena hi mānasī sphuṭatāṃ bhajeta tadabhāvādindriyajatvanna śakyannivārayituṃ । dvividhameva spaṣṭākāratāyāḥ kāraṇamakṣaṃ bhāvanā ca । atrāpi bhāvanāvyavahitā astyeveti cet । vyapagatastarhi bāhyārthavāda ityalamprasaṅgena ।

[337,viii]

kā tarhi sarpādibhrāntirmānasī yasyā dṛṣṭāntatvaṃ jalādibhrāntiśca । upaghātānugrāhakatvāvabhāvaḥ upaghātānugrāhakatvāvabhāso hi akṣavikṛtāvapi nivarttata eva nivṛtte 'pi cākṣaviplave na nivarttata eva cintayataḥ । evamanyadapi yojanīyaṃ । evañca ।

<338>

[338,i]

	suptasya jāgrato vāpi yaive dhīḥ sphuṭabhāsinī ।
	sā nirvikalpobhayathāpyanyathaiva vikalpikā ॥ 300 ॥

[338,ii]

mānasatvenyathā vobhayathāpyavikalpakatvaṃ spaṣṭatāyānnirvikalpakatvamiti pratipāditametat,

[338,iii]

	tasmāt tasyāvikalpe 'pi prāmāṇayaṃ prati〈ṣi〉dhyate ।
	visamvādād tadarthañca pratyakṣābhaṃ dvidhoditaṃ ॥ 301 ॥

[338,iv]

vikalpabhrāntatābhyāṃ dvidhaiva pratyakṣābhāsatā darśitācāryeṇa 〈।〉 iti karaṇavyavacchinnād vikalpavaśāt pṛthak taimiropalakṣitasya vipla 〈va〉 sya nirdeśādanyathā pṛthagnidaśasya prayojanābhāvenākauśalatvodbhāvanahetutā syāt ।

[338,v]

kathantarhi taduktaṃ 〈।〉 "sa no bhrāntiviṣayatvād vyabhicāriṇaḥ ।" parābhiprāyeṇa tasyoktatvād 〈।〉 yasya hi "indriyārthasannikarṣotpannaṃ pratyakṣamiti" lakṣaṇantasya manobhrāntiviṣayatā vyabhicāriṇo vyavatiṣṭhate । nahīndriyārthasannikarṣotpannasyaiva vyabhicāritā sambhavati । pāriśeṣyāt manasā yadadhikasya vikalpanantatra vyabhicāraḥ ।

[338,vi]

nanvarthamantareṇendriyamātrād yadutyadyate tasyāpi vyabhicāritā tatkiṃ manobhrāntiviṣayatvāditi vacanaṃ । na 〈।〉 tasyārthagrahaṇena nirākṛttvād vidyamānamapi tadavidyamānakalpameva । tathā coktam 〈।〉

[338,vii]

indriyārthodbhave nāsti vyapadeśyādisambhava iti 〈।〉

[338,viii]

vyapadeśyādayo mānasā eveti pratipattavyaṃ ।

[338,ix]

nanu na vyāvarttakamvacanamavyapadeśyādi kintarhi svarūpakathanaparaṃ tadindriyārthasannikarṣotpannantadevambhūtambhavati nānyathā । na 〈।〉 vyavasāyātmakamityanirdeśaprāpteḥ ।

[338,x]

nahīndriyārthasannikarṣotpannameva vyavasāyātmakamanumānasyāpi vyavasāyātmakatvāt । tasmād yad vyavasāyātmakantadadhyakṣamanyattu na bhavatīti vyāvarttakataiva yuktā ।

[338,xi]

atha kiñcid vyāvarttakaṅ kiñcit svarūpakathanamiti tena yadīndriyārthasannikarṣotpannamvyavasāyātmakañcet tadavyābhicāri bhavatyavyapadeśyañca ।

[338,xii]

tadayuktamavyabhicāritvaṅ kathayituṃ yuktam 〈।〉 evaṃ hi pramāṇatā । avyapadeśyaviṣayatvena tu kiṃ । na hi tathā pramāṇyamanyathāpi pramāṇyāt । tato yatkiñcidetat । svarūpakathane cātiprasaṅgaḥ । ātmādisatsannikarṣasyāpi kathamaprasaṅgāt । atha yat pratyakṣatve'sādhāraṇantadeva kathyate na tvasādhāraṇamātmādi । evantarhi vyāvarttakamviśeṣaṇaṃ na svarūpakathanaparaṃ ।

[338,xiii]

etena satsannikarṣādikathanaṃ pratyākhyātaṃ । tathāhi 〈।〉 lakṣaṇamevaitat syāt svarūpakathanamvānyārthavidhānārthaṃ । tatra yadi lakṣaṇaṃ satsannikarṣa ityeva vaktavyaṃ । sadarthagrāhi pratyakṣamindriyajamvā pratyakṣamabādhitaṃ । atha dharmaṃ pratyanimittatāpratipādanārthaṃ svarūpamanūdyate । tathāpīndriyajamityeva vaktavyaṃ kimapareṇa vyarthajalpitena ।

[338,xiv]

kiñca 〈।〉 anuvādamātramayuktaṃ । tathā hi ।

<339>

[339,i]

	bāhyārthasādhane yatnaḥ karttavyo vedavādibhiḥ ।
	mīmāṃkasakairatonyeṣāṃ lakṣaṇena nirākriyā ॥ 600 ॥ (PVA)

[339,ii]

bau ddhā dīnāṃ hi lakṣaṇaṃ pratyakṣasyānyathābhimataṃ tvaprakriyānukūlaṃ 〈।〉 tatastadvyavacchedāya niyamenānyathā lakṣaṇamvidhātavyaṃ । sau ga tā nāmvijñānavādaśūnyatāvādānukūlatvāllakṣaṇasyāvaśyameva tannirāsāya lakṣaṇāntarakaraṇameva śobhate 〈।〉 nāvapatitairu ṣṭraharaṇaśakyaṃ । ko vā lakṣaṇakaraṇe doṣaḥ । pramāṇenāprasiddhateti cet । tathāhi ।

[339,iii]

	prāmāṇikamvidhātavyaṃ lakṣaṇanniścayastataḥ ।
	itaretarahetutvānnaikamapyatra sidhyati ॥ 601 ॥ (PVA)

[339,iv]

itaretarāśrayatvādekasyāpyaprasiddhiriti na lakṣaṇakaraṇaṃ । yadyevamanuvādo 'pi nāpramāprasiddhasya yuktaḥ । lokaprasiddhitaścet prasiddhiḥ । yadyevaṃ dharmo 'pi lokaprasiddha eva bhaviṣyatyakāraṇaṃ mī māṃ sā 〈।〉 dharmaviplavasya darśanādasiddhireva paramārthata iti cet । yadyevaṃ ।

[339,v]

	mīmāṃsayāpi kiṃ dharmaviplavo daṇḍavāritaḥ ।
	anyathaitāvataḥ kālānnāma na syānmatāntare ॥ 602 ॥ (PVA)

[339,vi]

tasmāt pramāṇasiddha evānuvādo 'pi karttavyastathā lakṣaṇamapyanavadye ।

[339,vii]

na ca sau ga tai rapi lakṣaṇaṃ kriyate prasiddhārthānuvādāt । yathaiva hi dharmaṃpratyanimittatvapradarśanārthamanuvādastathā nimittatvapradarśanārthamiti samānamubhayatrāpi । yathā caitattathopadarśitameva prāk । tatorthājñānaṃ pratyakṣamiti tu lakṣaṇameva । tata ityanenānyasya prakṛtasyābhāvād yorthaḥ pratyakṣeṇa dṛśyate tata eveti gamyate । tena dvicandrādijñānaparihāraḥ । na hi tattata evāpi tvanyataḥ । kathantarhyā cā ryai ṇoktaṃ ।

[339,viii]

yadābhāsā na sā tasmāccittālambaṃ hi pañcakaṃ ।

[339,ix]

nahi 〈para〉 māṇubhya utpadyamānantadākārañcakṣurādiṃjñānaṃ । anyākārasyāpi vijñānasya kāraṇatvenālambanatve cakṣurādiparamāṇūnāmapyālambanatvaprasaṅga । te 'pi hi tathānyathā vā bhavanto dvicandranīlādyābhāsavijñānaheturiti । paramārthamadhikṛtyoktametat । lokaprasiddhyā tu vādavivecanaṃ । loko hi na paramāṇvādikalpanā । etāvat pratyakṣaṃ loke prasiddhamvicāryamāṇantu na yuktaṃ ।

[339,x]

	tatorthāditvasiddhatvamanaikāntikatā sphuṭā ।
	paramāṇūnabhipretyānaikāntikamidambhavet ॥ 603 ॥ (PVA)

[339,xi]

paramāṇūnāmeva janakatvanteṣāmālambanatve cakṣurādibhiranekāntaḥ । atha ca ta iti pratibhāsamānamucyate tadā'siddhatā । nahi tasya samānakālasya jananaṃ dvicandrādinā cānaikāntikatā ।

[339,xii]

atha samānakālamapi janakaṃ । tadapyayuktaṃ । avastutvāt samudāyasya । anaikāntikatā ca bhrāntavijñānairiti । atha prāgbhāvajanakaṃ tadāpyasiddhatā ।

[339,xiii]

	nahi jñānāt purobhāvastena jñānena gṛhyate ।
	pareṇa grahaṇe tasyāpyevamevānuyogitā ॥ 604 ॥ (PVA)
	anumānena vijñāne pratyakṣādeva tatpunaḥ ।
	itaretarahetutve prathamaṅkasya saṃbhavaḥ ॥ 605 ॥ (PVA)
	samānakālatā nāsti pratyakṣānubhayoḥ kvacit ।
	tasmādasiddhamevaitat paramārthena lakṣaṇaṃ ॥ 606 ॥ (PVA)

[339,xvi]

lokapratītyapekṣatayā na virudhyate ।

[339,xvii]

yadapyucyate । śrotrādivṛttiḥ pratyakṣamiti । tadapyasat ।

<340>

[340,i]

	śrotrādivṛttirbhrānte 'pi nahi nāma na vidyate ।
	na ca jñānamvinā vṛttiḥ śrotrāderupapadyate ॥ 607 ॥ (PVA)

[340,ii]

pravarttanakāmo hi pratyakṣādikaṃ pramāṇamanvicchati । śrotrādīnāñca vṛttiravijñātā kathaṃ lakṣaṇaṃ । anupalakṣitāt kathamayampravartteta । atha pratyakṣataḥ śrotrādivṛttirupalakṣyate । asya tarhi pratyakṣasya lakṣaṇaṃ vaktavyaṃ । tataḥ sākṣātkaraṇākāraṃ pratyakṣaṃ 〈।〉 tattu svayamevopalakṣyata iti parihāraḥ । tathā sati tadeva sākṣātkaraṇamabhrāntaṃ lakṣaṇaṃ । bhrānte 'pi ca vijñāne śrotrādivṛttiḥ kathaṃ lakṣaṇaṃ bhavet । artheṣu vṛttirityadoṣaḥ । artheṣu vṛttirarthāmimukhyatvaṃ 〈।〉 tadapi bhrānte vidyata eva 〈।〉 atha tatsvarūpasamvedanaṃ । tadeva tarhi svarūpasamvedanamiti lakṣaṇaṃ । tacca sākṣātkaraṇamevāvikalpakāparanāmakaṃ । tasmādaparamalakṣaṇameva ।

<(6) pramāṇaphala-cintā>

{2.1.2.6.1}

<(1) pramāṇaphalavyākhyā>

[340,iii]

kimpunarasya pramāṇasya phalaṃ । prameyādhigatiḥ । uktañca । "pramāṇādhīno hi prameyādhigamaḥ" ।

[340,iv]

nanu tajjñānameva tacca phalamiti kimidānīṃ pramāṇaṃ । "indriyārthasannikarṣālocanaviśeṣaṇajñānānī"ti kecit । tadayuktam 〈।〉 adhigamasya sādhanaṃ tadeva yuktaṃ yataḥ sa bhavati ।

[340,v]

nanu jñānasya tāvadutpattirindriyāderdṛśyate tatodhigamasyāpi tadeveti kimakalpanayā ।

[340,vi]

	nahi dṛṣṭaparityāgāt kalpanānyatra yuktibhāk ।
	anavasthā prameye syāt tathā satyanivāritā ॥ 608 ॥ (PVA)

[340,viii]

naitadasti ।

[340,ix]

	kriyāsādhanamityeva sarvaṃ sarvasya karmaṇaḥ ।
	sādhanannahi tattasyāḥ sādhanaṃ yā kriyā yataḥ ॥ 302 ॥

[340,x]

yadyekatradṛṣṭasāmarthyamityeva tadevaikamaparatrāpi sādhanāyopakalpyate yasya kasyacit sādhanasyopādānāt sakalasamīhitasādhanamiti sarvañjagadalpāyāsena susthaṃ syātaṃ । na caivam 〈।〉 ato yā kriyā yato dṛṣṭā tadeva tatra sādhanannāparaṃ ।

[340,xi]

	tatrānubhavamātreṇa jñānasya sadṛśātmanaḥ ।
	bhāvyaṃ tenātmanā yena pratikarma virudhyate ॥ 303 ॥

[340,xii]

anubhavo hi sā ṅa khya sya nīlapītādau samānaḥ sattāmātreṇa । tataḥ sarvaṃ vyavasthāpayet । abhimatavyavasthāpitapadārthavat । navā'navasthāpitavad vyavasthāpanārhamapi tasyāviśeṣāt । tathāhi ।

[340,xiii]

	yathā tadvodhakaṃ vastu tathaiva tadabodhakaṃ ।
	yadā tadvodhakaṃ kena matanneṣṭamabodhakaṃ ॥ 609 ॥ (PVA)

<341>

[341,i]

avyāpṛtāvasthāyā hi viśeṣamātmasātkurvāṇamidamatra vyāpṛtanneti gamyeta 〈।〉 tathāpi kiṃ svabhāvādaso pracyavate । yadyātmāhaṃ tadātmabhūto 'pi na jāne tadā mayā sorthoṃ na jñāta eva bhavati tato na pramāṇatā ।

[341,ii]

	puruṣātmaiva lokoyaṃ bhogyaṃ vastvavagacchati ।
	sa cātmā na vijānāti sādhvī bhogavyavasthitiḥ ॥ 610 ॥ (PVA)

[341,iv]

buddhiḥ sukhanīlādyavasāyarūpamātmānantathā vyavasthāpayatīti cet । saiṃva tarhi bhoktrī kimapareṇa samvedanena । sukhādyavasāyarūpā sukhākāravetyākāra eva pramāṇaṃ । buddhyadhyavasitamarthaṃ puruṣaścet yata iti cet । keyaṃ buddhiḥ 〈।〉 koyamadhyavasāyaḥ 〈।〉 kaḥ puruṣa iti vācyaṃ । buddhiḥ karaṇaṃ 〈।〉 adhyavasāyaḥ karma 〈।〉 karttā puruṣa iti cet । puruṣorthamavagacchati 〈।〉 tataḥ karttādhyavasāyasyeti kiṃ buddhyā adhyavasāyasya buddhiḥ sādhanamavagamasya puruṣa iti cet । avagamasyādhyavasāyasya ca na viśeṣaṃ paśyāmaḥ 〈।〉 tadākārasākṣātkaraṇamavagamaḥ । sa eva cādhyavasāyaḥ । tadākārataivādhyavasāyo na sākṣātkaraṇamiti cet ।

[341,v]

	yadināma tadākārā buddhivattākathantaraḥ ।
	tadrūpasākṣātkaraṇādartha eva tathā na kiṃ ॥ 611 ॥ (PVA)

[341,vi]

tadākārā yadā buddhiḥ sākṣātkriyate artha eva tatheti vyarthā'rthākārā buddhiḥ । buddhyaḍhaurthākāro ḍhaukyate tato'dūre deśasya pratipattiḥ vyāpittvādātmano'dūradeśakameva sakalaṃ । na ca dūradeśa iti pratipattiḥ syāt । na ca tadākārabuddhivyatirekeṇārtha iti ca ।

[341,vii]

arthamantareṇa tadākārā buddhiḥ kuta iti cet ।

[341,viii]

nanu buddhita eva tadākāratārthānāmiṣyate tatkimayaṃ viparyayaḥ । svamukhamiva nāsaṅkrāntaṃ pratipattuṃ śakyaṃ । nāyogyadeśatvāt mukhasya saṃkrāntirddarppaṇādāviṣyate ।

[341,ix]

naivamanyeṣāṃ darppaṇasya cāsaṃkrāntasya kathaṃ pratipattiḥ । tasyāpi buddhidarppaṇe saṅkrāntatvāditi cet । buddhirapi tarhi buddhiḥ darppaṇāntare cāsaṃkrāntiriṣyatāṃ । buddhiraviditaivāstviti cet । ātmāparokṣeti vyarthaṃ jagat syāt । ātmano 'pakṣatve tenārtha eva vedyatāṃ kimatra dhiyā । karaṇamantareṇa kathaṃ paśyatīti cet । cakṣurādayaḥ karaṇaṃ । antaḥkaraṇena prayojanamiti । cet । antarantaḥkaraṇonāpi prayojanamityanavasthā । na cānupakārakaṃ karaṇaṃ । tairabhivyajyate । puruṣaścennodāsīnasyevābhivyakteragrāhakatvaṃ । tasmādarthāntareṇātmanā bhavitavyaṃ ।

[341,x]

darppaṇa iva tatrāvikārakāriṇī tadākārateti cet । na 〈।〉 darppaṇaṃ pratītya tadākārā buddhirupajāyate । tena vikāronyathā kaḥ saṃkramārtho yadi na vikāraḥ । darppaṇebhimukhākārā

<342>

[342,i]

bhrāntā buddhirudayavatī । atrāpi viṣayākārā buddhirbhrāntaiva na paramārthato viṣayaprapañca: । pradhānapuruṣamātrātmakattvājjagataḥ । pradhānātmakattvamapi tarhi bhrāntameva jagataḥ ghaṭādyā makavat । tathā puruṣātmakatvamapi । etacca paścātpratipādayiṣyāmo'nyathā na sāṃ khya prasthānena ।

[342,ii]

tasmādasya śuddhasyānubhavasya bhāvyantenātmanā, yena karmmakarmmaprativibhāgo nīlamidaṃ pītamityādikaḥ ।

[342,iii]

nanu śrotrādivṛtti pratyakṣaṃ pramāṇamityaktaṃ । uktamidamayuktaṃ tu । tathāhi ।

[342,iv]

	anātmabhūto bhedosya vidyamāno 'pi hetuṣu ।
	bhinne karmmaṇyabhinnasya na bhedena niyāmakaḥ ॥ 304 ॥

[342,v]

asya puruṣasyābhinnasya sarvatra karmmaṇi nīlādau na bhedena niyāmaka indriyādibhedaḥ । sa hi tasya kārakatvena jñāpakatvena vā niyāmakaḥ syāt 〈।〉 kārakatvena niyāmake na yuktastasya nityattvāt । sākāratāprasaṃgācca । anākāratve sa eva doṣaḥ svātmana eva vedanaprasaṅga gāt । atha jñāpakatvānniyāmakaḥ । aparijñāterthe kathaṃ jñāpakaḥ । jñāpakānniyamajñānaṃ niyamajñāna 〈āt〉 jñāpakamitītaretarāśrayadoṣaḥ । a 〈।〉 lokavajjñāpaka iti cet । na 〈।〉 teṣāmapi jñāpyatve'pareṇa jñāpakena prayojanamityanavasthā । na ca sarvatrāloko jñāpakaḥ । ālokena vā jñāpite kiṃ cakṣurādibhiḥ । tatra vālokabhūtā śabdādīnāmiti cet । tathāpyasau svabodharūpaḥ kathaṃ vetti । svarūpeva'sthānāmiti vakṣyāmaḥ ।

[342,vi]

	tasmādyatosyātmabhedo'syāvagatirityayaṃ ।
	kriyāyāḥ karmaniyamaḥ siddhā sā tatprasādhanā ॥ 305 ॥

[342,vii]

yataḥ svarūpahetau tasya samvedanasya iyamasya nīlasya pītasya cādhigatiriti niyamaḥ । sāpi gatistatsādhanāsiddhā । tanmātrakādeva niyamasyāsya bhāvāt । tathā coktaṃ ।

[342,viii]

bhāvādevāsya tadbhāve

[342,ix]

na ceyamarthasya ghaṭanāsārūpyādataḥ samvedanasya 〈।〉 yataḥ 〈।〉

[342,x]

	arthena ghaṭayatyenāṃ na hi muktvārtharūpatāṃ ।
	anyaḥ svabhedād jñānasya bhedako 'pi kathañcana ॥ 306 ॥
	tasmā〈t〉 prameyādhigateḥ sādhanaṃ meyarūpatā ।
	sādhanenyatra tatkarmasadartho na prasidhyati ॥ 307 ॥

[342,xii]

tadākāraṃ hi samvedanamarthaṃ vyasthāpayati । nīlamiti pītañceti । yathā cākārayogitā jñānasya tathottaratra pratipādayiṣyāmaḥ । anyatra tu sādhane tena karmaṇā svārtho na prasidhyati samvṛtteḥ । tadākāratā cetparityajyate kathantasya samvedanamiti niyamaḥ । sākṣātkaraṇādeva niyamo bhaviṣyatīti cet । kimidaṃ sākṣātkaraṇamarthasvarūpamatha samvedanaṃ । athānyadeva kiñcat ।

<343>

[343,i]

	arthasya sākṣātkaraṇaṃ yadi rūpaṃ sadiṣyate ।
	sākṣātkāri hi jñānaṃ kathamarthasya sambhavet ॥ 612 ॥ (PVA)

[343,ii]

atha samvedanasyaiva rūpaṃ sākṣātkriyā matā ।

[343,iii]

	sākṣātkṛtaḥ kathaṃ so'rtho na hyanyasyānyarūpatā ।
	anyattve 'pyeṣa doṣastu bhavedevā nivāritaḥ ॥ 613 ॥ (PVA)

[343,iv]

tathā hi yadi sākṣātkaraṇamarthasya svabhāvo nīlādiḥ sādhāraṇa iti sarvasya saṃviditaḥ so'rtho bhavet । sākṣātkriyā cārthasya na yuktā jñānadharmatvāt । atha jñānadharmosāvarthaviṣayaḥ tenārthaḥ samvidita ucyate । arthaviṣaya iti ko viṣayārthaḥ । arthasamvedanarūpattvāditi cet । arthasya samvedanamiti kim । artharūpatvātsamvedanasyeti cet । 〈ta〉syaivārthākāratā samvedanasya । athārthajñātattvādarthasamvedanaṃ । tathāsati cakṣuṣo 'pi jñātattvāccakṣuḥ samvedanamiti prāptam । artha paśyati na cakṣuriti cet । artha paśyatīti korthaḥ । arthampaśyandṛśyate tena paśyatītyucyate । kena paśyati svarūpeṇa । yathaiva tarhi svarūpaṃ samvedanarūpeṇa paśyati । tathārthamartharūpeṇetyartharūpatārthasya samvedanarūpatā samvedanasyeti । tadākārataiva sarvasya sādhikā । nānyaḥ svabhāvo bhedako vijñānasyārthena ghaṭayati ।

[343,v]

	sā ca tasyātmabhūtaiva tena nārthāntaraṃ phalam ।

[343,vi]

arthāntaraphalavādināṃ hi sarvaṃ durdhaṭamiti । ātmabhūtaiva samvedanasyārthākāratā pramāṇaṃ । samvedanantadātmabhūtameva phalaṃ pramāṇasya । arthākāratānubhavavyatirekeṇa nānyārthādhigatiḥ । nahi sukhādyākāratārthasya samvedanaṃ, tadviśeṣādarthaviśeṣānubhavaprasaṅgāt । atha hetutayārthasyānubhava iti cet । yadyarthākāratā na syātsukhameva kevalamanubhūyeta । arthe sukhasamvedanamiti cet । nīle pītasamvedanaṃ kasmānna bhavati । parasparasya vailakṣaṇyādityapi svapakṣopaghātaḥ । sukha nīlayorapi tatheti alampiṣṭapeṣaṇena । svarūpameva tattasya na samvedanavyāpāra iti cet ।

[343,vii]

atrocyate ।

[343,viii]

	dadhānaṃ tacca tāmātmanyarthādhigamanātmanā ॥ 308 ॥
	savyāpāramivābhāti vyāpāreṇa svakarmaṇi ।
	tadvaśāttadvyavasthānādakārakamapi svayam ॥ 309 ॥

[343,x]

nahi paramārthataḥ kasyacitko 'pi vyāpāraḥ । svarūpameva padārthānāntasya tathā bhavada tattvavedibhiravyāpāro yato vyāpāra ucyate । na paramārthataḥ । jñānaṃ ca puruṣasya svārthaḥ । sukhajñānavat । tataḥ sukhajñānamutpannaṃ svārtho na tu sukhajñānena kiṃcitkriyata iti । evaṃ rūpādijñānamapi svarūpeṇaiva svārthaḥ । na tu tena jñāyate । arthātu tadutpattiriti samāpto vyavahāraḥ । etāvatā kimarthe vyāpāreṇa । na tarhi arthasamvedanaṃ phalam । phalamapi arthākāraṃ samvedanamartha samvedanamiti ko virodhaḥ । kathantarhi arthaṃsamvettīti bhedavyavahāraḥ । tāmeva dadhānamarthākāratāṃ vettīti vyapadiśyate । tathāhi cakṣurvijñānaṃ pītamapahāya yadā nīlādau varttate tadā parityāgopādānalakṣaṇosya vyāpāra iva la yate । yadi nīlasamvedanaṃ nīlarūpameva pītaṃ na yāyānnanyasya svarūpa<344>manyasya bha tīti । tena tatpṛthagbhūtaṃ yuktyā vyavasthāyyate sa vyapāraśca sā cārthāpattireva । paramārthataśca tadatadākāramaparāparaṃ vijñānameva । na tatra vyāpāravyatirekau ।

[344,ii]

	anvayavyatirekābhyāṃ bhedavyāpārakalpanā ।
	anādivāsanāsaṅgānna bhāvavyaktapūrvakau ॥ 614 ॥ (PVA)
	sa jātipūrvavijñānānubhavāhitavāsanā ।
	vyatirekakalpanābījaṃ kevalāndhaparamparā ॥ 615 ॥ (PVA)

[344,iv]

〈—〉 antaraślokau ।

[344,v]

nanu yadi tadākāraṃ jñānaṃ tena janyate sa evārthastatra vyāvṛtaḥ syānna tu jñānamarthe tatkathaṃ vijñānaṃ gṛhṇātīti niścayaḥ ।

[344,vi]

atra samādhiḥ ।

[344,vii]

	yathā pha〈la〉sya hetūnāṃ sadṛśātmatayodbhavād ।
	heturūpagraho loke kriyāvattve 'pi kathyate ॥ 311 ॥

[344,viii]

tadyathā pitṛsadṛśaḥ putra utpattimān pittṛrūpaṃ gṛhṇātīti vyapadiśyate loke vināpi grahaṇavyāpāreṇa, tathā jñāne 'pi vyapadeśa iti ko virodhaḥ । tatra tadākāratā dṛṣṭā iha tu kathaṃ । ihāpi dṛṣṭaiva kāmaśokādiṣu tadākārā jñānādeva sā tadākāratā nārthāditi codyaṃ । tadākārā tāvattadākāratopalabhyate bhavantī । yadi vāsanāsāmarthyamasti darśane kāraṇamanubhavāttadākāratā । athādṛṣṭaśrutapūrve pravarttate tadā vāsanāsāmarthyābhāvādanyatastadākārāditi vākyārthaḥ tadākāraḥ karaṇam । tathā hi (0)

[344,ix]

	vāsanāto yadudbhūtaṃ tadaikasyaiva vidyate ।
	tatrārthasya sthitattve tu sarvasādhāraṇodayaḥ ॥ 616 ॥ (PVA)

[344,x]

tasmādarthākārataiva sādhanaṃ ।

[344,xi]

	ālocanākṣasambandhaviśeṣaṇadhiyāmataḥ ।
	neṣṭaṃ prāmāṇayameteṣāṃ vyavadhānātkriyāṃ prati ॥ 310 ॥

[344,xii]

kecidāhurālocanājñānaṃ pramāṇaṃ, tataḥ paraṃ jātyādiviśiṣṭavastuniścayātmakaṃ phalaṃ । tato 'pi pravarttanaṃ tataḥ prāptistataḥ sukhamiti । pūrvapūrvaṃ pramāṇamuttarottaraṃ phalamiti kramaḥ । ākārabalādeva hi pratiniyatārthavyavasthā nānyataḥ । ālocanavijñānaṃ hi yadi pratiniyatamākāraṃ nopādadīta kathamasyedamālocanamiti syāt । athāparamapi niścayādivijñānamevameva tattvavyapadeśalābhi pūrvapūrvaṃ tu kāraṇamuttarottarotpattāveva kāraṇaṃ na pratiniyatārthavyavasthāyāḥ tadākārataiva tu yataḥ tatra sādhanaṃ ।

[344,xiii]

	sarveṣāmupayoge 'pi kārakāṇāṃ kriyāṃ prati ।
	yadantyaṃ bhedakaṃ tasyāstatsādhakatamaṃ matam ॥ 312 ॥

[344,xiv]

sā dha ta ka maṃ hi ka ra ṇaṃ(pāṇiniḥ 1.4.42) tasya ca sarvakārakopayoge 'pi kriyāyāṃ kathaṃ prakarṣaḥ । nahi kriyānirvarttanameva । bhāve 'pi tatrānantaryaṃ yasya kriyāṃ prati tadeva sādhakatamaṃ । tathā hi । satsvapīndriyādiṣvadūradeśatādinā yadi pratiniyatākāratā na pratiprāpyeta na

<345>

[345,i]

tadākārārthaparicchedavyavasthā । tadanantarabhāsinī sā kriyeti tadeva karaṇaṃ । nanvadūradeśataiva sādhanaṃ nendriyopaghāte'dūradeśatāyāmapi na niyatārthavyavasthā । anupaghātastarhi sādhanaṃ, nedamapyasti । yataḥ ।

[345,ii]

	akṣasyānupaghāto hi tadākāraviśeṣataḥ ।
	samvedanasya viṣayaḥ tataḥ sa vyavadhīyate ॥ 617 ॥ (PVA)

[345,iii]

nanu sa evākāro vyavadhīyata iti prāptam tena hyākāreṇa niścito'nupaghātaḥ pratiniyatārthavyavasthāhetuḥ । nedaṃ sādhīyaḥ । yataḥ ।

[345,iv]

	ākāraniyamaḥ siddho yadi sārthavyasthitiḥ ।
	akāraṇaṃ śaraḥ siddhe prāptaḥ kimiti poṣyate ॥ 618 ॥ (PVA)

[345,v]

nāsiddha ākāraniyamo'kṣānuyātaṃ sādhayati । sa cetprasiddhaḥ saivārthavyavasthitiḥ । vyartha evākṣānupaghātaḥ । na khalu siddhe'rthe prāptaḥ sādhayati kaścit, siddhasya sādhanāsambhavāt । tataḥ siddhopasthānahārī kimapekṣyate । tadākāratāyāmapi niścayoparaḥ pratiniyatavyavasthāyāmapekṣyata iti cet । na 〈।〉 pratyakṣaprāmāṇyaprastāvāt । abhyāsamambhave hi pratyakṣaṃ pramāṇaṃ tadākāramātrādeva ca tadā pravarttananiścayamantareṇāpi । yadā tu niścayāpekṣā tadānumānaṃ pramāṇaṃ । tasyāpyākāramātrādeva pravṛtteḥ । nāparāpekṣā । tasmādākārānnāparaṃ ka ra ṇaṃ tathā'sādhāraṇamiti । tatra ।

[345,vi]

	sarvaṃ sāmānyahetuttvādakṣāṇāmasti nedṛśaṃ ।
	tadbhede 'pi hyabhinnasya tasyedamiti tatkutaḥ ॥ 313 ॥

[345,vii]

sarvasya hi nīlapītādiviṣayasya sāmānyena hetuttvādakṣaṃ na bhedakaṃ । nanu nīlapītatadubhayādiviṣayamanyānyadakṣaṃ bhaviṣyati, tadabhimukhatā hi tatrānyaiva, tato dharmabhede'kṣāṇāmiti tadbhedādeva bhedapratipattiriti kimucyate sarvasāmānyahetutvāditi । tadasad । ābhimukhyasya viśeṣaṇākārabhedamantareṇa pratipattumaśakyatvāt । tadbhede 'pyākārarahitasya asyedamābhimukhyaṃ nīlapītādiviṣayamiti kutaḥ । nahi nīlādiviśeṣapratipattimantareṇābhimukhyaviśeṣapratipattiḥ, sā cedasti kimidānīmābhimukhyaprakhyānena । athavā tadbhede 'pyabhinnasyeti tasya nīlapītādivedanasya bhede 'pi abhinnasyendriyasya asyedaṃ karaṇamiti kutaḥ । ābhimukhyaviśeṣādviśeṣa iti cet । nābhimukhyatvasyākāraṇaviśeṣapratipattimantareṇa viśeṣeṇa pratipattumaśakyatvādityuktaṃ । tata ākāraviśeṣa eva prārthanīyaḥ । sa cedasti kimapareṇa ।

[345,viii]

nanvākāro 'pyarthasyaiva na jñānasya, tasyārthatayā pratipatteḥ । jaḍarūpatayā hi sa ākāraḥ pratīyate varṇṇasaṃsthānātmanā । jñānantu tadviparyayeṇa bodharūpatayā । nākāravyatirekeṇa bodharūpatāyāḥ pratyetumaśakyatvāt । nīlādisukhādikamantareṇāparasya jñānākārasyānupalakṣaṇāt । parokṣaṃ tarhi jñānaṃ na cāstīti prāptaṃ ।

[345,ix]

tadasat । tathā hi 〈।〉

[345,x]

	parokṣaṃ yadi tajjñānaṃ jñānamityeva tatkutaḥ ।
	parokṣasya svarūpaṃ kastasya lakṣayituṃ kṣamaḥ ॥ 619 ॥ (PVA)
	yato'parokṣatārthasya tajjñānamiti cenmatam ।
	arthāparokṣatājñānamastu tatra pareṇa kim ॥ 620 ॥ (PVA)
	sthiterthe tu bhavatyeṣā'sthita eva na bhāvinī ।
	tatorthena bhavatītyetadanāyāsena sidhyati ॥ 621 ॥ (PVA)

[345,xiii]

etenābhāvo 'pi pratyākhyātaḥ ।

<346>

[346,i]

na cāparokṣatāvyatirekeṇa nīlāditānubhavakālenubhūyate । tato nīlādyākārā sā । nīlantu tasyā upadhānamanyadeva । darpaṇamukhaprativimbādi ca mukhamityākāra evāsau na svayamarthaḥ । nanu darpaṇaprativimbamukhayordvayorapi pratipattiriha tvākāramantareṇa nārthasya । etaduttaratra pratipādayiṣyāma ityāstāṃ tāvadetat । jaḍarūpatā tu svayañcakāśataḥ kathaṃ śakyopapādayituṃ । yadi cārthāparokṣātāyaḥ kaścidaparosti yata idamiti sādhyate । tadā vāsanā bhaviṣyati । vāsana balāyātoyamākāro vijñānasya । na ca vāsanābalādarthaḥ sambhavati । tadabhāvaprasaṅgāt ।

[346,ii]

nanu vāsanābalāyāto'rthaśūnyo bhavati svapnākāravat ।

[346,iii]

	vāsanāyā viśeṣasya kasyacittatra sambhavaḥ ।
	yenārthaśūnyo na bhavatyākāro jāgradīkṣitaḥ ॥ 622 ॥ (PVA)

[346,iv]

vāsanā hi tāvadākārasya janikopalabhyate svapnādiṣu । tata eṣo 'pi jāgradupalabdhiviṣayabhāvaṃ gatastata eva tajjātīyatvāt ।

[346,v]

nanvākāratvameva tasyāsiddhamartha evāsāviti pratipatteḥ । na 〈।〉 vyabhicārāt । svapnajñānākāro hyartha iti pratīyata eva । paryālocanato'nyathā pratipattiriti cet । atrāpi paryālocananna kākairbhakṣyate । vāsanāviśeṣastu jāgradavasthākāraḥ sā 〈 ? so〉 rtha iti varaṃ kalpitaṃ । svapnādipratyayo 'pi na sākārastatrāpyarthasya sambhavaditi cet taduttaratra pratipādayiṣyāmaḥ । athārthākāratā nāparokṣaḥ, artha eva nīlādikorthākāraḥ । sā tu vastupratyāsatyā । tathā lakṣyate darpaṇaprativimbavat । mukhapratyāstyā hi darpaṇamanākaramapyākāravadiva lakṣyate । pradīpādiprabhāvadvā । pradīpaprabhā hyanākārāpi ghaṭādisaṃkrāntā ghaṭādyākāreva lakṣyate ।

[346,vi]

tadasattyaṃ ।

[346,vii]

	mukhādivyatireke 'pi darpaṇādirnirīkṣyate ।
	na tvākārātirekenaṇāparokṣattvannirīkṣyate ॥ 623 ॥ (PVA)

[346,viii]

aparokṣatā hi nīlākārātmabhūtaiva sarvadā nirīkṣyate nānyathā । tatkimartha pratyāsatyaivaṃ pratibhāti yathaivambhūtaireveti kimatra pramāṇam । bhavatopa kiṃ pramāṇamiti cedabhedopalabdhireva । bhrāntireveyamiti cenna bādhakābhāvāt । arthaprāptiriti cet । 〈na〉 । prāpterapyākāralakṣaṇatvāt । nahi tadākāratāmantareṇa prāptirastīti pratipādayiṣyāmaḥ । yadi sa tathābhūta ākāro na syānna kaścitpratiniyatamarthaṃ vyavasthāpayet ।

[346,ix]

	etena śeṣaṃ vyākhyātaṃ viśeṣaṇadhiyāṃ punaḥ ।
	atādrupye na bhedo 'pi tadvadanyādhiyo 'pi vā ॥ 314 ॥

[346,x]

ālocanārthasannikarṣādiḥ śeṣaḥ । arthasannikarṣo 'pi nākā 〈ra〉 mabhipatya jñāyate । tatasteṣa 〈।〉 mapi kriyāṃ pratyasādhakatamattvaṃ, vyavadhānāt viśeṣaṇadhiyāṃ । punastadākāratā bhāve viśeṣaṇabuddhireva na sidhyati । tadviśeṣyādibuddhitvamiti । na teṣāmapi karaṇatvaṃ yadi tāvatkālāviśeṣaṇabuddhirviśeṣaṇametaditi kathaṃ jñātavyaṃ । na hi viśeṣyopāruḍharūpamantareṇa viśeṣaṇatvaṃ nāma, nāpi tadupārūḍhatvagrahaṇaṃ vinā viśeṣaṇattvagrahaṇam । tadākāragrahaṇe ca viśeṣyamapi gṛhītameveti kathaṃ tato viśeṣyadhīraparā sādhyā bhavet । na hi tadaiva gṛhyamāṇaṃ tadgrāhakabuddhija<347>nitagrāhakagrāhyaṃ tatkāle 'pi viśeṣaṇasya pratibhāsa 〈na〉 miti cet । pūrvantadgrahaṇaṃ vyarthaṃ pūrvamapi viśeṣyaṃ pratibhāsata iti na yuktaṃ sādhanatvābhāvaprasaṃgādeva । kiñca viśeṣaṇabuddhirviśeṣaṇe viśeṣye tadvuddhiriti viṣayabhedaḥ kriyāsādhanayoḥ prāptaḥ 〈।〉 bhavatu ko doṣa iti cet ।

[347,ii]

	neṣṭo viṣayacchedo 'pi kriyāsādhanayordvayoḥ ।
	ekārthatve dvayaṃ vyarthaṃ na ca syāt kramabhāvitā ॥ 315 ॥

[347,iii]

na khalu palāśe paraśvādikaraṇapravartanam । nyagrodhe cchidā nirvarttate ekārthatāyāṃ pūrvavatprasaṃgaḥ । vyarthatā ca dvayoḥ । kramabhāvaśca sarvāsāṃ tadarthahetūnāṃ dhiyāmviruddhaḥ । ekatve kramāyogāt । āvṛttibhedātkrama iti cet । na 〈।〉 āvṛttibhedasya pratyakṣeṇa pratipattumaśakyatvāt । yadi tadeva jñānamāvartata iti revadā <?>〈 sadaivā〉 vṛttisaṃpratyayaḥ syāt । na ca tadabhinnasvarūpagrāhiṇāṃ parasparaṃ kriyāsādhanabhāvaḥ kramabhāve 'pi pūrveṇottarasya janikriyaiva kriyate nādhigatiḥ pūrvāviśeṣāt । janikriyāpi nāparā tatsvarūpāditi pratipāditamanyatra ।

[347,iv]

	sādhyasādhanatābhāvaḥ sakṛdbhāve; dhiyoṃśayoḥ ।
	tadvyavasthāśrayatvena sādhyasādhanasaṃsthitiḥ ॥ 316 ॥

[347,v]

— ityantaraślokaḥ

[347,vi]

nāpi sannikarṣaḥ pramāṇaṃ yataḥ ।

[347,vii]

	sarvātmanāpi sambaddhaṃ kaiścidevāvagamyate ।
	dharmaiḥ sa niyamo na syāt sambandhasyāviśeṣataḥ ॥ 317 ॥

[347,viii]

yadīndriyārthasannikarṣaḥ pramāṇaṃ tasya phalamarthādhigatiḥ sa sannikarṣaḥ saṃyogaḥ । saṃyuktasamavāyaḥ । saṃyuktasamavetasamavāyaḥ । samavāyaḥ । samavetasamavāyaḥ । saṃyuktaviśeṣaṇaviśeṣyabhāvaśceti । indriyasya ghaṭādinā saṃyogaḥ । ghaṭasamavetena guṇena saṃyuktasamavāyaḥ । guṇatvena sitatvādinā saṃyuktasama 〈ve〉 tasamavāyaḥ । śrotrasyākāśātmanaḥ śabdena samavāyaḥ । śabdatvena samavetasamavāyaḥ । pradeśe ghaṭābhāvenendriyasya saṃyuktaviśeṣaṇaviśeṣyabhāvaḥ । tatra yadi nāma saṃyuktena sambandhaḥ । tasya grahaṇamiti kutaḥ । anyathā dhūmasambandha <?>〈ddha〉 sya vahnyāderapi pratipattiḥ syāt । atha samavāyasambandhātpratipattiḥ । evantarhi ekāryasamavāyinaḥ sparśaderapi cakṣuṣā pratipattiḥ syāt । samānadeśatvamena <?> pratyuktaṃ । yathā santānasya ekārthasamavāyinaḥ pratipattistathā sparśāderapi । acākṣuṣatvādapratipattiriti cet । tadevedam

[347,ix]

ekārthasamavāyitvānna kathamiti cintyate ।

[347,x]

tasmānna sarvātmanāpi sambaddhaṃ kaiścideva dharmaiḥ pratīyata iti na yuktaṃ । yadi hi cakṣurādiparamāṇavo bahirnirgatyānyadeśasaṃkrāntyārthagrahaṇanimittaṃ tatsaṃyoge tathā sati sarvātmanā sambandhādaśeṣarūpapratipattiriti cakraśo ghaṭādayo 'pi dharmāḥ parisphuṭaṃ pratibhāseran । varṇṇaśaśca na saṃsthānamātrasya । tathā śeṣajātyādyabhivyaktiḥ । dūrādau karaṇasyāsāmarthyamiti cet । yadyasāmarthyamagrahaṇameva sarvadāstu । evambhūtā sāmagrī yenaivambhūtā pratipattiriti cet । na 〈।〉 abhinnatvāt ।

<348>

[348,i]

saṃsthānasya varṇataḥ ।

[348,ii]

na hi varṇṇataḥ saṃsthānaṃ bhedenāvadhāryate । avadhāryate varṇṇavyatirekeṇāpi samartha 〈।〉 kāra iti cet । tatrāpi śyāmavarṇṇasyopalabhyopalabdheḥ । andhakārasyāvastutvānna varṇṇasyopalabdhis 〈।〉 tadapyayuktaṃ । upalabhyamānasyāvastutvāyogāt । āloke 'pi nimīlitalocanasya pratipatteriti cet । na 〈।〉 tasya bhrāntatvāt । na caikasya bhrāntattve sarvatra bhrāntirityatiprasaṅgāt । bāhyārthābhāvaprasaṅgāt । tataḥ punaridameva vaktavyaṃ । kaścitpratyayo bhrāntaḥ kaścinneti । tenāloka eva saṃsthānagrahaṇaṃ nāndhakāre । nikaṭa eva na dūre ।

[348,iii]

	tadabhede'pi bhedoyaṃ yasmāt tasya pramāṇatā ।

[348,iv]

tena sarvātmanā grahaṇamagrahaṇamvā yuktaṃ । tasya cārthasyābhede 'pi bhado yo jñānasya samyaga nīlādyākārādeva । na bāhyākārāditi । tasmādākāra eva pramāṇaṃ । atha saṃsthānādanākāramapi vijñānaṃ pratiniyatārthavyavasthākāri bhavet । atrāha ।

[348,v]

	saṃskārāccedatādrūpye na tasyāpyavyavasthiteḥ ॥ 318 ॥

[348,vi]

saṃskāro hi pratiniyatavyavasthāpūrvakaḥ pratiniyatamarthaviṣayaṃ jñānasya kuryāt svayaṃ pratiniyataḥ । tadyathā yo'rthonubhūtastathābhūtā smṛtirbhavati na cārthapratiniyatonubhavaḥ । ākāraṃ vinā kutaḥ । tatkathaṃ tataḥ saṃskārapratiniyamo yena tato niyatārthavyavasthā । itaretarāśrayaṇadoṣaprasaṅgāt । sati pratiniyamenubhavasya saṃskāraniyamaḥ । saṃskāraniyame cānumānaniyama iti naiko 'pi syāt । yadi sākāraṃ jñānaṃ pramāṇaṃ tadeva phalamiti kriyākaraṇayoraikyaṃ prasaktaṃ । ākārasyādhigamāvyatirekāt । atrāpyucyate ।

[348,vii]

	kriyākaraṇayoraikyavirodha iti cedasat ।
	dharmabhedābhyupagamād; vastvabhinnamītiṣyate ॥ 319 ॥
	evaṃprakārā sarvaiva kriyākārakasaṃsthatiḥ ।
	bhāve hyabhinnābhimateṣvadhyāropeṇa vṛttitaḥ ॥ 320 ॥

[348,ix]

yadi paramārthataḥ kriyākaraṇayoraikyanna yuktamityucyate tadayuktaṃ । nahi kārakātmikā kriyā kārakātmanāṃ viruṇaddhi । nahi vyāpāraḥ padārthato bhidyate । notpatananipatane parśuto vyati 〈ri〉 cyete । tasyaivāparāparadeśasaṃginyutpattistathā vyapadeśavatī । na ca sā svarūpādaparā । na ca sā svarūpeṇa tadaikyamvirudhyate । atha vyāvahārikī kriyā virodhinī kārakaikattvena tadetadiṣyata eva । dharmabhedābhyupagamādvikalpapariniṣṭhito hi dharmabhedo'bhyupagamyata eva । evaṃ prakāraiva tu kalpitabhedavatī kriyākārakabhedavyavasthā । tathā hi ।

[348,x]

	anvayavyatirekābhyāmekattvānaikyakalpane ।
	kriyākārakabhedena vyavahāro vyavasthitaḥ ॥ 624 ॥ (PVA)

[348,xi]

devadattastāvadeka eva pratyabhijñābalādvyavasthāpyate । tasya sthānagamane pradeśabṛttinī । tatastatra kriyayorbhedaḥ kalpyate । yo hi yasminnabhinne bhidyate sa tasmādvyatiricyate । paramārthatastu devadatta eva । avasthābhedādvyatirekī bhidyate । tena bhāveṣu bhinnābhimateṣvapi loka

<349>

[349,i]

ekattvāropeṇa pravarttata iti । tadanurodhātkriyākārakavyavasthā na paramārthataḥ । evamākāro 'pi na phalādhigativyāpakaḥ । adhigatistu sakalākāravyāpikā । tato bhedavyavasthā pramitipramāṇayoḥ । paramārthatastvākāra eva prakāśamānaḥ pramitiḥ । tasmādākāraḥ pramāṇamarthasamvedanaṃ phalamavyatiriktameva phalaṃ pramāṇāttato vā pramāṇamiti । tathā coktaṃ ।

[349,ii]

savyāpāra pratītattvātpramāṇaṃ phalameva sat ।

{2.1.2.6.2}

<2. svasaṃvedanaphalam>

[349,iii]

athavā svasamvittiḥ phalañcātra । ubhayābhāsasya vijñānasya svasaṃvedanameva phalaṃ । nanvarthasamvedanaṃ phalamarthārthī lota iti । atrocyate ।

[349,iv]

	lokasyārthārthitā'yuktā yadānārthasya vedanaṃ ।
	na jātu cidadṛṣṭerthe lokasyārthittvasambhavaḥ ॥ 625 ॥ (PVA)

[349,v]

śruto hi paramparayā dṛṣṭa eva ।

<7. vijñaptimātratā>

<(1) arthasaṃvedanacintā>

{2.1.2.7.1.1}

<(ka) arthasaṃvid->

[349,vi]

nanu nīlādirarthaḥ samvedyata eva । kathamasamvidarthasya । atra paryanuyogaḥ ।

[349,vii]

	kārtha saṃmvid; yadevedaṃ pratyakṣaṃ prativedanam ।
	tadarthavedanaṃ kena tādrūpyād vyabhicāri tat ॥ 321 ॥

[349,viii]

yadi pratiniyatamvedanaṃ pratividitamvā tadā sākārajñānamevārthavedanamiti vyapadeśamātrameva kevalaṃ । natvarthasya vedanaṃ sidhyati ।

[349,ix]

atha tādrūpyādevārthasya vedanantathābhūtamarthamantareṇa tādrūpyasyābhāvāt । na । vyabhicārāt keśamaśakādiṣu ।

[349,x]

	atha sonubhavaḥ kvāsya; tadevedaṃ vicāryate ।

[349,xi]

yadyarthasambandho nāsti tadā kosāvanubhavaḥ anubhūyamānaniṣṭhatvādanubhavasya । kathaṃ keśādyanubhavastaimirikasya ।

[349,xii]

nanu kaścidarthaniṣṭha eva dṛśyate tadevedamvicāryate । dṛśyatāmarthasyeti ca na dṛśyate । arthasyādarśanāt 〈।〉 yadi codayamātrādarthasamvedanaṃ cakṣuṣo 'pi vedanaṃ taditi prāptaṃ tata utpatteḥ 〈।〉 tathaivānumānātkāryadarśanādanumīyaterthastathā cakṣurapi tadvedanaṃ tadeva tadākāraṃ kalpyatāṃ । bahirdeśā<350>kāreṇa bahireva kalpyata iti cet । kindarpaṇamukhākāreṇa taddeśasya mukhasya kalpanā । tataḥ sakalamevātmasthaṃ mukhavatprativimbarūpeṇa pratibhātīti kalpanīyaṃ ।

[350,ii]

	sarūpayanti tat kena sthūlābhāsañca teṇavaḥ ॥ 322 ॥

[350,iii]

aṇava eva yadi viṣayastataḥ sthūlābhāsavijñānamiti sārūpyābhāvātkathambiṣayo vijñānasya । vṛkṣādipiṇḍagrahaṇavad bhrāntame 〈va〉 bhavet । varṇṇākāratayā sarūpayantīti cet । na । varṇṇavyatirekeṇa saṃsthānābhāvāt । varṇṇātmakasaṃsthānavattve sthūlataiva prāptā । atha sthūlatā grahaṇadharmaḥ । varṇṇastu grāhyadharmaḥ । bahuṣu gṛhyamāṇeṣu sthūlamiti bhavati vyapadeśaḥ । na sa pratyekaṃ paramāṇuṣu । nīlāditā tu pratyekamato'sau grāhyadharmaḥ । yadyevantathā sāntarāṇāmanantaratvagrahāṇadbhrāntireva । nāviṣayatayāntarasyāpi pratibhāsanāditi cet । yadyevaṃ sarva sāmarthyopākhyāvirahalakṣaṇaṃ nirupākhyamiti bhāva evāntarasya । tato nirantarameva vastu parikalpanīyaṃ । nirantarasyāyogāditi cet । nahi vastu sāvayavaṃ yuktaṃ । vijñānavat niravayavameva vastviti paramāṇuprasiddhaḥ । na । pratibandhābhāvāt । pratyakṣabādhi 〈ta〉 tvācca pratijñāyā etadayuktaṃ । pratyakṣamantareṇa cānumānābhāvāt । sthūlaṃ sūkṣmopacayarūpameveti cet ।

[350,iv]

dattamatrottaraṃ prāgiti na punarucyate ।

[350,v]

	tannārtharūpatā tasya sattyārthāvyabhicāriṇā ।
	tatsaṃvedanabhāvasya na samarthā prasādhane ॥ 323 ॥

[350,vi]

artharūpatā satyapi vyabhicāriṇī tato na bhāvanārthasamvedanamiti sidhyati । nahi vyabhicaranneva sādhayatyavyabhicārārthatvātsādhanārthasya । vyabhicāriṇo 'pi sādhanatve sarvaḥ sarvasya sādhanambhavet । astitvena vyavasthānaṃ sādhanaṃ । vyabhicārastu kadācidasau nāstyapīti nāstitvaṃ pākṣikamākṣipati । tadidamastittvamitaraccaikadakatra viruddhaṃ । tasmānnīlādirūpatāmātrādeva vijñānasyārthasādhanatā netyekāntaḥ । api ca samvedanānāmarthānāñca sārūpyanna ca teṣāṃ parasparaṃ samvedanabhāvaḥ । na hi santānāntarasamvedanasarūpamapi vedakaṃ vedyamvā ।

[350,vii]

	tatsārūpyatadutpattī yadi saṃvedyalakṣaṇaṃ ।
	saṃvedyaṃ syātsamānārthaṃ vijñānaṃ samanantaraṃ ॥ 324 ॥

[350,viii]

yadi yata utpadyate sarūpaṃ ca tena tasya vedanaṃ tarhi anantaravijñānaṃ tulyaviṣayaṃ viṣayaḥ syāt । yadā pūrvakamapi nīlākāramuttaramapi tataḥ samanantarādudayavat । tadā pūrvakasya sarūpakatvādudayakāraṇatvācca viṣayavattvaṃ prasaktaṃ । atha yata utpattimānnīlādika ākāraḥ sa tasyākāravān viṣayaḥ । samānaviṣayavijñāne tu ya ākāraḥ sa na samanantarādanyathā nīlākārasamanantarātpītavijñānaṃ na syāt । tato labhyate <?> bhavati nīlādyākāraḥ samanantarapratyayakṛta iti na tasya viṣayatvaṃ । apare vyācakṣate । nīlasamanantarādya dā savikalpakaṃ nīlākāramudayamāsādayati tasya sa pūrvako viṣayaḥ syādākārakāritvāttasya । tadapyasadiṣyata eva smaraṇasya samvedana<351>viṣayattvameva vijñāyate ca । tathā hi sakalo lokaḥ smaraṇādarthavedanaṃ lakṣyate । anusarannasmātsākṣādarthānnirīkṣate । sakalameva smaraṇamarthānubhave pravarttamānamupalakṣyate yadā na smṛtivipramoṣaḥ । tataścānubhavaviṣayattvamasyeṣyata eva । na cābhyupagama eva doṣāya । kiṃ ca । nirviṣayametatsmaraṇamasya kiṃ viṣayacintayā । atra kramaḥ । yadbhāvānābalāsyeṣṭā <?> tamupajāyate pūrvakānnīlānubhavāttasya sa pūrvako viṣayaḥ prāptaḥ । kathantasya samanantaramiti cet । tādṛśa syāparasya samānajātīyasya samvedanasyāntarālabhāvino'bhāvāt । kathantajjanakamiti cet । dattamatrottaraṃ । vyavahitamapi janakamiti pratipāditametat । athavā vikalpākāra eva bhāvanātaḥ spaṣṭākāra eva bhāvanātaḥ spaṣṭākārajanako viṣayaḥ syāt । tatastata ākārānnārthasya vyavasthā । bhāvanābalādeva samānajātīyādayamarthākāro yajjātīya iti nyāyādavatiṣṭhata iti nārthaparikalpanāyāṃ nyāyaḥ tasmātsamananta 〈ra〉 vijñānameva viṣayaḥ । evantarhi ।

{2.1.2.7.1.2}

<(kha) dṛśyadarśane pratyāsattivicāraḥ—>

[351,ii]

	idaṃ dṛṣṭaṃ śrutaṃ vedamiti yatrāvasāyadhīḥ ।
	sa tasyānubhavaḥ saiva pratyāsattirvicāryate ॥ 325 ॥
	dṛśyadarśanayoryena tasya tatsādhanammataṃ ।
	tayoḥ sambandhamāśritya draṣṭureṣa viniścayaḥ ॥ 326 ॥

[351,iv]

yadi niścayādarthavyavasthā niścayaḥ kila nārthādanyatra । nahi samanantarapratyayādayamiti niśca〈yaḥ〉 । api tvaviṣayo'yaṃ mamānubhavo na samanantarapratyayaviṣaya iti । na hyarthānubhavamantareṇārtha iti niścayo yuktaḥ । anubhavānusāritvānniścayasya ।

[351,v]

atrocyate । anubhavānnārthavyavasthā kintahi tadanusāriṇo niścayāditi । tadetadāyātamartha ekaḥ panyānaṃ na pratipadyate । tenākṛṣyamāṇo dvitīya iti mahadadbhūtaṃ । tathā hi ।

[351,vi]

	sākṣādutpattimānarthātpratyayo yaḥ sa nekṣate ।
	tamarthamaparastasmānnyūno 'pītyatisāhasaṃ ॥ 626 ॥ (PVA)

[351,vii]

anubhavānusārī niścayastato niścayādevāvagamyatāmarthānubhavosau na svarūpamātrasyeti । anyathā tathaiva niścayo bhavediti cet ।

[351,viii]

tadetadasat । nanvanubhava eva na jñāyate kasyeti kathamanubhavānusārittvaṃ prasidhyati । kutastarhi niścaya iti cet । abhyāsādeveti pratipāditaṃ । so 'pyabhyāso'nubhavādeveti kuto viparītaniścayaḥ । ayamapyaparihāraḥ । yata evaṃ sati na kasyacidviparitaniścayaḥ syād dṛśyate ca । tasmādayuktametat ।

[351,ix]

nanvālocanamātramavivekakāri tato niścayādevārthānarthavivekaḥ । yadyevaṃ niścayo 'pi na vivekakārī syāt । nahi dvicandrapratyaya ekacandraniścayakārī । athābhyāsānniścayo vivekasādhanaṃ । na 〈।〉 abhyāsasyāhetukatvāt । pratiniyatānubhave hi tanniyato'bhyāsaḥ sattyatāṃ yāyāt <?> । artha ityapi niścayorthakriyākāritvābhiprāya eva । sā cārthakriyā pratibhāsāntarameva । na ca pratibhāsātpratibhāsāntarasyānudayaḥ । tasmānna niścayādarthavyavasthā ।

<352>

[352,i]

yadapyuktaṃ । atha so'nubhavaḥ kvāsyeti । tatrāpyucyate ।

[352,ii]

	ātmā sa tasyānubhavaḥ sa ca nānyasya kasya cit ।
	pratyakṣaprativedyattvamapi tasya tadātmatā ॥ 327 ॥

[352,iii]

svarūpasya hi padārthānāṃ kāraṇamantareṇa notpattiriti kāraṇapraśno yuktimān । tata etaditi । kvāyamiti tu kaḥ praśnārthaḥ । tathā hi ।

[352,iv]

	kvāyamanubhava ityukte yadā pratyucyate punaḥ ।
	arthetadāpi praśnaḥsyāt sorthaḥ kvetyanavasthitiḥ ॥ 627 ॥ (PVA)

[352,v]

krīḍanakapraśna evamvidha iti cet । kasmātparyavasānasya darśanāt । tathā hi sorthaḥ kvā bhūmau । sā kva evameva dṛśyate iti na punaḥ paryanuyogaḥ । yadyevamarthasyādarśanādanubhavo 'pi svarūpevasthita evameva dṛśyatāmiti kimādhārakalpanayā । anena ṣaṣṭhyarthaparyanuyogo 'pi pratyuktaḥ । tadāha ।

[352,vi]

sa ca nānyasya kasyacit ।

[352,vii]

kathaṃ tarhi pratyakṣaprativedyortho nirākartuṃ śakyaḥ । tathā hi । pratyakṣeṇa nīlaṃ paśyanti tadvantaḥ । nārthasyādarśanādityuktaṃ । tadākārataiva pratyakṣavedyā na vyatiriktorthaḥ । tadākāra evaṃ nīla iti vyavahriyate nānyaḥ । tasmānnīlātmako'nubhavo nīlānubhavaḥ śilāputrakasyaśarīramiti yathā । na hi ṣaṣṭhyartha ityeva bhedaḥ । yathākathañcidasya bhāvāt । athavā sa kathaṃ pratyakṣonubhavo yadi tasyāparonubhavo nāsti । na svarūpagatenaivānubhavena sutarāṃ pratyakṣatā । pararūpe pratyakṣatā'yogāt । nahi tadrūpamanyasya । tathā cet । anya eva bhavet । athavā'parokṣaṃ vijñānaṃ yasyānubhavaḥ so'rtho bhaviṣyati । yadyevamātmā sa tasyānubhavaḥ । anyatrāvedyamānatvāt । bhavatu ko doṣa iti cet । "sa ca nānyasya ।" yadyātmā'rthasya syādanyasyāpi tathaiva bhavediti sarvastaddarśī bhavet । na cānyasya tathā ।

[352,viii]

nanu pratyakṣeṇa vedyate nātmanā । na । tadeva rūpaṃ pṛthagvyavasthāpya kalpanayā tathā vyapadeśaḥ । tasmādananyasamvedyo nīlādyātmaivānubhavaḥ । athavā yadyartho nānubhūyate kimidaṃ bahirdeśasambaddhatayā'nabhavagocaraḥ । ātmaivānubhūyate । cittamevānubhūyate । kathaṃ bahirdeśatā । sa ca nānyasya । tatosau kuto bahirbhūtaḥ । athavā''tmā sa ātmaivedamarthamiti bhavato 'pyabhyupagamāt । tasya cānubhavaḥ sa ca nānyasya api tvātmana eva tadvyatiriktabhāvāt । athavā tatsa iti cet । na । pratyakṣaprativedyatvāt । yatastadātmanaiva pratyakṣaprativedyatvaṃ nānyathā ।

[352,ix]

nanvātmavādaḥ prasaktaḥ । na 〈।〉 citrākārasamvedanāt । avidyāvaśenotpattiḥ samvedanameva tat । nātmavāda upayogī । nirātmakattvantu vā rāgādipraśamānukūlamiti na doṣaḥ । etadevottareṇa darśayati ।

[352,x]

	nānyonubhāvyastenāsti tasya nānubhavo paraḥ ।
	tasyāpi tulyacodyatvātsvayaṃ saiva prakāśate ॥ 328 ॥

[352,xi]

buddhyā yonubhūyate sa nāsti paraḥ । yathānyonubhāvyo nāsti tathā niveditaṃ । tasyāstarhi paro'nubhavo buddherastu । na 〈।〉 tatrāpi grāhyagrāhakalakṣaṇābhāvaḥ । paraṃ hi samvedanasvarūpe'vasthitaṃ kathaṃ parasyānubhavaḥ । sākṣātkaraṇādikaṃ pratyākhyātaṃ । tatsamvedanānupraveśe ca tayorekattvameva syāt । tathā ca svayaṃ saiva prakāśate na tataḥ para iti sthitaṃ ।

<353>

[353,i]

kathantarhi yogināṃ paracittapratipattiḥ । etaduttaratra pratividhāsyate । tasmātsvayameva svarūpaprakāśakatvāttathā bhavati । evantarhi svarūpānubhava ityastu kathaṃ nīlānubhava iti khyātiḥ । atrāha ।

{2.1.2.7.1.3}

<(ga) nīlādyanubhavaprasiddhiḥ—>

[353,ii]

	nīlādirūpastasyāsau svabhāvonubhavaśca saḥ ।
	nīlādyanubhavāt khyātaḥ svarūpānubhavo 'pi san ॥ 329 ॥

[353,iii]

nīlarūpatvānnīlānubhava na tu nīlasyāparonubhavaḥ । śuddhasyānubhavasyābhāvāt । yo hi yadavyatiriktaḥ sa tadrūpeṇaiva vyavahāraviṣayaḥ ।

[353,iv]

	tathā hi yadi śuddhaḥ syāttathaivādhyavasīyate ।
	vyatirekaḥ svarūpe 'pi dṛśyate na tatastathā ॥ 628 ॥ (PVA)

[353,v]

nīlānubhava iti yathā khyātistathaivāsau nīlasvarūpatayā'nubhavarūpatayā bhavatīti yuktaṃ । na ca vyatirekavyapadeśamātrakādeva bhedaḥ । vyatirekavyapadeśo hi yathā kathañcidvāsanābalādapi bhavannupalabhyata iti prākpratipāditaṃ ।

[353,vi]

nanu nīlaṃ kathamātmarūpaṃ prakāśayati । nahi prakāśyā ghaṭādayaḥ pradīpādinā svaprakāśakāḥ । ātmani kriyā virudhyate । na hi saivāsidhārā tayaiva cchidyate ।

[353,vii]

atra parihāraḥ ।

[353,viii]

	prakāśamānastādātmyātsvarūpasya prakāśakaḥ ।
	yathā prakāśobhimatastathā dhīrātmavodinī ॥ 330 ॥

[353,ix]

avedyevedakākārā;

[353,x]

svātmani kriyāvirodha iti kutaḥ pramāṇādavagataṃ । nahi dṛṣṭāntamātrādarthasya prasiddhiḥ । samīhitasya viparyaye 'pi dṛṣṭāntasya pradīpasya sambhavāt । yadi ghaṭaḥ pradīpena bāhyātmanā prakāśyate । pradīpo 'pi tathābhūtenāpareṇeti na paryanuyogaḥ । na ca ghaṭo 'pi pradīpena prakāśyate । api tu tathābhūtasyaiva tata utpattiḥ । atha pradīpo 'pyapareṇa cakṣurādinā prakāśyate । na । cakṣurādeḥ sakalaghaṭādisādhāraṇattve 'pi cakṣuṣi ca 〈sa〉 tyapi pradīpamapekṣate prakāśakaṃ ghatastathā pradīpo 'pi syāta । atha ghaṭa utpadyata eva tathā prakāśanantu tasya cakṣurādibhiḥ । evantarhi ।

[353,xi]

	aprakāśe 'pi bāhyerthe yathā dīpātprakāśanaṃ ।
	vyapadeśasya viṣayaścakṣurāderapīṣyatāṃ ॥ 629 ॥ (PVA)

[353,xii]

yathā tatastathābhūtarūpotpattāvapi pradīpātpradīpābhivyakto ghaṭa iti vyapadeśaḥ । tathā cakṣurādikādapi tathotpattyaiva vyapadeśaḥ । atha dvayamapi prakāśakaṃ ghaṭādeḥ, pradīpādestvekameva । evantarhi ।

[353,xiii]

	ekaṃ kasyacidanyasya dvayameva prakāśakaṃ ।
	yathā sambhavatonyasya naikamapyastu kā kṣatiḥ ॥ 630 ॥ (PVA)

[353,xiv]

atyantamaśaktasya dvayamaparasyaikamanyasya naikamapīti vastusvabhāva eṣa iti kā vātra kṣatiḥ । atha svātmani kriyāvirodha ityucyate ।

[353,xv]

	yadā svarūpantattasya tadā kaiva virodhitā ।
	svarūpeṇa virodhe hi sarvameva pralīyate ॥ 631 ॥ (PVA)

<354>

[354,i]

nahi svenaiva rūpeṇa kasyacidvirodhaḥ, tathā cet na kiñcid bhavet svena rūpeṇeti sakalamastaṃgataṃ bhavet । chedastu punarviśiṣṭotpādanaṃ na ca tenaiva tasyotpādanaṃ । ayamevārthaḥ svātmani kriyāvirodha iti । svaprakāśarūpantu tasya svarūpaṃ na tenaiva virudhyate । kutastaditi vaktavyaṃ svahetostathābhūtāditi । yadi sa heturnnāsti tadā yuktambhavet nānyatheti nyāyaḥ । tata idampareṇa vaktavyaṃ svaprakāśakattvameva na dṛśyate । tatra cottaramuktameva sarvasya svarūpeṇa prakāśanāditi । punarapyucyate ।

[354,ii]

	tasyāścārthāntare vedye durghaṭau vedyavedakau ।

[354,iii]

arthāntarabhūtā buddhiḥ svaprakāśānyathā vā bhavet । yadi svaprakāśā svarūpeṇa prakāśate tatonyarthastayā prakāśyata iti । nāprakāśe tasmin vyapadeśastathā bhavet । prakāśate cetso 'pi tathaiva prakāśate tadaiveti kathaṃ tasya pareṇa prakāśanaṃ । nahi tadā viśeṣaḥ prakāśyaprakāśakayoḥ । krameṇa tadvyāpārātpratipattiviśeṣastasyeti cet । tathā hi ।

[354,iv]

	ḍhaukyamāne pradīpādau viśeṣastasya gamyate ।
	tatastayordvayostattvaṃ tathotpādo na kimmataḥ ॥ 632 ॥ (PVA)

[354,v]

viśeṣaḥ prakāśata iti । svenaiva rūpeṇa tasya prakāśanaṃ tataḥ svarūpasyaiva tathā prakāśanaṃ । tataḥ svaprakāśanamevānte 'pi । atha svayaṃ prakāśata iti na pratīyate । vyavahāra evambhūto na bhavati tata eva ucyate ।

[354,vi]

nanvanubhavānurūpo vyavahāraḥ pramāṇayitavyo na sarvaḥ । atha sarva eva vyavahāraḥ pramāṇaṃ tathā sati na kiñcitprativādibodhanāya vaktavyaṃ । tasmādyathā pratīyate tathābhyupagamaḥ ।

[354,vii]

nanu samvedana nāma na parokṣaṃ yuktaṃ tathā samvedyaṃ na sarvadā tatheti nyāyaḥ । samvedyasya parokṣatāpi yuktā । yadi tu sarvadā samviditameva, jñānārthayorbhedo na gamyate ।

[354,viii]

tadayuktaṃ ।

[354,ix]

	samvedyatātirekeṇa na nīlādi pratīyate ।
	asamvedye pratītiścettadabhāve kathambhavet ॥ 633 ॥ (PVA)

[354,x]

asamvedyameva pratipannamiti vyāhataṃ । tathā cāyamarthaḥ syādapratītaṃ pratītamiti । athāpratīyamānaṃ pratyakṣeṇānumānena pratīyate । tadapyasat । pratīyamānatāvyatirekeṇa nārthaḥ para iti pakṣo na tu pratyakṣapratītataiveti । anumānapratītirapi svarūpe pratyakṣapratītireva grāhye ।

[354,xi]

nanu tataḥ paro 'pi tatrārthosti pareṇa dṛśyamāno'nyathā vā । na । pratītyabhāvādapratīyamānamastīti kuta etat । anumānenaiva pratīyata iti cet । anumānataiva tarhi na syādarthasya sākṣātkaraṇāt । asākṣātkaraṇeneti cet । kimidaṃ tacca nāsti taccāstīti yuktaṃ । asākṣātkaraṇaṃ pratītiriti korthaḥ । svarūpaṃ cetpratipannaṃ tadeva sākṣātkaraṇaṃ na cedapratītameveti nyāyaḥ ।

[354,xii]

	svarūpeṇa pratītañcetsākṣātkaraṇameva tat ।
	svarūpeṇāpratītañcetsarvathāsyā'pratītatā ॥ 634 ॥ (PVA)
<355>
	svarūpeṇa pratīte 'pi tadasākṣātkṛtaṃ yadi ।
	nīlarūpasya samvitterbhedastarhi kathambhavet ॥ 635 ॥ (PVA)
	pratītibhedād bhedo hi nīlā derekarūpatā ।
	bhinnenyasminkathambhedastadanyasya pramānvitaḥ ॥ 636 ॥ (PVA)
	tatsaṃsargāttathātvañcedaparokṣaḥ kuto bhavet ।
	tadekatāprapannasya tato kuto mataḥ ॥ 637 ॥ (PVA)
	anvayavyatirekābhyāṃ bhedopoddhāriko na san ।
	na hi pratyakṣasamvittiranvayavyatirekayoḥ ॥ 638 ॥ (PVA)
	anumānātpraṃtītiścennānumādhyakṣapūrvikā ।
	tadabhāvenumābhāve bhaveda dhaparamparā ॥ 639 ॥ (PVA)
	vyāpyasyāpi hi tadbhāvo vyāpakena vinā kathaṃ ।
	apratītaṃ kathannāma tadā vyāpakamucyate ॥ 640 ॥ (PVA)

[355,vii]

yadi hi tadā pratīyate pratītyaṃ tadgatameva kathamarthatā । atha na pratīyate kathaṃ vyāpakatāpratītiḥ । vyāpakatvena prāk pratītamiti cet । kimidānīmanumānena । etatkālatā na pratipannā tatonumānaṃ na vyartha । kathantarhi vyāpakatāpratītiḥ ।

[355,viii]

	prāgidānīṃ pratītirnna kathaṃ vyāpakatāgatiḥ ।
	pratītimātrakantaccetkathaṃ vyāptantaducyate ॥ 641 ॥ (PVA)
	dhūmākārā pratītirhi na vinā pāvakaṃ yadi ।
	pāvakapratyayo 'pyeṣa vinā pāvakamiṣyate ॥ 642 ॥ (PVA)

[355,x]

pāvakakāryo dhūmaḥ kathaṃ pratītimātraṃ ।

[355,xi]

tadasat । tathā hi ।

[355,xii]

	sati pāvakakāryatve dhūmāderbāhyarūpatā ।
	bāhyattve ca prasiddhe syāttasya pāvakakāryatā ॥ 643 ॥ (PVA)

[355,xiii]

tadidamitiretarāśrayaṇavyavasthitavastukamanupanyasanīyameva 〈 〉 anena pratyabhijñājñānamava jñātaṃ । ya āha pratyabhijñābalādeva vijñānamātratā nirākriyate । tathā hi ।

[355,xiv]

	yadi samvedanāntasthaḥ pratyabhijñā kimarthikā ।
	athāsamvedanorthātmā kathaṃ vijñaptimātratā ॥ 644 ॥ (PVA)

[355,xv]

nahi madhyasattārthasya pratyabhijñayā pratīyamānā samvedanāntadgatāparokṣatayā pratīteriti । tadasat । tathā hi । parokṣatayāpi pratītiḥ pratītyantargatattvameva vastunaḥ pratītyantargatasyāpratīteriti cet pratipāditaṃ । apratītya madhyasattāmantareṇa kathaṃ pratyabhijñati cet । pūrva parayoḥ samānajātīyatvapratītimātrakādeva dṛṣṭā, tathaiva bhaviṣyati kimapareṇa, lūnapunarjātakeśanakhapratyabhijñāvat । atha tatra jātyādiviṣayaḥ pratyabhijñāpratyayaḥ । jātirevaṃketi pratīyatāṃ tato vyakterekatā na sidhyati । na ca jātirapi madhye vidyate । pramāṇābhāvāt । pratyabhijñā pramāṇamiti cet । na । svarūpamātrameva pūrvāparaṃ pratyabhijñāyā nibandhanamiti tadevālambanaṃ pratyabhijñāyāḥ । na ca tadeva pratyabhijñājñānaṃ madhyarūpālambanaṃ, madhyarūpasyāvedanāt । na khalu parokṣamadṛṣṭamālamvyate । dṛṣṭattve ca tadaparokṣattvādvijñānameva । nanu parokṣaṃ cetkathaṃ vijñānaṃ yasyāmavasthāyāmasti tasyāmaparokṣameva । idānīmatītatayā parokṣattve 'pi na vijñānatvahāniḥ । yadi syādarthasyāpyarthatvahāniḥ syāt । arthasyāpyatītatverthatvahāniḥ samastyeveti cet । na tarhi madhyasattāyāmarthatvaṃ tasyā apyatītattvāt । atītatve 'pi parokṣatāyāmapyarthatvaṃ nāpaiti virodhābhāvāt । samvedanatvaṃ tvasamviditasya kathamiti cet । arthatvamapi tarhi kathamanarthakriyākāriṇaḥ । na hyasamviditamarthakriyākaraṇasamartha । anumānena tasya vedanaṃ pratyākhyātaṃ । anyena madhye vedane tadeva vijñānatvaṃ na cānyena viditatvaṃ pratyabhijñāyate । tatastena sahaikatā nāsti । pratyabhijñāta ekatvāprasiddheḥ । anumānākāraśca vāsanābalādutpattareka eva vijñānātmanā tato vāsanāta eva sakala ākāraḥ parisphuṭapratibhāso 'pi ।

<356>

[356,i]

nanu vāsanāyā ekarūpatvādākārabhedo vijñānānāṃ kathaṃ । vāsanābhedād bheda iti cet । yadi vāsanā nīlapītādyanantabhedā vijñānasya janikā tadākāratāyā vāhyasyāsyāśca ko bhedaḥ । vāsaneti hi nāmamātrameva ।

[356,ii]

tadasat ।

[356,iii]

	vā sa nā pūrvavijñānakṛtikā śaktirucyate ।
	tasyā amūrtatābhāvāt kathamarthasamānatā ॥ 645 ॥ (PVA)

[356,iv]

vāsaneti hi pūrva vijñānajanitāṃ śaktimāmananti vāsanāsvarūpavidaḥ । arthastu punarmurttarūpaḥ sadopadravadāyī ।

[356,v]

nanvartho 'pi samviditāvasthāyāmevopadrutiheturnna sadā । tato vāsanābalādudayabhāvī pratibhāsa upadrutiheturartho veti konayorbhedaḥ ।

[356,vi]

tadasat ।

[356,vii]

	aviśeṣe 'pi bāhyasya spaṣṭatvāderviśeṣataḥ ।
	bhāvanāyā viśeṣeṇa nārthasya pratibhāsanaṃ ॥ 646 ॥ (PVA)

[356,viii]

bhāvanābalāyātattve hi viparītavāsanāvinivṛttau sva 〈।〉 bhīṣṭavāsanāsamāgamasamaye'nabhīṣṭavinivṛttiriṣṭasya ca prāptiriti mahāneṣa bhedaḥ । tato buddhirūpavāsanākṛta eva sakalo bhedāvabhāsaḥ ।

[356,ix]

nanu vāsanāyā ekavijñānātmabhūtatvātprabodhake sati sakalavāsanāprabodhādanantapratibhāsavijñānodayaḥ syāditi mahadasamañjasaṃ । bāhyābhyupagame tu na doṣaḥ । ya eva sannihito'rthaḥ sa eva dṛśyate । na । asannihitasyāpi darśanābhyupagamāt । tathā hi ।

[356,x]

	vipramoṣaḥ smṛteriṣṭaḥ kaiścittu viparītacit ।
	asatkhyātiḥ parairanyaiḥ sarvaṃ sarvatra vidyate ॥ 647 ॥ (PVA)

[356,xi]

yeṣāntāvatsarvaṃ sarvatra vidyate teṣāṃ samāna eva doṣaḥ । asatkhyātāvapi sakalāsapratibhāsanaprasaṅga । yasya tu smṛtivipramoṣaḥ tasyāpyanekadarśanaṃ pūrvaṃ kasmānnānekadarśanaṃ samānametadvijñānavāde 'pīti na doṣavān । vijñānaṃ vā pūrvavṛttaṃ smaryetārtho veti ko bhedaḥ । viparītakhyātirapi pūrvadṛṣṭe pravarttatāmanyathā vā kinna sarvatreti samānaḥ paryanuyogaḥ punarapi tatra sa eva vāsanāniyamo vaktavya iti samānaṃ । na ca samanantaravijñānātmabhūtā vāsaneṣyate । paṭuprakāśaḥ pūrvātmapratibhāso hi vāsanā 〈।〉

[356,xii]

tathābhūtātmasamvittijanakatvādvinā kutaḥ ।

[356,xiii]

	prabodhaka ya sadbhāve dhiyāṃ janma yathāyathaṃ ।
	nīlapītādinirbhā 〈sa〉 saṅgatānāmitīkṣyate ॥ 648 ॥ (PVA)

[356,xiv]

ididamevātrekṣyate pūrvavijñānamabhimatetarapratibhāsaṃ pāṭavādiprakārādhiṣṭitaṃ tatastadanantaraṃ kālāntare vā tathā bhūtamvijñānamudayavat । jāgraddṛṣṭaṃ svapnapratibhāsaṃ janayīta yathā । vyavahitātkathamutpattiriti cet । dṛṣṭāḥsmṛtiḥ svapnavijñānādayo vyavahitādapīti na dṛṣṭe 'niṣṭannāma ।

[356,xv]

nanu nāsau jana〈ya〉tyatha praṇidhānādestadeva pratibhāti । na । atītasya pratibhāsābhāvāt । atītamapi pratibhāsamānaṃ dṛṣṭamiti cet । asatpratibhāsata iti korthaḥ । tadākārā pratītirityayameva । tasmādanubhavātsmṛtirudayamāsādayantī tasyaiva śaktiviśeṣamāvedayati । sa

<357>

[357,i]

śaktiviśaṣo vā sa neti vyapadeśyaḥ । ayañca kāryakāraṇabhāva evambhūta upalabdha eva । tato na vāsanāstitve pūrvavijñānabhede ca pramāṇābhāvo'nādivāsanābhāvasya padārthānāditāvadeva siddheḥ ।

[357,ii]

	kāryakāraṇasantāno nādirvāhyo yathoditaḥ ।
	tathāvijñānasantāno nādiḥ kimiti neṣyate ॥ 649 ॥ (PVA)

[357,iii]

vāsanābhede kinnimittamiti cet । tadasat ।

[357,iv]

	astyeva vāsanābhedastannimittasya sambhavāt ।
	jñānabhedo nimittaṃ hi tasya bhedastataḥ punaḥ ॥ 650 ॥ (PVA)

[357,v]

pūrvapravṛttajñānabheda eva vāsanābhedanibandhanaṃ, jñānabhedo 'pi tata eva vāsanābhedāditi ko doṣaḥ । nanvevamitaretarāśrayaṇadoṣastadasadyataḥ ।

[357,vi]

	na saiva vāsanā tena janyā tasyaiva kāraṇaṃ ।
	jñānasya yena doṣoyamitaretarasaṃśrayaḥ ॥ 651 ॥ (PVA)

[357,vii]

api tvanyā vāsanānyavijñānabhedaheturanyaḥ pratyayonyavāsanāhetuḥ pūrvavāsanābhedajanitaḥ । tato netaretarāśrayadoṣaḥ । anyathārthadarśane 'pi samānametat । tathā hi ।

[357,viii]

	arthabhedo nimittaṃ cet tasya bhedaḥ kathaṃ punaḥ ।
	jñānabhedena bhede hi prāpadanyonyasaṃśrayaḥ ॥ 652 ॥ (PVA)

[357,ix]

na khalvarthabhedo 'pyanimitta eva jñānabhedanibandhanantasyāyogāt । jñānabhedo nimittamitītaretarāśrayadoṣaḥ । arthabheda evārthabhedasya nimittamiti sutarāmasaṅgataṃ । athānyorthabhedonyasyārtha 〈bhe〉 dasya nibandhanamiti so 'pyanyasyeti vāsanāyāmapi samānametat ।

[357,x]

nanvarthabhedaḥ pratibhāsamāno bhinna <?>〈 na〉 tti vijñānamiti yuktametat । vāsanā ku kathamiti kaḥ parihāraḥ । yadi vāsanāpi pratibhāsaterthavadartha eva seti nāmamātrakameva bhidyate । tatra vāsanāmātragrāhake vyāpriyamāṇā grāhakabhedameva janayet । na tu grāhyasya । tathā hyanubhavādutpannā vāsanā smṛtimātrameva janayantī dṛśyate । atra parihāraḥ ।

[357,xi]

	pūrvavijñānamevātra vāsanetyuditaṃ purā ।
	tattadākāravijñānaṃ janayadabhedakaṃ na kiṃ ॥ 653 ॥ (PVA)
	yathā hi śṛṅkhalābandhaḥ styanitāṃ gatimādavat ।
	abhāve 'pyātmano dṛṣṭastadrūpagatikāraṇam ॥ 654 ॥ (PVA)
	vāsanābhedato bhedo grāhyākāre 'pi dṛśyate ।
	abhāve 'pi padārthānāṃ kāmaśokabhayādiṣu ॥ 655 ॥ (PVA)

[357,xiv]

atha tatrāpi deśakālānyathātmakaṃ bāhyamevālamvanaṃ sarvavijñānānāṃ sa lambanattvāt । yadyapi tadā tatra na prāpyate tadaiva tatraiva mābhūdanyadānyatra tu nāstīti kamitra pramāṇaṃ । tathā hi ghaṭo yatra yadā nopalabhyate tadā tatra nāsti na tu sarvatra । atrocyate ।

[357,xv]

	ihopalabhyamānasya kathaṃ deśādinānyatā ।
	nīlāditvena dṛśyasya kimanyākāratāsti vaḥ ॥ 656 ॥ (PVA)

[357,xvi]

yadyanyadeśo 'pyanyadeśatayopalabhyate nīlākāro 'pi tatheti samānametat । anyākāre pramāṇābhāvādanyathā neti parihārenyadeśonyatheti samānaḥ parihāraḥ । ākāre nāsti bādhanaṃ deśe tu bādhā tena sa eva deśayogī nāsti na tvākāraḥ । tatra tarhi nirālambanaṃ tataḥ sarvaṃ sālambanamityasiddhaṃ ।

[357,xvii]

nanu sālambanatvaṃ tatrāpi yataḥ ।

[357,xviii]

	deśādheyātirekeṇa na yogaḥ kaścidīkṣyate ।
	tayorālambanatve ca jñānānālambatā kathaṃ ॥ 657 ॥ (PVA)

[357,xix]

deśatadādheyākāra eva tatra pratibhāti tayośca sattve kimanālambanaṃ rūpaṃ । nahi yogo' parastayoriti sālambanameva sakalamvijñānamiti ।

<358>

[358,i]

	yadi yoge 'pi sālambaṃ kathaṃ prāptistathaiva na ।
	aprāptāvapi sālambamiti syādasamañjasaṃ ॥ 658 ॥ (PVA)

[358,ii]

yadi nāsti prāptistathāpi sālambanamviparītakhyātirapi tarhi nāstyeveti abhyupagamavirodhaḥ । api ca viparītakhyātistathā sarvameva bhavatu kimanyathā kalpanayetyādarśitamevaitaditi nocyate punaḥ । bādhakapratyayābhāvānnaivamiti cet । bādhakapratyayābhāvo 'pi viparītakhyātireveti na sattyā bādhakatā । yatra ca kālānyatā tatra vāsanāyā eva vyāpāraḥ pratīyate nārthasya, pūrvānubhavādeva tadākāratā nāvidyamānārthākārapratibhāsanam । atha kṣaṇikamvijñānaṃ kathaṃ vāsyavāsakabhāvastatra ।

[358,iii]

anutpannaṃ na vāsyeta atīto 'pi na vāsakaḥ ।

[358,iv]

sahitayorapi parasparamasambandhānna vāsyavāsakabhāvaḥ । tadasat । kāryakāraṇabhāvaviśeṣa eva vāsyavāsakabhāva iti pratipādanāt । kṣaṇikānāmeva ca sa vidyate na nityānāmiti kṣaṇikattvāditi viparītasādhanametat । tataśca ।

[358,v]

	smṛtau grāhakabhedonyo na grāhyākāravarjjitaḥ ।
	arthastatra na sattvena tatra sannihitaḥ puraḥ ॥ 659 ॥ (PVA)
	kṣaṇikeṣu ca citteṣu vināśe ca niranvaye ।
	vāsyavāsakayorartho na nityattve tu kalpyate ॥ 660 ॥ (PVA)
	pūrvakṣaṇādbhavanneva viśiṣṭo jāyate kṣaṇaḥ ।
	tataḥ kālāntare tasmādanyatkāryaṃ vijāyate ॥ 661 ॥ (PVA)

[358,viii]

vāsyavāsakabhāvoyaṃ nāparaṃ kāryakāraṇāt ॥

[358,ix]

	vinaśyatā hi vāsyeta pūrveṇottaramudbhavat ।
	avasthitā na vāsyante bhāvā bhāvairavasthiteḥ ॥ 662 ॥ (PVA)
	nityasya hyavikārattvātkāryakāraṇatā kutaḥ ।
	avasthito na pūrvasmādvāsanāsaṅgamarhati ॥ 663 ॥ (PVA)
	pūrvavadvāsanā tasya na syādevāviśeṣataḥ ।
	bhaṅgure pūrvasādṛśyādbhinnattvāccāsti vāsanā ॥ 664 ॥ (PVA)
	taccānurūpyamastyeva kṣaṇikattve 'pi cetasāṃ ।
	pūrvajñānāttadotpannāduttarasyodayo na kiṃ ॥ 665 ॥ (PVA)
	neṣyate kṣaṇa evāsau kāryamutpādayetparaṃ ।
	tenotpadya vinaṣṭatve 'pyastyārambhaḥ kṣaṇaṃ sthiteḥ ॥ 666 ॥ (PVA)
	niranvayavināśittve yānurūpyasya kā kṣatiḥ ।
	na tadīyosti kaścicceddharma uttarabuddhiṣu ॥ 667 ॥ (PVA)
	na samānaparāmarśapratyayādekarūpatā ।
	yadi syādānurūpyācca godhiyo vāsanā yadā ॥ 668 ॥ (PVA)
	hastibuddhibhaṃvettatra vailakṣaṇyānna vāsanā ।
	anyathā vyavadhāne 'pi vāsanā pūrvadāḍharyataḥ ॥ 669 ॥ (PVA)
	dṛḍhamāvarjakaṃ jñānaṃ vyavadhāne 'pi kāryakṛt ।
	gajajñānād gajajñānaṃ pū rvabājātpravarttate ॥ 670 ॥ (PVA)
	madhye vilakṣaṇaṃ jñānaṃ jāyate vāsanāntarāt ।
	na caikajñānanāśena vinaṣṭāḥ sarvavāsanāḥ ॥ 671 ॥ (PVA)
	kusumasya vināśe hi rāga utpadyatāṃ kutaḥ ।
	bījāṅkurādi nālādestadvilakṣaṇataḥ kathaṃ ॥ 672 ॥ (PVA)
	te 'pi tajjanitā eva kramātkāryasya kārakāḥ ।
	mahiṣyādidhiyāmetatkasmādeva na vidyate ॥ 673 ॥ (PVA)
	tanna sarvābhya etābhyaḥ sarvākāraṃ samutthitaṃ ।
	jñānamekakṣaṇenaiva vināśaṃ gantumarhati ॥ 674 ॥ (PVA)
	tadāśrayavināśe 'pi śakteḥ syādāśrayoparaḥ ।
	na ca kṣaṇikatāhāniḥ śakteravyatirekataḥ ॥ 675 ॥ (PVA)
	vāsanānāṃ pravāhastu naiva jñānapravāhavat ।
	iṣyate vāsanāvidbhiḥ śaktirūpā hi vāsanā ॥ 676 ॥ (PVA)
	vāsanātaśca tajjñānaṃ bhavettebhyaśca vāsanā ।
	kuryātāṃ tulyamevaite'nyonyantu 〈hi〉 kadācana ॥ 677 ॥ (PVA)
	vilakṣaṇo 'pi heturyadasti śaktyantarātmakaḥ ।
	tato vilakṣaṇāddhetoḥ phalamanyadvilakṣaṇaṃ ॥ 678 ॥ (PVA)
	tasmātsamvṛtisatyeṣāvyatirekeṇa kalpitā ।
	na vastutve na tasyāḥ kiṃ kāryamanyadasambhavi ॥ 679 ॥ (PVA)
	yasyatvavasthito jñātā jñānābhyāsaśca sammataḥ ।
	na tasya vāsanādhāro nāpyasau vāsanā matā ॥ 680 ॥ (PVA)
	kusume bījapūrādeḥ yallākṣādyupasicyati ।
	tadrūpasyaiva saṃkrāntiḥ phale tasyeti vāsanā ॥ 681 ॥ (PVA)
<359>
	yuktyopapannāṃ hi satīṃ prakalpya yadvāsanāmarthanirākriyeyaṃ ।
	tathāpi bāhyābhiniveśa eṣa jagad grahagrastamidaṃ samastaṃ ॥ 682 ॥ (PVA)
	tasmādvibhakta ākāraḥ sakalo vāsanābalāt ।
	bahirarthatvarahitastato 'nālambanā matiḥ ॥ 683 ॥ (PVA)

[359,iv]

ata eva sarve pratyayo anālambanāḥ pratyayatvātsvapnapratyayaviditi pramāṇasya pariśuddhiḥ । tathā hīdamevānālambanattvaṃ yadātmākāravedanatvaṃ ।

[359,v]

nanu sakalapratyayapakṣīkaraṇe na dṛṣṭānta iti kathamanumānaṃ । na 〈।〉 arthāparijñānāt 〈।〉

[359,vi]

	pramāṇaphalametaddhi pramāṇāpekṣasādhane ।
	dṛṣṭāntasya hyataḥ siddheḥ sarva ityādiyuktimat ॥ 684 ॥ (PVA)

[359,vii]

vivādāspadībhūtajāgratpratyayā eva pakṣīkṛtāḥ । svapnapratyayānāntu bhāvanānvayavyatirekānuvidhānātsiddhameva nirālambanatvaṃ dṛṣṭāntīkriyate । kathaṃ vyāptisiddhiḥ । yajjātīyo yataḥ siddha iti nyāyāt । anyathā sakalakāryakāraṇabhāvābhāva eva bhavetpramāṇābhāvāt । anvayavyatirekānuvidhānameva hetuphalayostattvamācakṣate tadvidaḥ ।

[359,viii]

	ādarābhyāsasaṃsargi jāgraddṛṣṭaṃ hi dṛśyate ।
	svapne tato paraṃ jñānaṃ tathaiveti pratīyatāṃ ॥ 685 ॥ (PVA)

[359,ix]

nanu na pratyayatvādanālambanatvaṃ svapnapratyayānāmapi tu bādhakasadbhāvāt । tathā hi ।

[359,x]

	svapnadṛṣṭaṃ punarjāgraddarśanena na dṛśyate ।
	tenānyadā tadaivānyaistadanālambanaṃ tataḥ ॥ 686 ॥ (PVA)
	bādhakapratyayastasyālambanamvinivārayan ।
	nānālambanatājñānaṃ karotyatra suniścitaṃ ॥ 687 ॥ (PVA)

[359,xii]

na caivaṃ svapnajñānavadvādhako jāgratpratyaye । tatkathaṃ taddṛṣṭāntaḥ ।

[359,xiii]

naitadasti । bādhakapratyayo hi kathantasya viṣayāpahārakṣamaḥ । nahi jñānasyārthāpanayanaṃ vyāpāro'ṅkurādīnāmiva । kastarhi । jñāpanavyāpāra eva । tathā ca nāsya viṣayostīti pareṇa jñāpayitavyaṃ । abhāvañcānupalabdhireva jñāpayati । ekaḥ pratiṣedhaheturiti vacanāt । virodhasyāpyanupalabdhyaiva sādhanāt । tatastatprameyaśūnyatāvabodha eva bādhakena karaṇīyaḥ । tadabhāvaścānya bhāva eveti tadanyālambanataiva bādhakatvaṃ । tacca jāgratpratyaye 'pi sakalaṃ sambhavi ।

[359,xiv]

nanu jāgratpratyayenaivaṃ bhavati naitadevamiti, tatkathaṃ sa bādhitaḥ ।

[359,xv]

nanu naitadevametadevamiti phalamasamvedanetarayoḥ tataḥ kathaṃ phalato vyavasthā na samvedanāt । phalena hi vyavasthā pramāṇābhāvātsamvṛtisadeva । samvedanamanteraṇa kathaṃ phalamiti cet । asamvedane samvedanāt । tataḥ phalamivārthasamvedanamapi svasamvedanamātrameva । tatastatraivārthasamvedanamiti vyavasthā । tathā hi ।

[359,xvi]

	arthasamvedane jñāte tadanantarato bhavat ।
	phalantasya bhavedevaṃ gamakannānyathā tu tat ॥ 688 ॥ (PVA)

[359,xvii]

tasmādidameva tasya bādhakaṃ yadanyarūpagrāhakattvaṃ tacca sarvapratyayāpekṣayā pratyayāntarāṇāṃ ।

[359,xviii]

nanu jāgratpratyayārthaḥ samvādī tatkathantasyānyenāgrahaṇaṃ । svapnapratyayānāmapi tatsvapnadarśinā tadanyasvapnapratyayagrahaṇādavisamvādanameva । tatkathaṃ bādhyatvaṃ । jāgratpratyayena bādhyatvāditi <360> cet । jāgratpratyayo 'pi tene 'pi samānametat । nidropahate manasi tasya bhāva iti na bādhakattvaṃ । yathopahate cakṣuṣi na keśādidarśanaṃ tadviparyayasya bādhakamiti । tadasat ।

[360,i]

	siddhenopahataṃ cetaḥ kenedaṃ saṃpratīyatāṃ ।
	na tāvattadavasthāyāmidamevaṃ pratīyate ॥ 689 ॥ (PVA)

[360,ii]

svapan pratyeti vyutthito vā । nanu svapne 'pi vidyate sarvametat । tathā hi 〈।〉

[360,iii]

	svapantamātmānaṃ pratyeti prabuddhaṃ punareti ca ।
	svapne 'pi tatkena kṛto vibhāgo bhavatoditaḥ ॥ 690 ॥ (PVA)

[360,iv]

svapne 'pi prabodhādivyavahāro dṛśyate । tato'yamapi prabodhādivyavahāro'lakṣaṇatvenekṣaṇāt kathaṃ saṃpratyayakṛt । atha saṃpratyayasamvedanādevaṃ svapne 'pyevamiti samānametat । atha svapne 'pi svapna eṣa iti kadācitsaṃpratyayastato naivaṃ । sattyametaditi kiṃ na saṃpratyayosti । tataḥ sattyatā bhavatu । ata evānavasthitaḥ svapna iti cet । ayamapyanavasthita evaiśvaryādīnāmanavasthānādeva । sahetukamihānavasthānaṃ ahetukaṃ svapna iti cet । tathā hi । jhaṭityeva svapnadṛṣṭaṃ naśyati । vāsanādāḍharyametannatvartha evaṃ sādhayituṃ śakyaḥ । tathā hi ।

[360,v]

	priyādidṛṣṭiratrāpi jhaṭityeva vinaśyati ।
	tatsvapne 'pi bhavatyeva dinaṃ saṃtatadarśanaṃ ॥ 691 ॥ (PVA)

[360,vi]

nanu svapnāsvapnapratyayayorvivekasādhanaṃ jñānaṃ pramāṇamapramāṇamveti dvayī kalpanā । yadi pramāṇaṃ tadā sālambanaṃ taditi tenānaikāntaḥ । atha na pramāṇantadā na pakṣadṛṣṭāntaprasiddhiriti kathamanumānāvatāraḥ । kathaṃ nirālambanatvaprasiddhiḥ ।

[360,vii]

tadasat । pramāṇameva taditi na doṣaḥ । na ca sālambanaṃ sakalaṃ pramāṇamanumānasya sālambanatvābhāvāt । anālambanatve 'pīha vyavahārāvisamvādāpekṣayā pramāṇatvāt । bhedaśca yadyapi tayoḥ siddhaḥ svapnetaravijñānayostathāpi na tatsādhakaṃ pramāṇa sālambanamiti na sarvasālambanatvaprasaṅgaḥ ।

[360,viii]

	laukikapratipattyaiva tato bhede prasādhite ।
	sādhyadṛṣṭāntacinteyaṃ pratibhāsasamāśrayāt ॥ 692 ॥ (PVA)

[360,ix]

loke tāvadidaṃ svapnavijñānamidaṃ jāgrata iti vibhāgaḥ pratīyate । tatastadāśrayeṇa sādhyasādhanavyavahāraḥ । tataḥ paścādyadi parāmṛśato na kiñcidatra vibhāgakaraṇamupalakṣyata iti sādhayatyabhedaṃ tathā sati kaḥ parasya doṣaḥ । yadi ca doṣa evaṃ syāt vedaprāmāṇyasādhane 'pi doṣo bhavet । tathā hi ।

[360,x]

vedo dharmo kathantasya laukikādvacanādviveka iti paryanuyuktena kimvaktavyaṃ । yadyapramāṇaṃ laukikavacanasadṛśamiti kathantasya vivekena dharmitvaṃ । atha pramāṇatvaṃ prasādhya vivekaṃ kathayet tathā sati kiṃ sādhanopanyāsasya phalaṃ । tata eva taccodyaṃ kathaṃ pariharttavyaṃ । natvanyata evasvaravarṇṇānupūrvīviśeṣādvedasya prabandhabhedasiddhiḥ । nānyeṣāmapi parasparasya tathā bhedasiddheḥ । athāsti tāvadeṣa prabandhaḥ kimayamveda uta neti vicāryamāṇo yadi pramāṇaṃ bhaviṣyati veda evānyathā nānena prayojanamiti parityakṣyāmaḥ । evaṃ tarhi samānamidamiti parityakṣyāmaḥ । evantarhi samānamidamatrāpi pratyayastāvadīkṣyate ।

[360,xi]

	svapnaprasiddhirasmātkiṃ bhinnā no veti kalpane ।
	yā vā bhaviṣyati paraṃ tathā drakṣyāma ityapi ॥ 693 ॥ (PVA)

<361>

[361,i]

yadi paścādvicāryamāṇaṃ svapnajñānamanyadvā parasparaṃ paramārthato bhinnamabhinnamveti bhavettathā grahīṣyāmaḥ । tatra yadi parāmṛṣyamāṇena bhede pramāṇaṃ kimapyastītyabhedaṃ pratipatsyāmahe । tataḥ ka ivātra virodhaḥ । pūrva bhedagrāhakamapramāṇamiti cet । bhavatu ko doṣaḥ । pakṣādipravibhāgo na bhavediti cet । mā bhūdidānīṃ kiṃ no vighaṭitaṃ । idameva yadapramāṇattvamabhedasādhanasya । evaṃ tarhi ।

[361,ii]

	yatsādhāraṇadharmitvapratipattistathā sati ।
	pramāṇanna bhavedanyapyevaṃ dvārakaṃ paraṃ ॥ 694 ॥ (PVA)

[361,iii]

vedalakṣaṇapramāṇāpramāṇasādhāraṇadharmipratipattirapramāṇameva syātpaścātpramāṇatvasādhanena nivarttanāt । tato dharmisādhanasyāpramāṇattvāttaddvāreṇa prāmāṇyasādhanamapyapramāṇaṃ bhavediti na vedaprāmāṇyaprasiddhiḥ । tataḥ sakala eva sādhyasādhanavyavahāro viśīryeta । atha dharmiṇaḥ sādhāraṇasya grahaṇe 'pi na tadgrāhakamapramāṇaṃ prāmāṇyasyādhikasya tatraiva sādhanāt । yadi tatprameyonmānanaṃ pareṇa syāt syādaprāmāṇyaṃ ।

[361,iv]

tadapyasat । yataḥ ।

[361,v]

	pramāṇatvaṃ hi tasyaiva svarūpaṃ dharmiṇo yadā ।
	tasya tatparihāreṇa grahaṇe 'pi kathaṃ pramā ॥ 695 ॥ (PVA)

[361,vi]

pramāṇasvarūpaṃ hi vedavacanaṃ tasya tadviparyayagrahaṇe tadviparyayaprameyonmūlane pareṇa kṛte kathamapramāṇatā na bhavet । nahi svarūpeṇaiva kasyacidādhikyaṃ । agṛhīte tadādhikyavyavahāra iti cet । agrahaṇe kathaṃ pramāṇatā 〈।〉 kasyacidrūpasya grahaṇāditi cet । na । bhedābhāvāt । vyatiriktadharmābhyupagamānnaivañcet । na । anavasthāprasaṅgāt ।

[361,vii]

	vyatirikto yadā dharmas tena yogaḥ paro bhavet ।
	tena yogaḥ punastenetyanantī dharmaviplavaḥ ॥ 696 ॥ (PVA)
	tadyuktattvaṃ tayoreva svarūpaṃ yadi sammataṃ ।
	pramāṇatvaṃ tathā prāptamasmākaṃ kā virodhitā ॥ 697 ॥ (PVA)
	bhedenāpi gṛhītasya samāropasya bhāvataḥ ।
	parāmarśādabhedasya pratipattiḥ kimapramā ॥ 698 ॥ (PVA)

[361,x]

athāpi syād bhavato'bhedaṃ pratiyataḥ kathaṃ vivekena pakṣīkaraṇādivibhāgena sādhanapravarttanaṃ ।

[361,xi]

tadasat । parapratyayāpekṣayedamanuvādamātrakaṃ svayamapi pūrvābhyāsena sādhanaprayoga iti na kiñcidavadyaṃ । mamāpyevamāsīditi paraḥ pratipādyate ।

[361,xii]

	svapnādibādhadhīvaccet sakalaḥ pratyayo na kiṃ ।
	sālambanaḥ prasādhyeta pratyayatvātparairapi ॥ 699 ॥ (PVA)

[361,xiii]

yathā nirālambanāḥ sarvapratyayāḥ pratyayattvātsvapnapratyayavaditi tathā sālambanāḥ sarvapratyayāḥ svapnabādhakapratyayavadeva । atrocyate ।

[361,xiv]

	pratyayatvāviśeṣeṇa svapnapratyayataḥ paraḥ ।
	pratyayonyo nirālamba iti kiṃ pratisādhanaṃ ॥ 700 ॥ (PVA)

[361,xv]

yathā svapnapratyattvāviśeṣādvādhakapramāṇapariniścitanirālambanatvapratibandhādanālambanatvasādhanaṃ tathā yadi sālambanatvamapi tato viruddhāvyabhicārīti naikasyāpi prasiddhiriti tadeva nirālambanatvaṃ । na ca sālambanatve sādhye pratibandhaḥ । anupalabdhyā tudvayorapi nirālambanatvaṃ । tathā hi ।

[361,xvi]

	yathāsvarūpavinmātrādaparasyāpravedanaṃ ।
	svapnādipratyaye jāgratpratyaye 'pi tatheṣyate ॥ 701 ॥ (PVA)

[361,xvii]

nahi jāgratpratibhāsasamviditamapi pareṇa vedyate । pratyayāntarasyaiva tathā vedanādityukta <362> meva tat । tatrāpyālambanamastyeveti cet । tasmādarthakriyā na bhavati । yadi nāmārthakriyākārina bhavati pratīyamānaṃ tvastyeva । na hyekasyābhāve'paraṃ na bhavati । nahi dhūmābhāvādagnirna bhavati । sarvādā 'bhāvātkiṃśukarāśivanna bhavatyeveti cet । evantarhi tadarthakriyākāri na bhavati kiṃśukarāśivat । svenarūpeṇāstu । kiṃśukarāśiḥ svena rūpeṇārthakriyākārī bhavatu na svapnopalabdhaḥ । nahi svapnabhuktaṃ puṣṭikṛt । atha rūpameva tattathāvidhaṃ tena neti cet । na । svarūpasamvedanādvijñānameva taditi sūktaṃ । atha svarūpatve ko virodhaḥ । vāsanābalabhāvitvaṃ svapratītattvañca । artha eva tādṛśo bhaviṣyatīti cet । nāmakaraṇamātrakametat । bhavato 'pi kinneti cet । na 〈।〉 anantakāraṇādhīnasya pratipādanāt । tena jñānameva tat । tathā ca ।

[362,i]

	tasyāścārthāntare vedye durghaṭau vedyavedakau ॥

[362,ii]

nahi tadarthāntaraṃ tasyā eva bhavati rūpaṃ । tato'praveśe na vedanaṃ । praveśe nārthāntaraṃ । nanu yadi buddhisvarūpameva tattasya svasamviditena nīlādinā bhavitavyaṃ । kathaṃ pareṇāpi vedanaṃ 〈।〉 na । bhrāntireṣā taimirikadvayadvicandradarśanavat । tatrāpyartha eveti cet । tathā hi ।

[362,iii]

	abhrāntaḥ pratyayo yadvadarthānāṃ vedako mataḥ ।
	sādhāraṇānāṃ bhrānto 'pi tathārthasyaiva vedakaḥ ॥ 702 ॥ (PVA)

[362,iv]

yathā sādhāraṇattvena pratīyamāno bhrāntābhimatapratyayārthastathetaro 'pi । tadayuktaṃ ।

[362,v]

	sādhāraṇatvamarthasya na pratyakṣatayekṣyate ।
	pratyakṣāsambhavādatra nānumānaṃ na vedanaṃ ॥ 703 ॥ (PVA)

[362,vi]

na tāvatpratyakṣeṇa paravedanasādhāraṇatā pratīyate । anyathā liṅgamantareṇaiva sakalaparapratītivedanaprasaṅgaḥ । atha pareṇāpi pratīyamānaṃ tādṛśameva tat । tataḥ saiva tasya sādhāraṇateti cet । yathā mayaitatpratīyate tathā pareṇāpi yogyadeśasthitena pratīyata iti hi lokapratītiḥ । na । taimirikakeśādiṣu svapnadṛṣṭeṣu caivaṃ pratīterabhāvāt । tatrāpi bhavatyeveti cet । idameva rūpaṃ svapnāvasthāyāmapi tatastatsamānatvādasāvapi bāhya eva । na । bhāvanādāvātmapratibhāsa eva tādṛśo na tu paraḥ tatrāstīti lokasya pratītiḥ evaṃ etadavasthāpīti samānaṃ । paramārthatastu svarūpapratibhāsamātrakabhubhayatrāpīti na sālambanatā ।

[362,vii]

nanu svapne vyākulattvamayatnanirvarttya sakalaṃ tat kathaṃ samānatā pratyayānāṃ । tadasat ।

[362,viii]

	nīlādipratibhāsebhyaḥ kānyā vyākulatekṣyate ।
	sāpyabhyāsabalāyātā tataḥ kathamiyaṃ sthitiḥ ॥ 704 ॥ (PVA)

[362,ix]

nīlapītādipratibhāsa eva kevalaḥ kuto'parā tatra vyākulatā'yatnopanatiśca । svapne prayatnamantareṇa bhāvo vṛkṣādisthāne jhaṭityeva tadrāgāderiti cet । nanu prayatnamantareṇa bhāva iti kena parigṛhītaṃ, kāryabhāvinā pratyayena kāryameva kāraṇabhāvinā tu kāraṇaṃ । idamato bhavatīti kramaḥ । idamantareṇedamityapi krama ityadhyavasāyaḥ । na pratyakṣamatra nānumānaṃ । ākulametadityapi na kenacidvedyate । bhāvanāviśeṣācca nirākulatādibhāvaḥ svapne 'pi । tathā jāgradavasthāyāmapi । ariṣṭādāvākulatādarśanaṃ । ariṣṭadoṣādeva cet । na । ariṣṭānariṣṭayorviśeṣābhāvāt । tatrāpyapareṇa vivekakāriṇā bhavitavyaṃ । tatrāpyapareṇeti naivaṃ bhūtosti yato vivekaḥ । svayameva viveka iti cet । na । svarūpaniṣṭhitāmātratvādasya । nahi svarūpaniṣṭhasya parasamvedanaṃ । svarūpamātravedanaṃ tvākulānākulasamānaṃ । dīrghakālānubandhi<363>vyabhicārarahitamanākulamiti cet । na । pratyakṣeṇa dīrghakālānubandhāgrahaṇāt । tataḥ paro vikalpa evāvaśiṣyate । tena ca nārthapratipattiḥ । tato 'pi na vyavasthā tasyāpi svarūpe pratyakṣatvāt । vastvanubhavena janito vikalpaḥ saṃvādīti cet । na । pratibandhāgrahaṇāt । yadā vastvanubhavo na tadā vikalpaḥ, sa yadā na tadānubhava iti kuto'tra sattyārthagrahaṇaṃ । vikalpeneti cet । ayamapi na pramāṇam । tasyāpi pratibandhasāpekṣattvādaparo vikalpa ityanavasthā । evantarhi vāsanayāpi kathaṃ sambandhagrahaṇaṃ । na । paramārthatastayāpīti pakṣa evāyamiti pratipāditaṃ ।

[363,ii]

	kāryakāraṇabhāvākhyā vāsanābhyupagamyate ।
	bāhyārthavādibhirbāhyaṃ na tu vijñānavādibhiḥ ॥ 705 ॥ (PVA)

[363,iii]

vāsanājanyatāmantareṇāpi vijñānamātrakametaditi pratipāditameveti na doṣaḥ । nanu vāsanābhāvitā na jāgradvijñāne pratīyate । svapnāvasthāyāṃ na svapnaprati 〈bhā〉sanamiti samānametat । utthitasya bhavati jāgradavasthāyāṃ tu na tatheti cet । tadapi yat kiñcit । tathāhi ।

[363,iv]

	uktametatprabodho hi svapne 'pi prativeditaḥ ।
	tataḥ prabodhāvasthā yā na svapnādbhinna lakṣaṇā ॥ 706 ॥ (PVA)

[363,v]

prabuddhohamiti svapne 'pi bhavatyeva । tataḥ kathaṃ prabodhapratibhāsato vyavasthā । anyena prabodhena sāpi svapnattvamāpāditeti cet । iyan tu na kenacidapīti । ata eva padārthavyavasthā yadyapi na tathā tathāpi tatsamānatvānna pratyayasthānaṃ । anumānakālabhāvino hi dhūmasya nāgnipūrvakattvasiddheranumānakatvamapi tu tallaṇakṣattvena । evamasyā api jāgradavasthāyāstallakṣaṇattvādeva tadrūpatā ।

[363,vi]

nanu na tatra bhāvanāvyāpāra upalakṣyate jāgradavasthāyāṃ kathaṃ svapnatulyatā । tadāha ।

[363,vii]

	bhāvanāvyadhāne 'pi bhavatyevāvabhāsanaṃ ।
	bāladṛṣṭaṃ yathā vṛddhāvasthāyāmupalabhyate ॥ 707 ॥ (PVA)
	janmāntarādidṛṣṭasya maraṇasvāpasambhave ।
	janmāntarodayaḥ svapna iti kiṃ na pratīyate ॥ 708 ॥ (PVA)

[363,ix]

yathā rajanīsvāpa tathā maraṇarajanyāmapi ।

[363,x]

	dine dine darśanamatra citraṃ svāpaprabodhāt na tathā kimetat ।
	pūrvasya yaddarśanameṣa hetuḥ padārthadṛṣṭeriti sāmyameva ॥ 709 ॥ (PVA)

[363,xi]

pūrvadinadṛṣṭaṃ yathā rajanīsvapnadarśanasya hetustathā pūrvapūrvadinadṛṣṭamapararajanīvyavahitadinasvapnadarśanameveti mahatīyaṃ svapnaparaṃparā । apūrvasyāpi darśanamiti cet, svapnābhimate 'pyevameveti sarvaṃ samānaṃ ।

[363,xii]

	gamanāgamanaṃ svapne yathānyānyopalambhakṛt ।
	gamanāgamanaṃ jāgratsvapne 'pi na kimiṣyate ॥ 710 ॥ (PVA)

[363,xiii]

vyavahārābhāvāditi cet anenaivānumānena viduṣāṃ vyavahāra iti kinna paryāptaṃ । yathā kāryakāraṇavyavahāra ānumānikaḥ tathāyamapīti samānaṃ । kṣaṇikattve ca na vyavahāra iti kiṃ tena na bhavitavyaṃ । tadapi neti cet । etatpratipādayiṣyāmaḥ ।

[363,xiv]

nanu nidropaghātātsvapnadarśanamasattyārthaṃmiti yuktaṃ । nanu parisphurannevāsau kathaṃ svapnaḥ । prārambhe tu svapnatvaṃ nopayujyate । tadeva tasya pratibhāsasya kāraṇañcet । na । bhāvanāviśeṣātpratibhāsaviśeṣadṛṣṭeḥ । samāne 'pi svāpaprārambhe kaścitkathañcit svapnadarśī bhavati । tadabhāve'bhāvāditi cet । bhavatu nimittamātratvaṃ tathāpi na tasya pratibhāsaviśeṣakāraṇattvaṃ ।

<364>

[364,i]

ayamapi svāpānantarameva pratibhāsaḥ tataḥ samānatā svapnena prabodhe satīti cet । na । pratibhāsavyatirekeṇa prabodhābhāvāt । prabuddha iti pratyayāt prabodha iti cet । na । svapne 'pi sa pratyaya ityuktaṃ । tasmānna svapnetarayorviśeṣaḥ । tato yo viśeṣadarśanāt sālambananirālambanatvabhedamāha tasya tadviśiṣṭattvamasiddhamiti dūṣaṇaṃ । natvidānīṃ sālambanattvasiddhiḥ prāptā jāgratpratyayāviśeṣāditi viparyayasiddhiḥ । na । viparītādikhyāterabhāvaprasaṅgāt jāgratpratyayavadeva tathā cābhyupagamabādhaḥ । kiñca ।

[364,ii]

	bādhakapratyayo vyaktaḥ pratyayattvādihetunā ।
	vidhātuṃ nānyathā śakyo nāmunā vyaktabādhikā ॥ 711 ॥ (PVA)

[364,iii]

bādhakapratyayo hyanupalabdhilakṣaṇo viparyayopalabdhirūpaḥ pratyakṣarūpo nānumānena pratyayatvādinā bādhituṃ śakyaḥ । yadi dhūmādagnyanumāne paścādviparyaye pratyakṣavṛttiḥ kimanumānaṃ pramāṇaṃ ।

[364,iv]

nanu pratyakṣavṛttāvapi yadi dvicandraviṣayenumānaṃ bādhakaṃ kintatpratyakṣamiti samāno nyāyaḥ । na । tatrāpi pratyakṣasyaiva bādhakatvaṃ । pūrvamekasya darśanāt । anyathānumānameva na syāt ।

[364,v]

na tu pratyakṣamanumānapūrvakaṃ । yadi tu syāt । anumānameva tatrāpi bādhakamiti bhavedanumānabādhāyāṃ pratyakṣamapramāṇam । tathā ca parasparavyāghātānna kiñcid bhavet । tataḥ pratyakṣamūlamanumānaṃ । na tvanumānamūlaṃ pratyakṣaṃ ।

[364,vi]

nanvanumānamūlameva pratyakṣamiti vyavasthitaṃ । tathā

[364,vii]

	nānumānaṃ vinādhyakṣaṃ prathamaṃ saṃpravartakaṃ ।
	anumānena sambandhagrahaṇe syātpravartanaṃ ॥ 712 ॥ (PVA)

[364,viii]

anumānena hi sambandhagrahaṇe'rthakriyayā pratyakṣasya pravarttakattvaṃ tato'numānātpratyakṣaṃ pramāṇaṃ pratyakṣādanumānamiti samānaṃ parasparabādhanaṃ । yadyevamitaretarāśrayaṇadoṣa eva syānna tu prāmāṇyamekasyāpi । uktametatsvarūpasya svato gatiḥ । prāmāṇyaṃ vyavahāreṇa vyatirikte pravṛttiviṣayerthātmani । taccānādivyavahārāndhaparamparayā । tacca samvādātpramāṇaṃ sambādaśca bhāvini । bhāvini ca samvedanameva । tataḥ kathamarthaviṣayaṃ prāmāṇyaṃ ॥ anumānamapi svarūpaviṣaye pratyakṣamantareṇaiva cet । na । tatra tasya pratyakṣataiveti । tatonumānena pratyakṣaṃ vyatirikte bādhyate । tasyānumānaviṣayatvāt । parokṣatvāttasya । kathaṃ parokṣe pratyakṣaṃ pramāṇamiti cet । pravarttakattvena । na grahaṇena । grahaṇaṃ cedapravarttakameva bhavet । tathā hi ।

[364,ix]

	yadyasāveva pūrvasmin pratyakṣe pratibhāsinaḥ ।
	pravarteta kimarthaṃ sa prāpta eva svarūpataḥ ॥ 713 ॥ (PVA)
	arthakriyārthino vṛttirna sā tarhi prakāśitā ।
	prakāśamānatāyāṃ hi punaḥ syādapravartanam ॥ 714 ॥ (PVA)
	prakāśitārthakriyo 'pi prāptyarthaṃ saṃpravarttate ।
	prāpterapratibhāsatvātvṛttirapratibhāsite ॥ 715 ॥ (PVA)

[364,xii]

tatra cānumāne ca na<?> bādhyate yadi sutarāmasmatsamīhitasiddhiḥ । tathā hi । vyatirikte'rthe'numānena pravartyate pratyakṣaṃ । sa ca parokṣatvādanumānasya viṣaya iti tatraivānumānena bādhā pratyakṣasya । tatra cānumānabādhāyāmanumānamevānumānena bādhitaṃ bhavet । taccāndhaparamparāyātamanumānaṃ । tasyānumānena bādhane pratyakṣeṇa vā na kadācitkṣatiḥ । pratyakṣatatsamutthāpitānumānayostu nānumānena bādhā na pratyakṣeṇeti nyāya eṣaḥ ।

<365>

[365,i]

nanu pratyakṣamapi dvicandraviṣayamekacandrāvabhāsinā taduttarakālabhāvinānyena vā bādhyata eva । tasyāpratyakṣatvāditi cet । kasmādvādhyamānatvāt । parasparaparihāreṇāvasthitayoḥ kathaṃ bādhyabādhakabhāvaḥ । evametaditi cet । dvayorapi bādhyabādhakabhāva iti । na prāpakatvādekasya bādhakatvameva । tathā hyekatrābhipretaprāpakatvaṃ nāparasya । evantarhi tadeva pāramparyeṇānumānasya bādhyatvamāyātaṃ । tato nirālambanāḥ sarva eva pratyayāḥ svapnapratyayavaditi korthaḥ 〈।〉 svarūpālambanāḥ । tatra ca pratyakṣantatsamutthāpitaṃ cānumānamanupalabdhirūpaṃ । tacca nānumānenānyena vā bādhituṃ śakyam । vyatiriktālambanasādhanaṃ tu na pratyakṣaṃ nāpi tadutthāpitamanumānamandhaparasparāyātatvāt । tatra cānumānaṃ pratyakṣaṃ vā bhavati bādhakamityekānta eṣaḥ । tataḥ sarve sālambanā jāgratpratyayavaditi na pratipramāṇamūlatvāt । svapnādīnāṃ sālambanatvabādhikā buddhiranālambanā । tathā sati taddṛṣṭāntena kathaṃ sālambanatvasiddhiḥ ।

[365,ii]

nanu ca nirālambanatvaṃ pratyayāntaragataṃ tadanayā buddhyā sādhyate । tacca vyatiriktaṃ । tatonyo 'pi pratyayo vyatiriktasādhyaviṣaya eva pratyayatvāditi kathamapratipramāṇam । yadi nāma pratyakṣapūrvakattvādasyāvyatiriktālambanatvaṃ । tadviparyayabuddhestu viparyayagrastāyāḥ kimāyātaṃ yena sāpi tatheṣyate । na cāsau vyatirekaṃ sādhayati, vyavahāramātraprasādhanāt । aparaṃ vyatiriktetarālambanaṃ samvādayati । sa ca samvādastadanubhavābhiniveśī tatkāla eva । tato nedānīntadatra pratibhāti mayi । ahantu svākāraparyavasitaiveti tadātmānamanālambanameva pratipādayati tato nānayā sālambanayā parāpi sālambanā sādhyate ।

{2.1.2.7.1.4}

<(gha) grāhyagrāhakākārapratibhāsavyavasāyaḥ—>

[365,iii]

nanu yadi tadrūpaṃ na viṣayīkaroti kathamanayā tatsādhitam । tatra sambādādityuktaṃ । sambādādviṣayīkṛtamiti jñāyate । ata evāha ।

[365,iv]

	avedyavedakākārā; yathā bhrāntairnirīkṣyate ॥ 331 ॥
	vibhaktalakṣaṇagrāhyagrāhakākāraviplavā ।
	tathākṛtavyavastheyaṃ keśādijñānabhedavat ॥ 332 ॥
	yadā tadā na saṃcodyagrāhyagrāhakalakṣaṇā ।

[365,vii]

avedya eva vastuni vedakākārā keśādau prāpya, na hi tatra keśādau prāpye buddhirvedikā tasyāsattvāt । bhrāntaistu prāpya vediketi pratīyate । ataśca pratīyate yatpravarttante । tatredānīṃ pravṛtānāṃ prāptirnāsti tatrānālambanatvaṃ sphuṭameva । tenāparamanālambanaṃ sādhyate । samānarūpopalakṣaṇādvilakṣaṇasyānupalakṣaṇāt । sālambanatvantu na kvacidupalakṣitaṃ tataḥ kathaṃ tatsamānatvātsarvasālambanatvaprasiddhiḥ । nahi prāpya rūpapratibhāsi tadupalakṣitaṃ pravṛtterevānyathā tasya pratibhāsanādapravarttanaṃ syādityuktaṃ । pratibhāsite 'pi punaḥ pratibhāsanārthaṃ pravarttata iti cet । punaḥ pratibhāsamānattvantarhi na pratibhāsitaṃ । tasyāpi pratibhāsamānatvena pravattatetyanavasthā । punaḥ

<366>

[366,i]

pratibhāsanañca kimarthaṃ । sukhārtha grahaṇārthamveti cet । tadarthaṃ tarhi pravarttate । taccāpratibhāsitameva । tasmādapratibhāsamāna eva sarvatra viṣayattvamityanālambanaṃ sakalaṃ samvedanamiti kathantato viparyayasādhanaṃ । kathanataharyaviṣayīkṛte pravartate ।

[366,ii]

tadasat ।

[366,iii]

	viṣayīkṛte 'pi hi kathaṃ pravarttanamitīritaṃ ।
	kāryakāraṇabhāvoyamevameva vyavasthitaḥ ॥ 716 ॥ (PVA)

[366,iv]

svasamvedanapratipatteḥ pratipattyanantarambhavati svahetusāmarthyādahetuto vā । yathā dṛṣṭaṃ tathābhyupagamyatāmata evoktaṃ 〈।〉 "nirvyāpārāḥ sarvadharmā" iti । athavā vyatiriktasya pūrvamapratipatteḥ prāpyasya paścācca bhedapramāṇābhāvātkathaṃ vyatiriktapratītiḥ । etenārthakriyayāpi sahakāryakāraṇabhāvaḥ pratyuktaḥ । pūrvāparayorbhedāpratīteḥ samānakālasya cājanyatvāt svarūpamevārthakriyā sā ca svapne 'pyastīti samānaṃ । tato buddhiravedyavedakākāraiva । vibhaktalakṣaṇau grāhyagrāhakākārau viplava eva tataḥ । tataḥ svarūpamātrasamvedanāparo vikalpa eva kevalamudeti pūrvānubodhāt । tatastathā vyavasthā na paramārthastatra tathātvaṃ । tathā hi keśajñāne sati pūrvānusmaraṇādevaṃbhūtapratibhāsānantaraṃ prāptirāsīt । tato vikalpo grāhyagrāhakollekhenotpattimān । so 'pi svarūpe grāhyagrāhakarūparahita evāpareṇa tathā vyavasthāpyate । na tasyāpi svato vyavasthā ।

[366,v]

	samvedanena bāhyattvamatorthasya na sidhyati ।
	samvedanādvahirbhāve sa evantu na sidhyati ॥ 717 ॥ (PVA)
	yadi samvedyate nīlaṃ kathaṃ bāhyaṃ taducyate ।
	na cetsamvedyate nīlaṃ kathambāhyaṃ taducyate ॥ 718 ॥ (PVA)
	anyena vedane tena kathambāhyantaducyate ।
	anyena vedane tena tenetyeṣānavasthitiḥ ॥ 719 ॥ (PVA)
	anyena vedanañcaitatkuto'vasitamātmanā ।
	tatkāryadarśanānnaitatkāryatvasyāprasiddhitaḥ ॥ 720 ॥ (PVA)

[366,ix]

nahi kāryakāraṇabhāvaḥ prasidhyatīti niveditametat । anumānasya sāmānyaviṣayatvasya varṇanāt ।

[366,x]

	sa eva dṛśyatenyenetyetadeva na sidhyati ।
	yathā ca romaharṣādikāryadṛṣṭestadekatā ॥ 721 ॥ (PVA)
	tathā sukhāderekatvaṃ tata eva prasidhyati ।
	anyadeva sukhantasya grāhyamapyanyadastu tat ॥ 722 ॥ (PVA)
	deśabhedātsukhādīnāmanyattvamiti cenmatiḥ ।
	ekatve deśabhedo 'pi kathaṃ sidhyati tatvataḥ ॥ 723 ॥ (PVA)
	tata eva sukhādanyaromaharṣādayo na kiṃ ।
	anyatvādromaharṣādeḥ sukhasya yadi bhinnatāṃ ॥ 724 ॥ (PVA)
	anyatve grāhyamapyanyaditi kasmānna gṛhyate ।
	romaharṣādayo 'pyasmatsamvidantargatā yadi ॥ 725 ॥ (PVA)
	kathantenyonyasātādipratibhāsagatiḥ sphuṭā ।
	asmatsukhaṃ vināpyasya romaharṣādayo yadi ॥ 726 ॥ (PVA)
	asmadgrāhyamvināpyasya romaharṣādayo na kiṃ ।
	kālabhedena tatrāpi yadi bhedaḥ samiṣyate ॥ 727 ॥ (PVA)
	abhinnasya svarūpeṇa kālabhitkiṅkariṣyati ।
	abhedo 'pyastu tatrāpi parokṣo na bhavedasau ॥ 728 ॥ (PVA)

[366,xviii]

samvittiparihāreṇa sthitamekaṃ kathañca tat ।

[366,xix]

yadi tadekamevādyāpyanuvarttate kathamasya parokṣatā । parasparasamvedanaparihāreṇa ca vyavasthitaṃ kathamekamiti cintyamevaitat । yadi ca sādhāraṇatvaṃ pratibhāti tvayā dṛṣṭaṃ na veti kimiti praśnaḥ । pramāṇāntarasamvādārtha । yadi pratyakṣānna pratyeti vacanādapi naiva pratyeṣyati । tadapi svapratibhāsameva sūcayati tvatpratibhāsitaṃ mama pratibhātīti tenāpi vṛthaivaṃ jñātavyaṃ । tata itare<367>tarāśrayadoṣaḥ । yacca pratyakṣeṇa na pratipannaṃ tat kathaṃ vacanātpratyetavyaṃ । nahi pratyakṣerthe paropadeśo garīyān । kiñca ।

[367,ii]

	pratyaṃkṣasya pramāṇatve vacanasya pramāṇatā ।
	vacanasya pramāṇatve pratyakṣasyetyasādhvadaḥ ॥ 729 ॥ (PVA)
	parasparasahāyatvaṃ na taimirikayordvayoḥ ।
	na pratyekamasāmarthye samudāyasya tadyataḥ ॥ 730 ॥ (PVA)

[367,iv]

tasmāccakṣurādikaraṇādhīnasvasamvedanatvādvijñānameva nīlādikamityavedyavedakākārā buddhirūpā buddhiḥ । tathaiva kṛtavyavastheyaṃ buddhiḥ । tathaiva vedanāditi paramārthaḥ । tataḥ svasamvedanameva phalamartha iti ca niścayastatraiva । nārthasamvedanannāmāstīti । tato yaduktaṃ na grāhyasya svarūpagrāhakatve dṛṣṭāntaḥ kaścidastīti । tatra viparyayābhāve'nupalabdhisādhite kathamadṛṣṭāntatā śaśaviṣāṇādiranupalabhyamāno dṛṣṭāntaḥ pratyakṣaprasiddhe vā kiṃ dṛṣṭāntena । tato yadi śakṣyāmo vispaṣṭaṃ svāṃśagrāhyanivāraṇam । tadā śuddha eva te pakṣo viśeṣaṇarahita eva grāhyanivāraṇo bhavet । tasya ca pakṣasya pratyakṣeṇa bādhanaṃ । yataḥ pratyakṣādeḥ pratyayavargasya bāhyamevālambanamavaśiṣyate । svāṃśagrāhyanivāraṇāt iti yaduktaṃ pareṇa, tadasaṅgataṃ । pratyakṣasya bāhyaviṣayatvābhāvasya pratipādanāt svaniścayenaiva teṣāṃ jāgratpratyayānāṃ bādhakarahitattvenāvalambanattvamiti cet । na ।

[367,v]

	svaniścitattvameteṣāṃ svāṅga eva samīkṣyate ।
	niścayo bahirarthe tu nāsāvanavabhāsite ॥ 731 ॥ (PVA)

[367,vi]

pratibhāsasmaraṇātirekeṇa na niścayo nāma । na tāvatpratibhāsanamarthasya pratibhāsābhāve ca na smaraṇaṃ । tato'parasya niścayasyābhāvāt niścayo bahirartha iti vacanamātrakamevaitaditi vyartha ।

[367,vii]

	duṣṭajñānagṛhīterthe pratiṣedho hi yujyate ।
	agṛhītagrahagrāhaniṣedhaḥ kinna yuktimān ॥ 732 ॥ (PVA)
	gṛhītamātrabādhe tu svapakṣasyā styasiddhatā ।
	agṛhītasya satvantu bhavatā kathamucyate ॥ 733 ॥ (PVA)
	agrāhyatvācca bhedena viśeṣaṇaviśeṣyayoḥ ।
	aprasi ddhobhayatvaṃ vā vācyamanyatarasya vā ॥ 734 ॥ (PVA)
	bhedena pūrvagrahaṇātpaścāttattvanirūpane<?>〈 ṇe〉 ।
	na bhedaḥ paramārthena tataḥ kimvā virudhyate ॥ 735 ॥ (PVA)
	viśeṣaṇaviśeṣyattvaṃ vyāvṛttiparikalpitaṃ ।
	kāryakṛddhauddharāddhānte na gataṃ śrutigocaraṃ ॥ 736 ॥ (PVA)
	cakṣu śśrotrośca yañjñānaṃ viśeṣaṇaviśeṣyayoḥ ।
	tannirālambanatvena svavāgvādho na kasyacit ॥ 737 ॥ (PVA)
	sambhavosti prabhedasya viśeṣaṇaviśeṣyayoḥ ।
	tato nirūpaṇā kinna pratijñārthasya śobhanā ॥ 738 ॥ (PVA)

[367,xv]

api ca ।

[367,xvi]

	nirālambanatā nāma na kiñcidvastu gamyate ।
	tenaitadvyatirekādau praśno naivopapattimān ॥ 739 ॥ (PVA)
	yadyavastu kathantvasmāṃstvaṃbodhayitumicchasi ।
	budhyase vā svabudhyā tvaṃ kalpayitvātha sādhyate ॥ 740 ॥ (PVA)
<368>
	asataḥ kalpanā kīdṛk tat kliṣṭau vastu sajyate ।
	kathamiṣṭamabhāve cedvastu so 'pīti vakṣyate ॥ 741 ॥ (PVA)

[368,ii]

uktametadvyāvṛttibhedakalpitena rūpeṇa viśeṣaṇaviśeṣyabhāvo nirālambanatvaṃ kalpitabāhyālambanabhedena pṛthagivavyavasthāpyate । tathābhūtasvarūpabodhanāya na paramārthato bheda pratipādyate'bhedapratipādatasya vastutvāt । avastuni kalpanā kathamiti cet । ata eva । anyathā

[368,iii]

	vastunaḥ kalpanā kīdṛk tathā'vastu prasajyate ।
	abhāve kalpanāvṛttirna ca vastu sa vidyate ॥ 742 ॥ (PVA)
	atha pratyaya ityeṣa karmabhāvādi vā bhavet ।
	bhāvādiṣu virodhaḥ syātkarma cetsiddhasādhanaṃ ॥ 743 ॥ (PVA)

[368,v]

karma na ucyate pratyaya ityeṣa dharmirūpo'nyaḥ karmavyutpatyā vā syāt pratyāyyata iti pratyayaḥ । athavā pratītiḥ pratyayaḥ । pratyāyayati pratyāyyate'neneti vā pratyaya iti । bhāvakartṛkaraṇarūpatā vā syāt sarvametadanupapannaṃ । yadi pratītiḥ pratyayaḥ sā pratyāyyena vinā na bhavati । evaṃ kartrādikamapi । tataśca pratyaya iti bāhyārthāpekṣaḥ । nirālambana iti tadabhāva iti parasparavirodhitā ।

[368,vi]

tadasat । yadi pratītiḥ pratyayaḥ sā svātmaniṣṭhā'nyena vinā na bhavatīti kuta etat । anyasya tasyāmadarśanāt । svarūpameva ca tatra pratyāyyaṃ bhaviṣyati kimanyena । tathā ca pratipāditaṃ । pratyāyayati pratyāyyate'nenātmaiveti kimvirodhagatamatra । karma cet karmatvaṃ nāma nāvagamyate । svarūpeṇa hi nīlādikaṃ pratibhāsate na tu tasyāparā karmatā nāma । yadyasāvanyena kartrā svavyāpāreṇārthyamāna upalabhyeta tadevālambanamanyasya tacca nirākriyate yadi kathaṃ siddhasādhanam । kiṃtvasāvarthyamāna eva na sidhyati । tataḥ kathaṃ karmatayā tasyālambanabhāvaḥ । svarūpeṇa tadā labhyate cedidamidānīṃ siddhasādhanam ।

[368,vii]

nanvālamvyamāna ātmanā ahaṃ nīlaṃ pratyemīti pratīyate । tadasat ।

[368,viii]

	ahamityapi yat jñānantaccharīrendriyātmavit ।
	ahaṃ kāṇaḥ sukhī gauraḥ samānādhāravedanāt ॥ 744 ॥ (PVA)

[368,ix]

na hīndriyādibhyo'paramātmānamahaṃ pratyayālambanatvenopalabhāmahe ।

[368,x]

	yena preraṇameteṣāṃ sa ātmā cedananyavit ।
	svasvabhāvodayādeṣāṃ pramāṇaṃ nāparaṃ kvacit ॥ 745 ॥ (PVA)
	udayaśca yato dṛṣṭaḥ sa eva prerako yadi ।
	anyonyapratyayatvena prerakāste parasparam ॥ 746 ॥ (PVA)
	samudāyāttadanyasya samudāyasya sambhave ।
	kāryakāraṇabhāvena vyavahāraḥ pravarttate ॥ 747 ॥ (PVA)
	buddhirūpavivekena prerakaṃ nānyadīkṣyate ।
	pūrvapūrvastathābhūtābhyāso vā prerakaḥ kvacit ॥ 748 ॥ (PVA)
	sukhendriyākārabuddheryadi buddhyantarodayaḥ ।
	nīlādyākāratāṃ prāptaṃ tatkutaḥ karmakartṛtā ॥ 749 ॥ (PVA)
	samānakālavṛttau vā vyāpāro na parasparaṃ ।
	tataḥ karmādibhāvānāṃ na bhāva upapattimān ॥ 750 ॥ (PVA)

[368,xvi]

yattūktaṃ ।

[368,xvii]

	pratya yasya hi rūpādernirālambanateṣyate ।
	svavijñānātmakattvena kiñcinnālambate hyasau ॥ 751 ॥ (PVA)

[368,xviii]

tadatyantamasat । yataḥ ।

[368,xix]

	pratyayasya na rūpādernirālambanateṣyate ।
	abodharūpavyāvṛttaḥ svāṅgamālambate hyasau ॥ 752 ॥ (PVA)

<369>

[369,i]

vyatiriktālambanatvena tu nirālambanatā vijñānātmakatvenaiva sutarāmiti pratipāditam । yatpunarabhyadhāyi ।

[369,ii]

karttṛtve karaṇattve vā pakṣattvaṃ śabdayorapi 〈।〉

[369,iii]

	tannirālambalanatvena pakṣābhāvaḥ prasajyata iti ॥ 753 ॥ (PVA)

[369,iv]

tadatisubhāṣitaṃ । yataḥ । tābhyāmapi kila pratyāyyate nirālambanapratyayaśabdābhyāṃ tataḥ tayorapi pratyayatvaṃ । tadanālambanatvena kaścitpratyakṣaḥ śabdagatamātrakameva kevalaṃ ।

[369,v]

	arthī nālambanaṃ tatra vyāvṛttiḥ śabdagocaraḥ ।
	tasya samvāditāmātrāt pakṣatvaṃ na virudhyate ॥ 754 ॥ (PVA)

[369,vi]

nahi śabdagocara eva pakṣaḥ । sādhanaviṣayatvāttasya । sādhanañca pratyakṣalakṣaṇo'nupalambhaḥ । tena svākārālambanatā sādhyā sā pakṣaḥ । kathaṃ pakṣābhāvaḥ । pratyaya iti cātra jñānaṃ prakaraṇādavagataṃ tatkathaṃ śabdadvārakadūṣaṇāvasaraḥ । nahi yāvadvayutpattyā viṣayīkriyate sa śabdapratipādyo 'pi tu prakaraṇāyāta evānyathā na śabdādarthagatiḥ । sāmānyaśabdānāmapi prakaraṇādviśeṣavṛttinopalabhyate, saindhavamānayeti yathā । bhojanabelāyāṃ lavaṇasyaiva pratītiḥ । idamapyekaphūtkāreṇaiva gataṃ । yadāha ।

[369,vii]

	pratyāyyena ca vākyena vinā kartrādyasambhavaḥ ।
	pratyaye tannimitte vā bādhaḥ svavacanena te ॥ 755 ॥ (PVA)

[369,ix]

yadi na pratyāyapayati kiñcitpratyāyyate vā na tena, kathamasau tathā, pratyayaviṣayābhāve vā kimviṣayā pratītiriti । yataḥ ।

[369,x]

	pratyāyyena hi bhinnena vinā kartrādisambhavaḥ ।
	pratyaye tannimitte ca bādhaḥ svavacanātkathaṃ ॥ 756 ॥ (PVA)
	kalpitaḥ karmakartrādiḥ paramārtho na vidyate ।
	ātmānamātmanaivātmā nihantīti nirucyate ॥ 757 ॥ (PVA)

[369,xii]

abāhyanimittau ca pratyayaśabdārtho na svavacanabādhaḥ ॥

[369,xiii]

	athāpi rūḍhirūpeṇa pratyayaḥ syāttathāpi tu ।
	grāhakaṃ vastu naḥ siddhaṃ pratyayonyasya vastunaḥ ॥ 758 ॥ (PVA)

[369,xiv]

rūḍhirūpeṇāpi pratītinirapekṣaḥ pratyayaśabdo vyatiriktasyaiva vastunaḥ siddhaḥ pratyaya iti । tataḥ siddhameva lokaprasiddhayā bāhyavastuviṣayattvaṃ । nahi lokaprasiddhamanyathā śakyavidhānaṃ ।

[369,xv]

tadasat ।

[369,xvi]

	lokaprasiddhimātreṇa na vastūnāṃ vyavasthitiḥ ।
	vicārakasya lokasya vastusiddhau nimittatā ॥ 759 ॥ (PVA)
	samvedanātirekeṇa lokaḥ ko vārthasiddhaye ।
	samvedanasya lokattve tadanālambanīkṛtaṃ ॥ 760 ॥ (PVA)
	samvedanaṃ vinā loko yadi tattvaṃ vivecayet ।
	vivecayeyuḥ sarvemī janātmānaḥ śilādayaḥ ॥ 761 ॥ (PVA)

[369,xix]

yadapyucyate ।

<370>

[370,i]

	tamabhyupetya pakṣaśceda abhyupetaṃ virudhyate ।
	viśeṣya 〈syā'〉 prasiddhiśca tavāsmākamatādṛśe ॥ 762 ॥ (PVA)

[370,iii]

tādṛśe vastvantarapratyāyake tavāsiddhirviśeṣye pratyaye'smākamanyathābhūte । tathā ।

[370,iv]

ātmadharmasvatantratvakalpane 'pi tathā bhavet 〈।〉

[370,v]

	na ca pratyayamātrattvaṃ kiñcidastyanirūpaṇāditi ॥ 763 ॥ (PVA)

[370,vi]

tathā hi । yadi vyatiriktasādhanatvamabhyupagamya pratyayaḥ pakṣīkriyeta sa tathābhūto dharmī na bhavataḥ siddhaḥ । nahi bauddhasyaivamabhyupagamaḥ । atha viparyayābhyupagamo'vyatiriktasādhanatvaṃ tathāsati prativādināmasmākamasiddhaḥ । na hayavyatiriktasādhanaḥ pratyayorasmābhirabhyupagataḥ, evamātmadharmatvaṃ bau dadhā nā masiddhaṃ । svatantrattvaṃ ca mī māṃ sa kā nāṃ । na ca pratyayamātramasti । yasya dharmittvamubhayapakṣavyatirekeṇa nirūpayitumaśakyatvāditi । tadyathākathañcinmukhamastītyuktaṃ । yataḥ uktametat ।

[370,vii]

	vivādapadabhūtasyāvaśyamevāprasiddhatā ।
	prasiddhistasya cejjñātā sādhanaṃ kasya sādhanam ॥ 764 ॥ (PVA)

[370,viii]

ya eva hi vyatiriktasādhanadharmaḥ pratyaya dharmiṇo viśeṣaṇattvenāsiddha iti tadasiddhidvāreṇa viśeṣyāsiddhayudbhāvānāṃrtha bhavatā sa eva vivādāspadībhūtaḥ bhavatā sādhyaḥ, tena ca viśeṣaṇenāsiddhatvamiṣyata eva dharmiṇaḥ । sādhanakāle yadi tu sa eva siddhaḥ kimidānīṃ siddhopasthāyināṃ sādhanena । natvasiddhaviśeṣaṇaḥ pakṣo duṣṭa eva yathā sāṃ khyaṃ prati vināśī śabda iti ।

[370,ix]

tadasat । yataḥ ।

[370,x]

	sākhyaṃpratyapi pakṣasya duṣṭattvaṃ vinivāritam ।
	nahi dṛṣṭāntasiddhe'rthe pakṣe'siddhaviśeṣaṇaḥ ॥ 765 ॥ (PVA)
	aprasiddhotha dṛṣṭānte vināśo hetuduṣṭatā ।
	anaikāntikatā vā syāddhetorvā syādviruddhatā ॥ 766 ॥ (PVA)

[370,xii]

yadi pakṣe na siddho nirāma (= svanāśaḥ) iti doṣaḥ । tadasat । tata eva sādhyate । tato'prasiddhaviśeṣaṇattvameva pakṣasyādoṣaḥ kathamasau doṣaḥ । nahi svarūpameva doṣaḥ । atha dṛṣṭānte'siddhistadā dṛṣṭāntadoṣo hetudoṣo veti na pakṣadoṣatā ।

[370,xiii]

	na cātmadharmatā'siddhau dharmānapratyayo bhavet ।
	na hyākāśaguṇāsiddhau śabdo dharmī na siddhyati ॥ 767 ॥ (PVA)

[370,xv]

śrotragrahaṇamātreṇaiva tasya dharmitvaṃ । anyathā na kaściddharmī bhavetprativādyupakṣitasya dharmasya sarvatrāsiddhatvāt । tasmādayamadoṣa eveti yatkiñcidetat । tata evāparamapi paroditamayuktaṃ ।

[370,xvi]

	śabdārtha mātrarūpeṇa yathānyeṣāṃ nirūpaṇaṃ ।
	tathāpi bhavato na syādvādyabhedamanicchata ॥ 768 ॥ (PVA)
iti

<371>

[371,i]

vācakādvācyantarebhyaśca bhedānabhyupagamādyasya ca vādinaḥ śabdārthamātrarūpeṇāpi nirūpaṇamaśakyaṃ sāmānyānabhyupagameva dharmādivikalpane sati paravādinā tena pratyavasthātumaśakyamiti ।

[371,ii]

tadasat । pratyaya ityaviśeṣaṇaṃ śabdārthamātraṃ vijñānamiti yo'rthaḥ pratibhāsanamiti yasya paryāyaḥ tasya siddhatvāt । asadetat । dvicandrādipratyayenyatra ca yatpratyayatvaṃ । tadekākāraparāmarṣaviṣayaḥ siddhameva । tasya tu punaḥ kintattvamityaparaṃ sakalaṃ vicāryatvātsādhyamadhyamadhyāsīnamasiddhamiti kimayuktaṃ । atrāsiddhatā paścādākṣipya nirākariṣyate । anyaducyate tāvat ।

[371,iii]

	nirālambanatā ceha sarvathā yadi sādhyate ।
	viśeṣaṇāprasiddhiḥ syād dṛṣṭāntaśca na vidyate ॥ 769 ॥ (PVA)

[371,iv]

sarva eva pratyayo nirālambanaḥ sādhyaḥ । ko dṛṣṭāntastatra । atha jāgratpratyayastathāpyasiddha eva dṛṣṭāntaḥ । svapnapratyayasyāpi sālambanatvātkathañcittatkālānyakālavastvālambanatvāt । atha tatkālālambanābhāvaḥ । tadā

[371,v]

	kenaciccetprakāreṇa nirālambanatocyate ।
	rasajñānasya rūpādiśūnyatvātsiddhasādhanam ॥ 770 ॥ (PVA)

[371,vi]

yathā yasya yadālambanantatkālamanyakālādi vā tathā tatsālambanamabhyupagantavyaṃ । tathāpyanālambanattve rasajñānamapi rūpeṇānālambanamiti prāptaṃ tacceṣyata eveti siddhasādhanaṃ ।

[371,vii]

	atha buddhiryadākārā tadālambanavāraṇam ।
	svākārasyābhyupetatvāttadabhāvo virudhyate ॥ 771 ॥ (PVA)

[371,viii]

grāhakāṃśo hi jñānasya nārthākāratā । kintarhi jñānākārataiveti bhavatāmabhyupagamaḥ । tatredānīṃ jñānasya grāhyābhāvaḥ prasakto'niṣṭaśca । tatra grāhyātmanālambyena bhāvyaṃ atha bāhyannālambanaṃ ।

[371,ix]

tadasat ।

[371,x]

	bāhyānālambanattve 'pi bāhya ityagraho yadi ।
	stambhādau naiva tadbuddhirityevaṃ siddhasādhanam ॥ 772 ॥ (PVA)

[371,xi]

atrāpi bahirghaṭa iti buddhistatrāpi na ghaṭa evālambanaṃ । api tu bahirviṣaya eva । tatsāmānādhikāraṇyāttu ghaṭe tathā pratyayaḥ ।

[371,xii]

	atha stambhādirūpeṇa nirālambanatocyate ।
	samvedanasya dṛṣṭattvāttadvirodhaḥ prasajyate ॥ 773 ॥ (PVA)
	dvicandrādiṣu tulyañcedindriyāprāptito hi saḥ ।
	tatrānālambanoktiḥ syānnārthasamvittyabhāvata ॥ 774 ॥ (PVA)

[371,xv]

idriyeṇa cakṣurādinā prāptaṃ gṛhṇāti buddhirita nirālambanatocyate । dvicandrādibuddheḥ । na tu tadālambanameva । ekacandrapratipattirāsīdasya prāgiti tena samprayogeṇa indriyeṇa dvayasyetyanālambanā । na tu sarvadā'rtha eva nāsti । ekacandradarśane sati tadviparyaye nālambanatvamiti kāraṇamanālambanatvapratipatteḥ । etadeva darśayati ।

[371,xvi]

	sarvatrārthendriyāṇāṃ na saṃyogasadasattayā ।
	samvittau vidyamānāyāṃ sadasadgrāhyatāsthitiḥ ॥ 775 ॥ (PVA)
	bhavata stvindriyādīnāmabhāvād grahaṇādṛte ।
	nālambanatvahetuḥ svānniṣedhaḥ tena yujyate ॥ 776 ॥ (PVA)

<372>

[372,i]

nirālambanāḥ pratyayā iti । tadetadalīkakalpanāmalamalīmasañcetaḥ pareṇāhaṅkāramāviṣkṛtamiti mahatī mohasya mahīyastā । tathā hi 〈।〉

[372,ii]

	nirālambanaśabdasyā svāṃśālambābhidheyatā ।
	prasiddhā cetpramāṇena dūṣaṇaṃ dūṣaṇaṃ katham ॥ 777 ॥ (PVA)

[372,iii]

paraparikalpitayākṣagrāhyālambananiṣedhena svāṃśālambana evāyaṃ śabdaḥ prayukta iti prakaraṇāditaḥ pratītiḥ । anyathā śabdādarthapratītyabhāvāt । tatra śabdādayamarthaḥ pratīyate loke kathamasya nirūpaṇamaśakyaṃ ।

[372,iv]

nanu na tasyāpi vācakādvācyāntarācca bheda iti kathaṃ śabdārthamātrasya dharmitvamityuktaṃ ।

[372,v]

sattyamuktamayuktantūktamiti kintena । nedamidānīmevādvaitamāyātaṃ yato bhedo na syādapi tu bhinna eva pratyayāntarebhyaḥ parasparañca । tatra ghaṭaśabdādanyaḥ pratyayo'nyaśca ghaṭaḥ śabdādityādi । śabdāśca gṛhītamevārthaṃ prāk smaraṇaviṣayatāmupanayanti । tatra ye te pratyayā nīlādyālambanatvena bhavataḥ pratītigocarāste nirālambanā iti paramavabodhayataḥ kimayuktaṃ । yadi kaścidanagnikameva dhūmaṃ pratyeti sa kimevaṃ na vaktavyaḥ, tvayā'nagnitvena yaḥ pratīyate dhūmaḥ sa tathā na bhavatīti । kuto vā doṣasambhāvanā vaktuḥ । atha sāgnittvena pūrvadṛṣṭena sa bodhayituṃ śakya iha tu kathaṃ । ihāpi nirālambanaṃ taimi 〈ri〉 kajñānaṃ siddhameva bāhyasyāsambhavāt । tatrāpi gaganamālambanamiti cet । yathā tarhi keśālambane gaganamālambanaṃ tathā gaganālambane 'pi anyadeva । pratibhāsamānasyālambanattvābhāvāt । pratibhāsamānameva gaganapratyaye ālambanamiti cet । ihāpyastu keśapratyaye sarvatra viparītakhyātismṛtisaṃpramoṣaḥ । laukikeṣvādikalpanā na vā kvaciditi ekānta evaḥ ।

[372,vi]

atha sālambanamekacandrajñānamupalabdavato dvicandravijñānaṃ nirālambanamiti yuktaṃ । ekacandravijñānanantu kathaṃ । tadapi tajjātīyatvāditi pratipāditaṃ । bādhitatvāditi cet । tatrāpi bādhitatvamiti pratipāditam । ca cāpratibhāsamānamālambanamiti pratipādayiṣyamāḥ । jñānatvañca nīlādeḥ pratipādayiṣyate । yathā ca keśādijñānaṃ kāśādināsālambanaṃ tathā nīlarūpaṃ jñānaṃ pītamadhurādinā sālambanamiti prāptaṃ । kathaṃ rasādyanālambanatvena siddhasādhanaṃ rūpajñānasya । atha raśmitaptoṣaramantareṇa na bhavati jalajñānaṃ rasādikamantareṇāpi kimbhavati rūpavijñānaṃ । bhavati ca sattyajale taptoṣaramantareṇāpi jalajñānaṃ । viśeṣastatreti cet । parasparasya viśeṣād dvayamapyanālambanamanyathā veti prāptaṃ । bhavatu dvayamapi sālambanamiti cet । yadi pratibhāsamānena raśmitaptoṣaramityādi na vaktavyam । apratibhāsamānamālambanaṃ kāra 〈ṇa〉ttveneti cet । vāsanā bhaviṣyatīti siddhamasmatsamīhitaṃ । pratibhāsamānameva tarhi bhavatu kimanyeneti cet । pratyakṣānumānayorbhedābhāvaprasaṅgāt pratibhāsamāne sakalaṃ pratyakṣameva ।

[372,vii]

	bhrāntābhrāntavibhāgaśca na syāllokaprasiddhibhāk ।
	svarūpe sarvamabhrāntaṃ pararūpe viparyayaḥ ॥ 778 ॥ (PVA)
	prāpteḥ sālambanatvañcet prāptirnnāstīti sādhitaṃ ।
	marīcikājalabhrānteḥ prāptiḥ syādapi tad bhavet ॥ 779 ॥ (PVA)

<373>

[373,i]

sarvadā nāsti sarvatra sarvadā neti dṛśyate । kṣaṇikatvāt

[373,ii]

	avinaṣṭa bhavedeva vināśī sa kathambhavet ॥ 780 ॥ (PVA)

[373,iii]

pratyabhijñānirastaiva tataḥ sarva samaṃjasam ।

[373,iv]

tasmātpratyakṣānumānābhyāṃ pratīteḥ sakalamanālambanaṃ । uktaḥ śeṣaḥ ।

[373,v]

evaṃ paraparikalpitaṃ viśeṣaṇamanūdya yadi tannirākriyate ka ivātra doṣaḥ । anenedamapi nirākṛtaṃ । yadāha ।

[373,vi]

tathā hi 〈।〉

[373,vii]

	bahirbhāvāprasiddhatvāttenānālambanā matiḥ ।
	kathañca sādhyate naiṣa pakṣo hi jñāyate yadā ॥ 781 ॥ (PVA)
	yathānyabodhanāśakternnāprasiddhe viśeṣaṇe ।
	pakṣasiddhistathaiva syādviśeṣaṇaviśeṣaṇe ॥ 782 ॥ (PVA)
	nāprasiddhe padārthe hi vākyārthaḥ saṃpratīyate ।
	tatpūrvakattvātpakṣaśca vākyārthaḥ sthāpayiṣyate ॥ 783 ॥ (PVA)

[373,x]

matvarthasya sādhyatvamiti sthāpayiṣyata iti ।

[373,xi]

tadetadasadeva । yenaiva bāhyamālambanamasiddhaṃ paramārthataḥ । pareṇa kevalamabhyupagaṃta । tata eva niṣidhyate । bhrāntinirāsāya sādhanapravṛtterityetatpaścātpratipādayiṣyate । pramāṇaprasiddhasya tu kathamabhāvaḥ sādhyaḥ syāt । pramāṇasya bādhanadvāreṇeti cet । na । pramāṇasya pramāṇena bādhanāyāmanāśvāsena pramāṇatocchedaprasaṅgāt । na viruddhāvyabhicārī nāma sambhavatīti pratipādayiṣyāmaḥ । deśakālādau dṛṣṭasyānyatra niṣedha iti cet । na prāgabhāvāt ।

[373,xii]

	nahi deśāntarādau yaddṛṣṭamanyatra kalpyate ।
	bhrāntyabhāvena tatrāsya vṛthābhāvasya sādhanaṃ ॥ 784 ॥ (PVA)

[373,xiii]

atha kutaścicchāstrādanyato vā pramāṇābhāvādanyatra kalpanā । nahi bhrāntayo na dṛśyante । evantarhi ।

[373,xiv]

	pramāṇadṛṣṭe yā bhrāntirdeśādau kvacideva sā ।
	nivartyate pramāṇena bhrāntāveva tu kā'kṣamā ॥ 785 ॥ (PVA)

[373,xv]

yā hi kadācid bhrāntiḥ sā nivarttyate । yā tu punaratyantaṃ sā kinnanivarttayitavyā । tannivarttane mahān puruṣakāraḥ ।

[373,xvi]

nanu sā'nyatra bādhakapramāṇopadarśanena nivarttyate । yā tu sadā bhrāntireva sā kathannivarttayitavyā । bādhakābhāvācca kathaṃ sā bhrāntirityucyate । tadapyasat । yato bādhako nāma nāstyeva । tathā hi ।

[373,xvii]

	bādhakaḥ kintaducchedī kimvā grāhyasya hānikṛt ।
	grāhyābhāve jñāpako vā trayaḥ pakṣāḥ paraḥ kutaḥ ॥ 786 ॥ (PVA)

[373,xix]

yadi bādhako bādhyapratyayābhāvaṃ karoti tadālambasya vā । tadā tajjātamajātaṃ vā ।

[373,xx]

	ajātasya kathantena tasyābhāvo vidhīyatāṃ ।
	na jātu kharaśṛṅgasya dhvaṃsaḥ kenacidāhitaḥ ॥ 787 ॥ (PVA)
	jātasyāpi na bhāvasya tathābhāvo vidhīyate ।
	tadastihetoḥ tannāsti bādhakāditi sāhasam ॥ 788 ॥ (PVA)

<374>

[374,i]

yadi jātosau bhāvaḥ kena tasyābhāvaḥ kriyate । daivaraktāḥ kiṃśukāḥ ka enānadhunā rañcayati ।

[374,ii]

atha jātaḥ kāraṇāttathā sati yathā jātaḥ tathāsti kathaṃ vināśāveśaḥ । tathā sati tadeva naṣṭaṃ tadeva saditi mahadasamañcasaṃ । atha yathā na jātastathā vināśyate । tathā sati ।

[374,iii]

	anyarūpeṇa jātasya yadyanyena vināśyatā ।
	nīlāderanyapītādirūpeṇāstu vināśyatā ॥ 789 ॥ (PVA)

[374,iv]

na ca tasya tadrūpamiti ta eva daivaraktāḥ । tena ca

[374,v]

	svarūpeṇāsau paścād vināśyate'tha sarvadā ।
	yadi paścādvināśyeta pūrvaṃ tadrūpatā bhavet ॥ 790 ॥ (PVA)
	tena rūpeṇa jātasya kathaṃ paścādvināśanaṃ ।
	tadaiva tena rūpeṇa jātaṃ paścādvināśyate ॥ 791 ॥ (PVA)
	paścāttadrūpanāstitve daivaraktaḥ sa kiṃśukaḥ ।
	pūrvamevāsya nāśaścet kāraṇādeva tattathā ॥ 792 ॥ (PVA)

[374,viii]

nāśakena paraṃ kāryaṃ kimasyeti nirūpyatām ।

[374,ix]

etadālambanavināśe 'pi samānaṃ । tathā hi ।

[374,x]

	yathā sa jātastenāsya rūpeṇa na vināśanaṃ ।
	yathā na jātastenāpi na rūpeṇa vināśanaṃ ॥ 793 ॥ (PVA)
	vyarthakatvādaśakyatvātpramāṇenāpratītitaḥ ।
	asyārthasya kathanna syātkalpanāpi sacetasām ॥ 794 ॥ (PVA)

[374,xii]

athālambanābhāvaṃ jñāpayati bādhakaḥ ।

[374,xiii]

tadapyasat ।

[374,xiv]

	yadāsau dṛśyate bhāvastadābhāvo na vidyate ।
	yadā na dṛśyate bhāvo'darśanantasya bādhakaṃ ॥ 795 ॥ (PVA)
	tadā bhāvāprasiddhau ca nābhāvaḥ saviśeṣaṇaḥ ।
	viśeṣaṇāprasiddhau ca bodhaśaktiḥ kathantava ॥ 796 ॥ (PVA)
	viśeṣaṇamathānyatra siddhamatrānuvādavat ।
	bhāvarūpaṃ hi tattatra nābhāvasya viśeṣaṇam ॥ 797 ॥ (PVA)
	tadevānyatra nāstīti yadyevaṃ pratipādyate ।
	tathaiva pratipannasya niṣedhosya kimarthakaḥ ॥ 798 ॥ (PVA)
	anyathā pratipannasya tathāpi na niṣedhanaṃ ।
	prāguktametadeveti na punaḥ punarucyate ॥ 799 ॥ (PVA)
	na dṛśyate yadā bhāvaḥ tadā na syānniṣedhanaṃ ।
	smṛtyāvyā kṛtya tatrāsya kriyate cenniṣedhanaṃ ॥ 800 ॥ (PVA)
	smṛtyānurūpagrahaṇe na kathañcinniṣedhanaṃ ।
	smṛtyā svarūpagrahaṇe nābhāvasya viśeṣaṇam ॥ 801 ॥ (PVA)
	atha smṛtau vikalpe vā yadeva pratibhāsate ।
	tattāvanmātramevāsti bāhyarūpaṃ na vidyate ॥ 802 ॥ (PVA)

[374,xxii]

evaṃ tarhi

[374,xxiii]

	lokapratītāvanyatra yadvāhyamiti bhāsate ।
	tattāvanmātramevāsti na tu tattattvamīkṣyate ॥ 803 ॥ (PVA)
	pratītimātramālambo na tu tadvāhyamīkṣyate ।
	svapnādipratyayebhyosya viśeṣagrahaṇannahi ॥ 804 ॥ (PVA)
	pratītimātrakādasya vāsanābalanirmitān ।
	na viśeṣapariccheda ityanālambanā matiḥ ॥ 805 ॥ (PVA)

[374,xxvi]

kathantarhi bādhyabādhakabhāvapratītiḥ ।

[374,xxvii]

	pratīyamānasyaikatvaṃ bhāvināro 'pya tatra ca ।
	bādhakapratyayāpāte tanmadhye bādhakasthitiḥ ॥ 806 ॥ (PVA)
	vādhako yadi nāyaṃ syādevameva bhavedayam ।
	avicchinnastataścedakāraṇambādhako mataḥ ॥ 807 ॥ (PVA)

[374,xxix]

tathā hi kālāntarasthāyitā sakalasya bhāvasya । tatkālamadhya eva yadā'parasvarūpani<375>rūpaṇāparaḥ pratyayo bhavati । tadā tena vicchinnaṃ pūrvakamālambanaṃ pratyayo vā'dhyavasāyaviṣayaḥ । tena sa bādhako vyavasthāpyate । tathā hi yadyayaṃ na syāttadā'vicchinnameva pūrvakavijñānālambanaṃ bhavedanyakālavat । tato 'nvayavyatirekābhyāṃ bādhakena vicchinnamiti gamyate । evaṃ vināśyavināśakabhāva ālamvya ālambanabhāvaśca । tathā hi ।

[375,ii]

	parokṣe bhāvitāmarthe viniścitya ghaṭādike ।
	tadākārodayajñānantadālambanatāsthitiḥ ॥ 808 ॥ (PVA)

[375,iii]

tathā

[375,iv]

	svacchaṃ sphaṭikavajjñānaṃ yo yastatrāpacīyate ।
	taṃ tamākāramāsādya taccakāsti tathā tathā ॥ 809 ॥ (PVA)

[375,v]

aparokṣastāvadastīti kutaścidāgamādanumānato vāvasitaḥ svacchañca vijñānaṃ । yadi na syādayamarthaḥ pariplavetaiva kevalaṃ kimasti kimatra nāstīti । paridṛṣṭe cārthātmani plavamāna iva tīramāsādya sthirībhavati tena tadālambanamiti vyavasthāpyate । tathā hi ।

[375,vi]

	cintāvyāpṛtacetaskaḥ plavamānena cetasā ।
	idaṃ tadā dṛṣṭamiti pūrvadṛṣṭe sthirībhavet ॥ 810 ॥ (PVA)

[375,vii]

dṛṣṭaśrutavismṛtaṃ hi vikalpayan kiṃ kiṃ dṛṣṭaṃ tatra prapañcakathāyāṃ śrutamveti paryanveṣaṇaparo yadā yathāśrutādikamabhimukhīkaroti tadābhimukhībhate sthirattvena tatra plavamānatāparityāganimittamālambanatayā vyavasthāpayatīti lokavyavahāraḥ ।

[375,viii]

	tattvameva kimevaṃ cet va bhavatyasya vastunaḥ ।
	na pratyakṣānumānābhyāmapratīteravastutā ॥ 811 ॥ (PVA)

[375,ix]

na tāvatparokṣasya sattā pratyakṣeṇa pratīyate । tadabhāvādanumānamapi neti kutaḥ । sati parokṣapratītau sadbhāve tadālambanatā pratyakṣasya sidhyet । sālambanatāyāñca pratyakṣasya vastusambaddhaṃ sidhyati । tatonumānaṃ tatpratibaddhavastuliṅgodayādvastu gamayati tato'numānaprasiddhavastuviṣayatvātsālambanaṃ pratyakṣaṃ tato vastusambandho'numānasya tato vastugatirita cakrakamavyavasthāpi bhavediti na vastupratipattisambhavaḥ ।

[375,x]

	evamapratipanne hi vastunyupagama paraṃ ।
	pramāṇarūpāvijñānātpūrvasamvittisambhavāt ॥ 812 ॥ (PVA)
	tatpratītyanusāreṇa viśeṣaṇaviśeṣyatā ।
	mayā prāk pratyapādīdaṃ tadrūpāmarṣavarjanāt ॥ 813 ॥ (PVA)
	tvayā vā punarāmarśe kathamastvasya vedanaṃ ।
	evaṃ nirūpaṇāyāñcet sa tathā nāsti tattvataḥ ॥ 814 ॥ (PVA)
	nāstyeva tatra ko doṣo yataḥ paryanuyujyate ।
	bādhyabādhakabhāvaścet pratītyoḥ parapūrvayoḥ ॥ 815 ॥ (PVA)
	svapratītau kasya doṣo yena paryanuyujyate ।
	ātmānameva kiṃ kaścidanuyuñjan pravedyate ॥ 816 ॥ (PVA)
	bhrāntireva kutastasya nātmā paryanuyogabhāk ।
	bhrāntitvevasitetvatra kāraṇānveṣaṇena kiṃ ॥ 817 ॥ (PVA)
	paro 'pi pratipādyaita yadaivaṃ suparisphuṭaṃ ।
	tadā so 'pi na vaktyeva kuto me bhrāntirīdṛśī ॥ 818 ॥ (PVA)

[375,xvii]

yadā hi bhrāntisambhave svayaṃ parāmarśavataḥ punarasau nivarttate nedaṃ rajatamiti tadā kimātmanaḥ paryanuyogaṃ kaścitkaroti 〈—〉 kathamahamapratipanne rajate tadviśeṣaṇamabhāvaṃ pratipādye viśeṣaṇe cāprasiddhe kathantadviśeṣaṇe cāprasiddhe kathantadviśeṣaṇaṃ parokṣaṃ jānīyāṃ । yena mama pakṣadoṣo na bhavet । parapratipādane 'pyevameva ।

[375,xviii]

nanu tatra sattyarajatadarśane sambhavati bhrāntiriha punarnna kiñcid dṛṣṭamiti kuto bhrāntiḥ etaduttaratra pratipādayiṣyāmaḥ । api ca । bhrāntiścetparamārthena kathañcidavagatā kimidānīṃ bhrāntikāraṇānveṣaṇaprayāsena । yadi kāraṇaṃ nāsti bhrāntireva na bhavet ।

<376>

[376,i]

naitadasti ।

[376,ii]

	kāraṇe sati na bhrāntiḥ paramārthe 'pi kāraṇam ।
	sakāraṇatvād bhrāntiścettadāpīṣṭaṃ vihanyate ॥ 819 ॥ (PVA)

[376,iii]

na kāraṇamastītyeva bhrāntiḥ । anyathā sarvā bhaved bhavato bhrāntiḥ । abhrāntāvapi paryanuyogena bhavitavyameva kuta iyaṃ bhrāntiḥ । tathāpratīteriti cet । bhrāntāvapi samānametat । abhrāntipūrvikā bhrāntiścet । yadi kathañcidabhrāntirnnāma nāstyeva kāraṇābhāvātkinnu bhrāntyā bhavitavyam । bhavatu kathaṃ pratyetavyā । abhrāntiviparyayeṇa hi bhrāntiriti vyavasthāpyate । samānamitaratrāpi bhrāntiviparyayeṇāpyabhrāntiriti । atha vidhirūpeṇa bhrāntinnaṃ tu bhrāntiviparyayeṇa । bhrāntistu bādhake sati । tato viparyayādevābhrānterbhrāntiriti ।

[376,iv]

tadapyasat ।

[376,v]

	vidhirūpeṇa yad dṛṣṭaṃ tattadeva tatheyate ।
	na bāhyevidhirastīti bhrāntistatreti niścayaḥ ॥ 820 ॥ (PVA)

[376,vi]

atha yatra kāraṇaṃ sā bhrāntiriti nocyate । yā bhrāntiḥ sā kāraṇamvinā na bhavatīti । evantarhi saviśeṣaṇo hetuḥ ।

[376,vii]

	bhrāntikāraṇasadbhāvād bhrāntirbhavati nānyathā ।
	jñāte ca bhrāntarūpattve tatkāraṇaviniścayaḥ ॥ 821 ॥ (PVA)

[376,ix]

saviśeṣaṇe hi hetau bhrāntiḥ prathamaṃ jñātavyā punaḥ sāpi bhrāntiḥ kāraṇāditi anavasthā । tasmādyena rūpeṇa sā bhrāntistadrūpavijñānādeva vyavasthākāraṇaṃ bhavatu mā vābhūt । svarūpeṇa hi bhāvo bhavati na kāraṇarūpeṇa । tatsvarūpaṃ kuta iti cet । kimanena । iyamapi bhrāntisvarūpapratipattirbhrāntirnna bhavatīti kutaḥ । yatheyaṃ pratipannā tathā yadīyamapi bhavatu ko doṣaḥ । pūrvikā na bhrāntiriti cet । tadapyasat ।

[376,x]

	rajatapratipattau syāt śuktikāpratyayakṣaye ।
	śuktikāpratyayasyāpi yadyanyaḥ kṣayakārakaḥ ॥ 822 ॥ (PVA)
	tataḥ kiṃ sattyatā tasya pratyayasya bhavetpunaḥ ।
	rajatagrāhiṇaḥ kimvā dvayaṃ nāstīti nekṣyate ॥ 823 ॥ (PVA)
	athāpi sattyatā kvāpi pratītā yadi tadbhavet ।
	tatrāvaṣṭambhasadbhāvāditaratra viparyayaḥ ॥ 824 ॥ (PVA)
	bādhakapratyaye hi syāditaratra viparyayaḥ ।
	bādhako yadi nāstyeva tadviparyayasattyakṛt ॥ 825 ॥ (PVA)

[376,xiv]

viparyayasyāsadbhāvaṃ kastadā pratipādayet ।

[376,xv]

atrocyate ।

[376,xvi]

	yadi viparyayavittirathānyathā kathamivābhavanasya viniścayaḥ ।
	anupalabdhikṛtotha viniścayaḥ kimapareṇa viniścayakāriṇā ॥ 826 ॥ (PVA)
	viparyayopalabdhiścetasyāsiddhirnnirucyate ।
	svasamvinmātramevāstu bāhyasyāsamvidā tataḥ ॥ 827 ॥ (PVA)

[376,xix]

tasmādanupalabdhireva bādhakaṃ pramāṇaṃ nāparamiti nyāyaḥ । sā cātrāpyastīti kathaṃ sālambanamvijñānamiti । tato'vedyavedakātmabuddhiḥ ।

<377>

[377,i]

yatpunaruktaṃ matvarthanirāsaḥ sādhyata iti tadapyatyantamayuktaṃ ।

[377,ii]

	matvarthābhāva evātra sādhyate paramārthataḥ ।
	nirālambanatvāsādhatvamanyathā na bhavettadā ॥ 828 ॥ (PVA)

[377,iii]

nirālambanaṃ vijñānamiti । ālambanatvasyābhāvaḥ sādhayituṃ prastuto yena kathantasya sa eva sādhya ityupari nikṣipyate । icchayā hi viṣayīkṛtaḥ pakṣaḥ sa kathamanyathā kriyeta । yo yaḥ sādhayitumiṣṭaḥ sa eva pakṣaḥ । atha sa tathābhūtaḥ sādhayitumaśakyaḥ । tathā sati hetudoṣaḥ evāsau na pakṣadoṣaḥ abhāvavattvena sādhane matvartha eva ।

[377,iv]

na tu pāramārthikamatvarthasādhyatāyāṃ pramāṇamasti । kalpitasya dharmidharmabhāvasyāśrayaṇāt । anyavyāvṛttidvāreṇa svabhāvabhūta eva dharmo vyatirekeṇa vyāvasthāpyo'rthavattayā kalpyate tatra yadyapi nāmāyaṃ saṃvṛtyā vyavahāraḥ tathāpi na tāvatā kṣatiḥ । ga ja ni mī la ne na tāvadayaṃ vyavahāraḥ pravarttyatām । punarayamapi nirūpyamāṇo viśīryeta eva ।

[377,v]

nanu keyaṃ samvṛtiḥ । yadi vastu tadeva vaktavyam । kintatra nāmāntareṇa । atha nāsti kiñcittadā samvṛtiriti kinnāmāntareṇa ।

[377,vi]

	sattyābhāsaḥ parantatra na tattvaṃ paramārthataḥ ।
	vicāryamāṇaśūnyatve sa mvṛ tiḥ seti gīyate ॥ 829 ॥ (PVA)

[377,vii]

tattvasamvaraṇātsamvṛtiḥ pratibhāsamānaṃ hi rūpamasaditi na tāvatā yuktaṃ । vicāryamāṇatāyāṃ punarasattvādabhāvaniścayaḥ । tataḥ paramārthapekṣayā saṃvṛtirucyate । saṃvṛtyāstīti bhrāntajanāpekṣayāstīti । na ca bhrāntasya bādhakodaya iti sattyatayā'bhimānātsaṃvṛtisattyantaducyate । tata idamapi vaktumeva ।

[377,viii]

	abhāve bhrāntatā keyaṃ bhāvaśced bhrāntatā katham ।
	atattvabhāso bhrāntiścedatattve samvṛtirnna kim ॥ 830 ॥ (PVA)
	atattve sattyatā no cetsattyābhāso bhavenna kiṃ ।
	tataḥ saṃvṛtisattyatvaṃ sattyābhāsattvamityapi ॥ 831 ॥ (PVA)
	vañcanoktiḥ kathantasyāntālāvakrāsavādivat ।
	yasya sattyāvabhāsitvamasattye 'pyasamañjasaṃ ॥ 832 ॥ (PVA)
	yasyāsattyāvabhāsittvakathane kaiva vañcanā ।
	tasmātparāśayājñāne ātmotkarṣābhidhitsayā ॥ 833 ॥ (PVA)

[377,xiii]

pralāpaḥ kevalastasmādanyā nāstyeva vañcanā ।

[377,xiv]

tadāstāntāvadetat । anyaducyate । yadatraiva pareṇoktaṃ ।

[377,xv]

	paryudāse niṣedhe vā vyatiriktasya vastunaḥ ।
	prameyatvādyabhedena jagataḥ siddhasādhanam ॥ 834 ॥ (PVA)

[377,xvi]

prameyatvena vyatiriktataiva nāsti samvedanātsarvasya jagataḥ । vyatiriktasyālambanasyābhāvāt । siddhameva sādhanaṃ ।

[377,xvii]

	yadi cātyantabhinnenanirālambanatocyate ।
	kathañciccet virudhyate prākpakṣaḥ kalpitena te ॥ 835 ॥ (PVA)
	vastvādyākārabhedena dhīrnirālambaneṣyate ।
	grāhakāccedabhinnatvaṃ śaktibhedo virudhyate ॥ 836 ॥ (PVA)
	nirālambanabuddheśca yadyutpattiḥ prasādhyate ।
	dṛṣṭatvātseṣyate'smābhirbāhyāgrāhyavivarjitā ॥ 837 ॥ (PVA)
	samyaktvaṃ punaretasyāstvaṃ necchasi kathañcana ।
	ātmāṃśe'vasitā hyeṣā mṛgatṛṣṇāmbubuddhivat ॥ 838 ॥ (PVA)
<378>
	caityādipratyayānāñca nirālambanatā yadi ।
	dharmabhūtā na gṛhyeta sādhanotthitayā dhiyā ॥ 839 ॥ (PVA)
	tato viṣayanānātvātpratiyogyanirākṛteḥ ।
	rūpātsālambanaprāptiḥ satī kena nivāryate ॥ 840 ॥ (PVA)
	yadi pratyayaśabdo 'pi pratyayatvena gṛhyate ।
	samvittyālambanatvañca vāryate siddhasādhanam ॥ 841 ॥ (PVA)
	buddhayutpādanaśaktiścedvāryā sādhyanna sidhyati ।
	sādhanasya prayogo hi bodhakatvādvinā na te ॥ 842 ॥ (PVA)
	na cābhidhāstyasambaddhādṛte bhedācca nāstyasau ।
	na cāsau tadgatambhedaṃ bodhayantyā dhiyā vinā ॥ 843 ॥ (PVA)
	prāśnikairnnāgṛhīte ca vākye sāvayave pṛthak ।
	pakṣe hetau sadṛṣṭānte vādini prativādini ॥ 844 ॥ (PVA)
	sādhanasya prayogaḥ syāttadutpattyeṣyate yadi ।
	pūrvābhyupagamenaiva pratijñā bādhyate tadā ॥ 845 ॥ (PVA)

[378,x]

iti sakalaṃ yatkiñcidetat । yataḥ 〈।〉

[378,xi]

	vijñānādvyatiriktenanirālambanamucyate ।
	na ca nīlādiko bodhāttaddharmāpi tato'pṛthak ॥ 846 ॥ (PVA)

[378,xii]

yadyāpi jñeyatvādinā'sya dharmeṇa taddharmattvamabhe 〈da 〉<?> stathāpi jñānatvasyābhāvādvayatirakta evāsau । nahi manuṣyatvayoge 'pi brāhmaṇādavyatirikto bhavati caṇḍālaḥ । tato vijñānamātma vyatirekiṇālambanena na sālambanamiti jñānatvarahiteneti prakaraṇād gatiḥ । prameyatvañca yathāvyatiriktaṃ prameyāttato vijñānādasya bheda iti kutaḥ siddhasādhanaṃ ।

[378,xiii]

	prameyatvādabhedaścet samvedanatadanyayoḥ ।
	samvedanāttadanyattvaṃ nāstyeva jñānameva tat ॥ 847 ॥ (PVA)
	atyantabhinnāpekṣāyāmanālambanasādhane ।
	siddhasādhanatā kasmādabodhatve'tibhinnatā ॥ 848 ॥ (PVA)

[378,xv]

yadi kenacidapyākāreṇa bhedaḥ sarvadā bheda eva bhinnābhinnasya draṣṭumaśakyattvāttato bhinnasyātyantaṃ bheda eva tadālambanatve svāṃgālambanatvameve kevalantataḥ kathaṃ siddhasādhanatā । jñānākāratayā cābhede grāhyasya bhavatvavāntarabhadaḥ, tathāpi tadavyatiriktāla banameva ।

[378,xvi]

	bodharūpasya sadbhāve dvayoḥ sālambanaṃ kathaṃ ।
	dvayorapi na bodhatve tadasti sukhaduḥkhayoḥ ॥ 849 ॥ (PVA)
	grāhyagrāhakabhedaścet kathambodhādabhinnayoḥ ।
	sitanīlādibhedaśca na kasyābhedanāstitā ॥ 850 ॥ (PVA)
	sukhaduḥkhādibhedoyaṃ yathā bodhātmanorapi ।
	sitasātādibhedo 'pi na tu grāhyetarātmavit ॥ 851 ॥ (PVA)

[378,xix]

yathā sukhaduḥkhayoḥ tattvabhedo bodhatvādabhede 'pi tathā sitasātātmatayāpi bhede ko virodhaḥ । grāhyagrāhakākārātmatā tu na pratibhātyeva । nahi sitasātādivyatirekeṇa grāhakāditā pratibhāsamānopalabhyate ।

[378,xx]

tasmād grāhakādivyapadeśo durātmabhiḥ svamanīṣikāvipraṇaṣṭairupākṣiptaḥ ।

[378,xxi]

	nirālambanabuddhaśca yadyutpattiḥ prasādhyate ।
	sa eva pakṣaḥ prākpakṣātkathambhedena darśitaḥ ॥ 852 ॥ (PVA)
	sarvā buddhirnnirālambyā sarvotpattimatī tathā ।
	nānayoḥ sādhane bhedaḥ kathandharmo na sādhyate ॥ 853 ॥ (PVA)
	dharmabhūtaiva sādhyeyaṃ sādhanotthitayā dhiyā ।
	buddhau sālambanattvaṃ syānnirālambatayā kṣatam ॥ 854 ॥ (PVA)

[378,xxv]

yadāhi nirālambanā sarvā buddhirudayavatī sādhyate । tadārthato nirālambanataiva dharmabhatā sādhyate । tathā sati sālambanatā bhrāntivaśādabhyupagamyamānā nirākriyata eva । kathaṃ

<379>

[379,i]

sādhanopanyāso vyarthaḥ । pratyayaśabde tu pratyayaśabdo na varttata eva prakaraṇāditi pratipāditaṃ । tataḥ siddhasādhanatā kathamasamvedanātmattvācchabdasyeti । buddhyutpādanaśaktiniṣedhastu nābhipreta eva । yena sādhanavyarthatā bhavet । nahi buddhireva notpattimatī । nirālambanavādasyāyamarthaḥ ।

[379,ii]

nanu yadi buddhirudayavatyapi nirālambanā kintayotpannayāpi । atha sālambanā tadā tayaivānaikāntikattvaṃ 〈।〉

[379,iii]

tadapyasat ।

[379,iv]

	anyāpohasya sādhyatvāt vyāvṛttiḥ paravañcite ।
	kriyate sādhaneneti vyarthakaṃ sādhanaṃ katham ॥ 855 ॥ (PVA)

[379,vi]

nirālambanā sakalā buddhiriti pramāṇena kenacitpratipattavya eṣo'rthaḥ । kathamanyathā sādhanopanyāsaḥ । tataśca sādhanānirālambanabuddherapi nirālambanataiva sādhyate । tasyā nirālambanatve kathaṃ nirālambanatvasiddhiḥ । nānumānasya samvādena prāmāṇyāt na sālambanatvena । sālambanatā nāstīti kathaṃ samvādaḥ । ālambanasyānupalabdheḥ । nāstīti buddheḥ kathaṃ samvādo yadi dṛśyānupalabdhyā paścāttadāsau padārtho nopalabhyate । evañcedanālambanāpi buddhistattvaniścayanibandhanam । tatonyāpohabodhaka eva sādhanaprayogo nābodhakaḥ । tatonyāpohe 'pi śabdārthe sambandhostyeva padārthānāṃ । bhedo 'pi kālpanikaḥ । pakṣaśca sāvayavaḥ saṃvṛttyā bhavatyeva bhedagrahaṇaviṣayaḥ । vādiprativādinorbhedagrahaṇaṃ kiṃ prathamameva viśīryate । tadapi ca paścātsvapnavadeva nirālambanantadā ca nirvṛtte kārye kimidānīmasiddhatādicodanā kariṣyati । api ca । pratipāditameva tatpurastāditi kimanena coditena ।

[379,vii]

strīśūdravismāpanameva duṣṭaistattvānabhijñargaditamvarākai 〈।〉

[379,viii]

	na tattvābodhasya punaḥ purastādayuktiyogi pralayaṃ prayāti ॥ 856 ॥ (PVA)

[379,ix]

tasmādabhyupagamyāpi bhedaprapañcapakṣādikaṃ ga ja ni mī la ne na punaḥ parāmarśaprakrameṇa tadabhāvasādhanena doṣaḥ ।

[379,x]

nanvahaṃ svapratibhāsameva kevalaṃ pratipadye iti pratipādayanparapratipattā bādhyate pareṇa tadapi pratīyata eva । tataḥ kathaṃ svāṃgālambanā sidhyati buddhiḥ ।

[379,xi]

tadasat । pareṇa pratīyate iti nātra pramāṇamiti pratipāditaṃ । prā śni kā nāmapi svāṃśamātrakādaparatra nāsti pratītiḥ । iti nirālambanavacanādastyeva pratītistataḥ kutaḥ pramāṇādeṣā tava pratītirbhedagrahaṇamantareṇa prā śni kā nāṃ na sādhanavṛttiriti । atha ye bhedapratītimanto na bhavanti te na prāśnikā iti ।

[379,xii]

tadasat ।

[379,xiii]

	ye tattvaṃ pratiyantyatra teṣāṃ prāśnikatā na cet ।
	atattvavedināṃ naiva prāśnikattvedhikāritā ॥ 857 ॥ (PVA)
	athaikapakṣapātena prāśnikatvaṃ na vidyate ।
	pakṣapātavinirmuktaḥ kuta eva bhaviṣyati ॥ 858 ॥ (PVA)
	parasparaviruddhaṃ hi dvayamboddhumasāṃpratam ।
	ekaikabodhādekatra pakṣapātasya sambhavaḥ ॥ 859 ॥ (PVA)
	tataḥ prāśnikayoreva parasparaviruddhayoḥ ।
	vivāde prāśnikairanyairbhāvyamityanavasthitiḥ ॥ 860 ॥ (PVA)
	vādino prāśnikattvañceditaretarasaṃśrayaḥ ।
	tayorapi yato nūnaṃ pakṣapātaḥ svapakṣiṇi ॥ 861 ॥ (PVA)
<380>
	tasmātpramāṇapātatve niyatābhyupagamyatā ।
	yattu prāgabhyupagataṃ tadvirodhi tadastha te ॥ 862 ॥ (PVA)

[380,ii]

prāśnikānāṃ yadā pakṣavādiprativādiṣu bhedabuddhiḥ । tathāpi yadyasau vādivacanādviparyeti pramāṇabalāyātanna tatra tairviroddhavyam । svabuddhyā nirūpayatāṃ teṣāṃ yadi tatpariśuddhaṃ bhavati kasmātrānabhyupagame hetuḥ । tataḥ pūrvābhyupagamena yathā kathañcidasya vācā ।

[380,iii]

nanvanena pramāṇabalināpi pūrvasyeti kimidamanalasamapyuccairucyate ।

[380,iv]

	yatra sattyābhimānosti sā nirālambanā matiḥ ।
	iti pakṣe virodhaḥ kintatsattyatvamanicchataḥ ॥ 863 ॥ (PVA)

[380,vi]

athāpi syāt ।

[380,vii]

	dharmā dharmādibodhe ca nāsiddhe paramārthataḥ ।
	śiṣyātmanośca dharmāderupadeśo'vakalpate ॥ 864 ॥ (PVA)
	tadanuṣṭhānato buddhairiṣṭo bhedaḥ sphuṭañca taiḥ ।
	sūtrāntarebhyupetatvād bhavedāgamabādhanam ॥ 865 ॥ (PVA)
	sarvalokaprasidhyā ca bhavetpakṣa sya bādhanam ।
	kṛtsnasādhanabuddhiśca yadi mithyeṣyate tataḥ ॥ 866 ॥ (PVA)
	sarvābhāvo yatheṣṭamvā nyūnatā dyabhidhīyate ।
	teṣāṃ sālambanatve vātairanaikāntiko bhavet ॥ 867 ॥ (PVA)
	tadanyasya pratijñā cet tadanyapratyayo mṛṣā ।
	pakṣā dyanantargamanā ttasya pakṣāditā nahi ॥ 868 ॥ (PVA)
	tanmithyātvaprasaṅgena sarvaṃ pūrvaṃ na sidhyati ।
	sādhya sādhanavijñānabhedo nahi tadā bhavet ॥ 869 ॥ (PVA)
	yāvadyāvatpratijñaiva ntadanyesyetibhāṣyate ।
	tāvattāvatpareṣāṃ syānmithyātvā dādyabādhanam ॥ 870 ॥ (PVA)
	viruddhāvyabhicāritvaṃ bādho nāpyanumānataḥ ।
	itthaṃ sarveṣu pakṣeṣu vaktavyaṃ pratisādhanaṃ ॥ 871 ॥ (PVA)
	bāhyārthālambanā buddhiriti samyavatvadhīriyam ।
	bādhakāpetabuddhitvādyathā svapnādibādhadhīḥ ॥ 872 ॥ (PVA)
	sāpi mithyeti cedbrūyātsvapnādīnāmabādhane ।
	na syā tsādharmyadṛṣṭānto bhavataḥ sādhanedhunā ॥ 873 ॥ (PVA)
	vijñānāstittvabhinnattvakṣaṇikatvādidhīstathā ।
	sattyā cedabhyupeyeta tadānaikāntiko bhavet ॥ 874 ॥ (PVA)
	tanmithyāpratipa ttau vā pakṣabādhaḥ prasajyate ।
	tathā ca baddhamuktādivyavasthā na prakalpate ॥ 875 ॥ (PVA)
	tataśca mokṣayatnasya vaiphalyaṃ vaḥ prasajyate ॥ 876 ॥ (PVA)

[380,xx]

tadetadasat । yataḥ ।

[380,xxi]

	anyattvaṃ yadyabhipretya saṃsāripratyayaḥ sthitaḥ ।
	dharmādharmādicinteyantadetannāsamañcasam ॥ 877 ॥ (PVA)
	atattve 'pīṣṭatāditvaṃ bālakrīḍābadiṣyate ।
	tata iṣṭaprasidhyarthaṃ dharmo〈na〉 nopadiśyate ॥ 878 ॥ (PVA)

[380,xxiii]

iṣṭasādhanasya dharmatvaṃ tadanyasya dharmatvamiti bhedamasau saṃsārī niścinotyeva tasya bhedavāsanānapagamāt । yadā ca tasya muktatā tadā na kenacidapi tasya prayojanam । nahi bālakrīḍāviṣayeṣṭasidhyarthaṃ paramārthavitpravarttate 〈।〉 yataḥ ।

<381>

[381,i]

	pravarttate janaḥ sarvastatra yatrāsti tattvadhīḥ ।
	rāgācchobhanabuddhyā kiṃ virupāyāṃ na varttanaṃ ॥ 879 ॥ (PVA)
	tasmādatattve 'pi nṛṇāṃ tattvabuddhyā pravarttanaṃ ।
	tasya tasyopadeśaḥ kiṃ na kṛttvā gajanimīlanaṃ ॥ 880 ॥ (PVA)
	anena tatrānuṣṭhānamavirodhīti sādhitam ।
	tadabhiprāyasūtrāntakathitaiḥ kā birodhitā ॥ 881 ॥ (PVA)
	atattvavitpratītyā ca bādhane siddhasādhanam ।
	sarvānālambanatvasya taṃ pratyanupadeśanam ॥ 882 ॥ (PVA)
	kṛtsnasādhanabuddhiśca tasyānālambanāddhinā ।
	yadā tu bodhyate tattvaṃ sarvābhāve 'pyaduṣṭatā ॥ 883 ॥ (PVA)
	iṣṭa e tadā'bhāvaḥ sarvasyālambanātmanaḥ ।
	tatsādhanamanālambaṃ tatastaccenna sidhyati ॥ 884 ॥ (PVA)
	avisamvāditā tena sādhyānālambanāstitā ।
	tasya sādharmyadṛṣṭatvāttenānekāntatā kutaḥ ॥ 885 ॥ (PVA)
	tadanyasya pratijñānaṃ satyevamupagamyate ।
	tadanyapratyayasyāpi na mithyātvañca neṣyate ॥ 886 ॥ (PVA)
	tanmithyāpūrvako doṣaḥ kathamiṣṭāprasidghitaḥ ।
	tadanyasya pratijñāyāmanavasthā na vidyate ॥ 887 ॥ (PVA)
	yatra sattābhimānosti tadanālaṃbanaṃ mataṃ ।
	nirālambanatānyattvasamvāde 'pi nirūpitā ॥ 888 ॥ (PVA)
	pratisādhanamitthañca kathaṃ śakyanidarśanam ।
	bādhakāpetabuddhittvamasiddhamiti sādhitam ॥ 889 ॥ (PVA)
	svapnādibādhadhīḥ satyānupalambhena sādhitā ।
	tadutthitānumānasya bādhakattvādasiddhatā ॥ 890 ॥ (PVA)
	bādhakāpetabuddhiśca hetoḥ sālambasādhane ।
	kṣaṇikattvādibuddhyā yadanaikāntikacodanam ॥ 891 ॥ (PVA)

[381,xiv]

tadayuktaṃ yato jñānaṃ kṣaṇikaṃ bāhyavarjitaṃ ।

[381,xv]

	vijñānarūpakṣaṇikattvasidhyā sāla 〈mba〉 nāsau kṣaṇikatvabuddhiḥ ।
	tato'nirālambanatā sabāhyā na sidhyatītyarthatayā hi pakṣaḥ ॥ 892 ॥ (PVA)

[381,xvii]

bāhyālambanāḥ pratyayā na bhavanti svapnabuddhivat । iti viśiṣya pakṣaḥ kṛtaḥ । kṣaṇikattvādi buddhyānekānta iti cet । na, kṣaṇikattvaṃ yo gā cā ra darśane vijñānātmabhūtameva sādhyaṃ tato vijñānātmasālambanatā dṛṣṭāntena tathābhūta sālambanataiva bhedavat । atha vyatiriktamālambanaṃ tāvatsiddhaṃ । na vyatiriktālambanā kṣaṇikattvabuddhiḥ । tathā hi ।

[381,xviii]

	pratyakṣamanumānamvā kṣaṇikattvādivedanaṃ ।
	nānumānaṃ tadanyena sālambanatayā sthitaṃ ॥ 893 ॥ (PVA)

[381,xix]

avisamvāditamātrānna sālambanatā vidām ।

[381,xx]

avisamvādo hi yonumānena sa pratyayāntareṇa vyavahitaḥ । tataḥ pratyayāntaraṃ tathābhūtamutpādayadanumānaṃ pramāṇam । na svākāramātragrahaṇāt । pratyayāntarañca pratyakṣameva । sākṣātkaraṇe hi vastugrahaṇābhimānaḥ । tacca sākṣātkaraṇaṃ jñānarūpasya kṣaṇikasya svarūpaṃ samvedanenaiva na tadātmabhūtaṃ tadanyasamvedanena grahītuṃ śakyam । atha sa eva svasamvedanapakṣo na sidhyati pratipramāṇe sati ।

[381,xxi]

	tadrūpe vedyamāne hi yadānyanna pravedyate ।
	tadā svarūpasamvittiṃ ko vārayitumarhati ॥ 894 ॥ (PVA)
	avedanena vittiścetkiṃ na sarveṇa vedanaṃ ।
	tathā na dṛṣṭamiti cedanyathāpi kimīkṣyate ॥ 895 ॥ (PVA)
	arthāpatteḥ kṣayādevaṃ yathā dṛṣṭantatheṣyatāṃ ।
	ātmānubhavitā dṛṣṭastasya dṛṣṭiḥ kuto matā ॥ 896 ॥ (PVA)
	svavedanena cedetannīlādāvapi nādhikam ।
	ātmano dravyatā naiva sādhiṣṭhā yadi mīyate ॥ 897 ॥ (PVA)

[381,xxv]

nīlāderapi nīlatvavṛttirvedanato na kim ।

[381,xxvi]

yathaivātmano dravyarūpatānyā samvityā vedyate tathā nīlāderapi kinnābhyupagamyate । nīlasyāpi svabodharūpatā'nyā dravyarūpatānyā bhaviṣyati । ātmavatsvabodharūpā nīlādayo 'pi । <382> athobhayarūpatā bau ddha syāsiddhā 〈।〉 sā bhī nāṃ sa kasyāpyasiddhiḥ samānaiva । na hyekamubhayarūpaṃ nāmamātrakeṇa śakyam ।

[382,i]

	ekarūpambhavedekamiti mānaṃ pravarttate ।
	anekarūpamekañcetsarvamekaṃ prasajyate ॥ 898 ॥ (PVA)
	vedyavedakamekañcennīlādi na kimiṣyate ।
	ātmanīle bhavetāṃ hi tadaike vedyavedake ॥ 899 ॥ (PVA)
	bhinnadeśatayā no cet bhinnarūpatayā na kiṃ ।
	rūpabhedena bhedo hi prasiddhaḥ sārvalaukikaḥ ॥ 900 ॥ (PVA)
	deśabhedena bhedo hi rūpābhede kathaṃ bhavet ।
	tathā ca sati deśādibhedaḥ syādva yāpibhedakaḥ ॥ 901 ॥ (PVA)

[382,v]

tasmātsvasamvedanamantareṇa vedanameva na sidhyatīti sakalamanālambanameva vedanam ।

[382,vi]

	baddhamuktābhedo 'pi naivāsti paramārthataḥ ।
	bhedo hi nāvabhātyeva sarvatra samadarśināṃ ॥ 902 ॥ (PVA)
	mokṣādiyatno 'pi na pāramārthikīṃ sthitindadhānaḥ kvacidasti loke ।
	vaiyarthyacintā yadi tatra yuktibhāk śaśasya śrṛṃge 'pi na kimvidheyā ॥ 903 ॥ (PVA)

[382,ix]

yathā sa pāramārthiko na bhavati yatnastathā bhedo 'pi baddhamuktādiṣviti samānametat । kiñca ।

[382,x]

	vikalpyotpadyamānā ca bāhyāstitvādidhīrmṛṣā ।
	bahirādivivekastu nāvikalpakasādhanaḥ ॥ 904 ॥ (PVA)

[382,xi]

vikalpayanneva bāhyamāntaraṃ sādhāraṇamavāsanānimittādikaṃ vyavasthāpayati । avikalpakena tu sākṣātkaraṇarūpeṇa svarūpameva pratīyate na pararūpamiti puraḥ pratipāditametat tata etannirākṛtam ।

[382,xii]

	vikalpyotpadyamānā ca jñānāstitvādidhīryadi ।
	mṛṣeṣṭā na ca dṛṣṭātra pramāṇāntarato gatiḥ ॥ 905 ॥ (PVA)

[382,xiv]

pramāṇābhāvatastena jñānāstitvādi durlabham ।

[382,xv]

nirvikalpakaṃ kila bahirartharūpameva । bādhorthāpattigamyaḥ । sā cārthāpattirvikalparūpā bau ddha sya ca na vikalpakaṃ pramāṇamiti jñānādyastitā pramāṇābhāvādavaśīryeta 〈।〉

[382,xvi]

tadasadetat । yataḥ ।

[382,xvii]

	anyābhāve vikalpasya prāmāṇyaṃ yadi yuktimat ॥ 906 ॥ (PVA)
	vikalpasya pramāṇattvanna yuktamiti yuktimat ।
	yadātu na vikalpasya na cānyasya pramāṇatā ॥ 907 ॥ (PVA)
	tadā viśīryamāṇo 'pi sarvasminkoparādhyatu ।
	vyavahāro na cedevaṃ samvṛtyā kena vāryate ॥ 908 ॥ (PVA)

[382,xx]

nanu vikalpa eva samvṛtiḥ sā cedvyavahāranimittaṃ tataḥ sa eva paramārthaḥ vyavahārāvisamvādāt ।

[382,xxi]

tadapyayuktam ।

[382,xxii]

	avibhāvitarūpasya pratibhāsasya sambhave ।
	avisamvāditākhyātivāsanāsaṅgabhāvinaḥ ॥ 909 ॥ (PVA)
	kaladhautādimānena yadi kāmalinidvaye ।
	parasparāvisamvādaḥ kā tatra paramārthatā ॥ 910 ॥ (PVA)

[382,xxiv]

etattu vakṣyāma: ।

<383>

[383,i]

	sarvañcāpyasmadādīnāṃ mithyājñānaṃ vikalpanāt ।
	sānnidhyaviprakṛṣṭattve sattvādi na ca durlabham ॥ 911 ॥ (PVA)

[383,iii]

idaṃ sannidhānambhagavataḥ । tato deśanādharmasya viparyayaścaitayoḥ । idaṃ sadidamasaditi kila durllabhamasatyatvādetatsādhakasya vikalpātmanaḥ । tadetadvāsanābalaniyamādasadapi paramārthataḥ sadeva ।

[383,iv]

	bau ddha da rśa na ekasmin pakṣapāto 'pi yujyate ।
	mṛṣātve 'pi ca buddhīnāṃ bādho naivopalabhyate ॥ 912 ॥ (PVA)
	dvavāsanāyāstathā bhāvādvādhake saiva kāraṇam ।
	bhrāntattvasya kathamvittirasati prativaktari ॥ 913 ॥ (PVA)

[383,vi]

pratipāditametatprāk na punaḥ punarucyate ।

[383,vii]

yadi vāsanābalādeva paravaśasya prāṇino bhavataḥ sattyāsattyāvabhāsau । tau ca bādhitumaśakyau kimidānīmvivādena paravādibodhanena vā । yadi tasya vāsanā prabodhābhimukhī svayame 〈va〉 pratipatsyate । atha na 〈nagaṃ〉 vacanaśatādapi ।

[383,viii]

tadasatyam ।

[383,ix]

	vāsanāyāḥ prabodhoyaṃ yathānenābhavanmama ।
	tathāsyāpīti vijñāya vacanaṃ varttayetparaḥ ॥ 914 ॥ (PVA)

[383,x]

tato yaduktaṃ ।

[383,xi]

	mṛṣāttvaṃ yadi buddheśca vādhaḥ kinnopalabhyate ।
	bādhādvināpi taccetsyādvyavasthā na prakalpate ॥ 915 ॥ (PVA)
	pratiyogini dṛṣṭe ca jāgrajjñāne mṛṣā bhavet ।
	svapnādibuddhirasmākaṃ tatra bhedo 'pi kiṃkṛtaḥ ॥ 916 ॥ (PVA)
	na cānyaḥ pratiyogyasti jāgrajjñānasya śobhanaḥ ।
	yaddarśanena mithyāttvaṃ stambhādipratyayo brajet ॥ 917 ॥ (PVA)
	svapnādipratiyogitvaṃ sarvalokaprasiddhitaḥ ।
	tadīyadharmavaidharmyādbādhakapratyaye yathā ॥ 918 ॥ (PVA)

[383,xvii]

tadapi parākṛtam । yadyapi vāsanāprabodha eva sarvasya bhavannavabodho vyāmoho vā tathāpi parāvabodhāya vacanaṃ pravarttayitavyameva । tathā hi sa eva vāsanāprabodho'nena prakāreṇa mama jāta āsīdanyasyāpyevameva bhaviṣyatītyavabodhāya vacanapravṛttiḥ pratiniyatavāsanāprabodhārthaṃ । tathābhatavāsanāprabodhārthitāmavadhārya. tato na vyarthatā । tato yadi buddhermṛṣāttvaṃ kinna bādhopalabdhiḥ । tathābhūtavāsanāprabodhābhāvāt । kathantarhi mṛṣāttvaparijñānaṃ vāsanāpratibaddhatvajñānādeva । dvividhaṃ hi mṛṣārthatvamasadarthatvaṃ visamvāditvañca । visamvādittvaṃ viparītavāsanāprabodhato'viparyāsavāsanāprabodhataśca samvāditvamiti ।

[383,xviii]

nanu samvādaścedasti kathamasadarthattvaṃ । avisamvādākārasyāpi vāsanāpratibaddhatvāt । na hi samvādipratibhāse 'pyarthānvayavyatirekānuvidhānamasti । etadevāsadarthatvaṃ 〈।〉 tataḥ svapnādipratyasamānatvādasadarthatā । na hi bādhakapratyayātsvapnādipratyayānāmasadarthatā, yena tadabhāvāt jāgratpratyayasatyatvaṃ bhavet ।

<384>

[384,i]

	vāsanāpratibaddhattve kathametadvibhajyate ।
	idaṃ samvādi na paraṃ naikatrāsti viruddhatā ॥ 919 ॥ (PVA)

[384,ii]

tadasat ।

[384,iii]

	vāsanāpratibaṃdhe 'pi yathā nīlādibheditā ।
	svapnādidhvaṃsayogaśca samvādādi tathā na kim ॥ 920 ॥ (PVA)
	yatsamānaṃ kathañcitkiṃ sarvathā tatsamānatā ।
	manuṣyattve samāne 'pi brāhmaṇetaratā katham ॥ 921 ॥ (PVA)
	yathārthapratibaddhattve sarvāsamvādabhāṅ na vit ।
	tathā viparyaye 'pyetatkimakasmādasambhavi ॥ 922 ॥ (PVA)
	vāsanāpratibaddhorthavidāṃ nāstyeva va sarvathā ।
	arthaprativiveśo hi sarvāsāmeva dṛśyate ॥ 923 ॥ (PVA)

[384,vii]

tadasat ।

[384,viii]

	yathāsau dṛśyaterthārthī tathaiva yadi vidyate ।
	prāptirastu sadārthānāṃ bādhakaḥ pratyayaḥ katham ॥ 924 ॥ (PVA)
	alaukikattvādubhayātmayogātsmṛtipramoṣādviparītavitteḥ ।
	sabādhakatvaṃ na tathārthasattvaṃ tataḥ sa samvādatayā na yogaḥ ॥ 925 ॥ (PVA)

[384,xi]

alaukikosavārthasamvādapratyādyagocaratvāt । athavā tasya sattvasyāsattvañca । tato dṛśyate 'pi bādhyate 'pi । athavā smaryamāṇo'sadartho deśāntarasthaḥ pratyakṣatayā pratibhāti na tatrastha eva । tato'prāptistatra 〈।〉 evaṃ viparītakhyātāvapi yojanīyam । tadetadapramāṇavṛttam ।

[384,xii]

	nādaṣṭapūrvasarppasya rajvāṃ sarppamatiḥ kvacit ।
	pūrvadṛṣṭyanusāritvānna heturvāsanā katham ॥ 926 ॥ (PVA)

[384,xiii]

pūrvadarśanamantareṇa hi na bhavati rajjvāṃ sarppabuddhiḥ । pūrvadarśanādidamvedanamatrārtho nāstiti sakalaloṃkaniścayaḥ । anyathā sakalakāryakāraṇabhāvoccheda eva । pratibhāsamātreṇāśa kyagrahaṇāt pratibhāsamātre hi svasamvedanameva kevalaṃ heturahitamiti pratipāditaṃ । tasmāttanniścayādeva kāryakāraṇabhāvaḥ । nātra viparītādikhyātiyogapratītiḥ । athāpi syādeṣāpi viparītādikhyātireva nātrārtho vidyata iti ।

[384,xiv]

	viparītādivittaścetpūrvaviddhetutā bhavet ।
	pratītiranyāpi tatastathaiveti pratīyatām ॥ 927 ॥ (PVA)
	arthasya prāptiranyatra tato nālaukikāditā ।
	sarvatrārthasya na prāptiriti pūrva prasādhitam ॥ 928 ॥ (PVA)
	niścayādarthaṃ ityevaṃ neti cettanna saṅgatam ।
	niścayo'laukikādye 'pi bāhyortha iti kinna saḥ ॥ 929 ॥ (PVA)
	arthe 'pyanarthaṃ iti tu niścayasyāpravṛttitaḥ ।
	anarthaniścayasyāsya tenānaikāntitāsti na ॥ 930 ॥ (PVA)
	vāsanāmūlatājñānamarthatā sa na bādhanam ।
	tena jāgraddhiyo nāsti pratiyogitvasambhavaḥ ॥ 931 ॥ (PVA)
	pūrvadarśanato jñānaṃ tadapyastu tadanyataḥ ।
	anādivāsanāṅgajanitaṃ sarvavedanam ॥ 932 ॥ (PVA)

[384,xx]

nirālambanavādoyamata eva virājate ।

[384,xxi]

ata evedamapi nirastam ।

[384,xxii]

	yogināṃ jāyate buddhiḥ bādhikā pratiyoginī ।
	jāgratstambhādibuddhīnāṃ tataḥ svapnāditulyatā ॥ 933 ॥ (PVA)
	prāptānāntāmavasthāñca sarvaprāṇabhṛtāmapi ।
	bādhoyambhavitā tena siddhā sapratiyogitā ॥ 934 ॥ (PVA)

<385>

[385,i]

avaśyaṃ hi pramāṇapariśuddhārthabhāvanābalāt yogināṃ pramāṇabhūtapratyakṣaṃ jñānamudeti viparyayabādhakam । tena 〈।〉

[385,ii]

	"iha janmani keṣāñcinna tāvadupalabhyate ।
	tāmavasthāṃ gatānāntu na vidmaḥ kimbhaviṣyati ॥ 935 ॥ (PVA)"

[385,iii]

iti nirastam । yato viditameva bhāvanāyāḥ sāmarthyam । tato'vaśyameva sa pratyayo bhāvīti kasmānna vidmaḥ । tata idamatyantasambaddhameva । yaducyate 〈।〉

[385,iv]

	yogināṃ cāsmadīyānāṃ tvaduktapratiyoginī ।
	tvaduktaviparītā vā bādhabuddhirbhaviṣyati ॥ 936 ॥ (PVA)

[385,vi]

iti । yataḥ ।

[385,vii]

	apramāṇabalāyātabhāvanābalabhāvinī ।
	yeṣāṃ te yogino buddhiḥ kinna śokādiviplutāḥ ॥ 937 ॥ (PVA)
	īdṛk tve yogibuddhināṃ dṛṣṭāntostīti sādhitam ।
	dṛṣṭānto yuṣmadīyānāṃ na kaścidapi vighate ॥ 938 ॥ (PVA)
	tata〈ḥ〉 stambhādibuddhīnāṃ bhavetsapratiyogitā ।
	bādhyatvaṃ vāpi buddhittvānmṛgatṛṣṇādibuddhivat ॥ 939 ॥ (PVA)
	iṣṭaṃ sapratiyogitvaṃ mṛgatṛṣṇādibuddhibhiḥ ।
	tadātmanā ca bādhyatvaṃ grāhyāntaratayāpi cet ॥ 940 ॥ (PVA)
	jātyuttaramidaṃ prāha naivaṃ bādhakatāsthitiḥ ।
	bādhakattvavivakṣā hi nirmūlocchedakāriṇī ॥ 941 ॥ (PVA)
	yathākathañcidvadatastadetajjāḍyajṛmbhitaṃ ।

[385,xv]

nahi pratiyogitvamātraṃ vivakṣitamapi tu bādhakapratiyogitvaṃ । tena pratiyogitvamātraṃ sādhanamasambaddham ।

	bādha kaśa cāpyanaikāntastadanyattvañca pūrvavat ॥ 942 ॥ (PVA)
	buddhādipratyayānyattvasādhakapratyayo mṛṣā ।
	atrāpyuttaramasmābhiḥ pūrvameva nirūpitaṃ ॥ 943 ॥ (PVA)
	buddhādipratyayaḥ sarvaḥ svāṅgamātrāvalambanaḥ ।
	vyavahāraprasiddhistu yathā tadabhidhāsyate ॥ 944 ॥ (PVA)
	mithyādhīpratiyogittvaṃ svapnādāviva te bhavet ।
	iti pūrvameva vihitaṃ nottaraṃ punarucyate ॥ 945 ॥ (PVA)

[385,xx]

tathāhi ।

[385,xxi]

	mithyāttve sarvabuddhīnāṃ tāratamyādibhāvataḥ ।
	bādhyabādhakabhāvoyaṃ vāsanātāratamyataḥ ॥ 946 ॥ (PVA)
	yathā mithyātvabhāve 'pi bāhyabhāvānurodhataḥ ।
	bādhyabādhakabhāvoyaṃ bhavatāmavigānataḥ ॥ 947 ॥ (PVA)

[385,xxiii]

tatra viparītādikhyātitvādasau ihāpi vāsanādārḍhyabhāvābhāvābhyāṃ bādhyabādhakabhāva iti na doṣaḥ ।

<386>

[386,i]

nanu bu ddha sya bhagavato buddhiryogitvarāgādikṣayanimittavatī tasya ca viśeṣyabādhanādviruddhaḥ । tathā hi ।

[386,ii]

	rāgādikṣayayonitvanimittādigatastathā ।
	yāvānviśeṣa iṣṭaḥsyātsarvabādhādviruddhatā ॥ 948 ॥ (PVA)

[386,iii]

stambhādipratyayabādhake buddhādijñāne yāvanto viśeṣā rāgādikṣayanimittatvādayasteṣāṃ bādhanādviruddhatāpi hetorbhavet । tathā hi mithyādhīpratiyogittvaṃ yadaiva svapnādijñānānāṃ sādhitaṃ । tadā tāthāgatamapi jñānaṃ pratiyogitvānmithyāprasaktam । svapnabādhakastambhādijñānavadeva । atrocyate ।

[386,iv]

	yadi viśeṣaviruddhatayā kṣatirnanu na heturihāsti na dūṣitaḥ ।
	nikhilahetuparākramarodhinī na hi na sā sakalena viruddhatā ॥ 949 ॥ (PVA)

[386,vi]

yathā svapnabuddhirmithyāstambhādibuddhipratiyoginīti sādhyate । tathā pratiyogibuddhipratiyogittvamapi buddhitvātsvapnabuddhivadeva । evaṃ yathā dhūmogniṃ sādhayati । tathā ihedānīmagnyasambhavamapi sādhayatīti na hetureva kaścitsādhyasādhanaḥ syāt 〈।〉 kiṃ ca । buddhitvātpratiyogitvamātrameva sādhayati । na viśeṣapratiyogitvaṃ tathā yathā kṛtakatvamanittyatvaṃ sādhayati śabdasya tathākāśaguṇatvaviparyayamapi sādhayatīti prāptaṃ । na cākāśaguṇatvamapi śāstrāṅgīkaraṇātsādhyam । iṣṭaḥ sā dhya iti vakṣyate । tasmānna viśeṣaviruddhatā hetudūṣaṇam ।

[386,vii]

nanu 〈।〉

[386,viii]

	mahājanasya cābādhādidānīntanabuddhivata ।
	vācyo'numānabādho vā yadi vā pratisādhanam ॥ 950 ॥ (PVA)

[386,ix]

mahājanabādhyabuddhyabhāvādidānīntanabādhakabuddhivat stambhādibuddhiḥ satyā vivādāspadībhūtastambhādibuddhirabādhyā । tadviṣayatvena mahājanasya bādhakabudhyanutpādātsvapnādibādhakabuddhivat ।

[386,x]

tadapratirūpaṃ । tathāhi ।

[386,xi]

	pratibandhavinābhūtā dṛṣṭimātraprasādhanā ।
	iṣṭā syātsādhyasiddhiścet tadevaṃ yuktamuttaram ॥ 951 ॥ (PVA)

[386,xii]

na ca svapnābādhabuddhirabādhyā paramārthataḥ । pratyakṣasyaiva bādhakasya darśanātsaṃvṛtyātvabādhyattvaṃ stambhādibuddherapi na kācinnaḥ kṣatiḥ ।

[386,xiii]

	asatyayā 〈kathaṃ〉 tarhibādhaḥ svapnādivaddhiyā ।
	tāratamyasya sadbhāvāditi pūrvanniveditam ॥ 952 ॥ (PVA)

[386,xiv]

kiñca ।

[386,xv]

	jāgradbuddhirna sattyatvāddhādhate svapnadarśanaṃ ।
	tat jñeyānupalabdhitvāttaccāsattyasya nāsti kim ॥ 953 ॥ (PVA)

[386,xvii]

pratipāditametan 〈।〉 na bādhako nāma svāla 〈mba〉nasattyatayā bādhako'pi tu tadanu<387>palabdhitaḥ । sā cānupalabdhirupatā viparyayopalabdhirūpatayaiva । sā ca svāṃśasamvedanatve 'pi na parihīyate । tathāhi ।

[387,ii]

	meyāntaraṃ svarūpaṃ vā sarvosau tadviyaryayaḥ ।
	tato jāgraddhiyā bādhyā svāṃśe 'pi sthitayā parā ॥ 954 ॥ (PVA)

[387,iv]

nanviyamapi yadi bhrāntiḥ tadā kimavaṣṭambhādasau bādhyā svapnabuddhiḥ ।

[387,v]

tadapyasat ।

[387,vi]

	nivṛtte sādhanārthe syātsvapnabuddhisamānatā ।
	bādhyabādhakabhāvena tadā kinnaḥ prayojanaṃ ॥ 955 ॥ (PVA)

[387,vii]

nanvaparamucyate ।

[387,viii]

	pūrvasādhanadoṣāśca sandheyāstasya cādhunā ।
	sādhyābhedādavācyatvāddhetornnobhayasiddhatā ॥ 956 ॥ (PVA)

[387,ix]

bodhanaṃ budhyati budhyate vāneneti vā vikalpāḥ । tatra ca pūrvavaddoṣāḥ sādhyābhedena pratijñārthekadeśatvenābādhyatvātpratyayatvasya hetornobhayasiddhatā ।

[387,x]

nanu pratyayaviśeṣo dharmī sāmānyaṃ sādhanamiti na pratijñārthaikadeśatā ।

[387,xi]

tadāha ।

[387,xii]

	sāmānyaṃ pratyayatvañca bhinnābhinnanna vidyate ।
	bhavatotyantabhinnañca pratyakṣe 'pi na kiñcana ॥ 957 ॥ (PVA)
	sārūpyā nyanivṛttī ca netyetad gamayiṣyate ।
	tasmānna hetuḥ sāmānyamasti siddhaṃ dvayorapi ॥ 958 ॥ (PVA)

[387,xv]

na yuktametadyataḥ ।

[387,xvi]

	sāmānyaṃ pratyayatvañca bhinnābhinnaṃ mataṃ hi naḥ ।
	vyāvṛttya samabhāvastu tayā netīti vakṣyate ॥ 959 ॥ (PVA)

[387,xvii]

tata eva parāmarśayogātpratyayaḥ pratyaya ityarthasya hetunā pāramparyeṇa vastusambandhāt । pratyaya iti korthaḥ samvedanamātmarūpasamvittimātraṃ । tato'siddhametad ।

[387,xviii]

	viśeṣayośca hetutvaṃ pakṣatattulyasaṃsthayoḥ ।
	na syādanvahīnatvādataddharmatayāpi ca ॥ 960 ॥ (PVA)

[387,xix]

tathā iti ।

[387,xx]

	na cārthahīnā tadbuddhirhetutvena bhaviṣyati ।
	āśrayāsiddhatā coktā viśeṣyasyāprasiddhitaḥ ॥ 961 ॥ (PVA)
	tathā hetorviruddhattvaṃ dṛṣṭānte sādhyahīnatā ।
	viśeṣaṇāprasiddhyarthavikalpenaiva bodhitā ॥ 962 ॥ (PVA)

[387,xxii]

sarvametatprāgeva parikṛtaṃ । tasmādasadetat । tata etadanavadyaṃ sarve "pratyayā nirāla 〈mba〉 nāḥ pratyayatvātsvapnapratyayavat" ।

<388>

{2.1.2.7.1.5}

<(ṅa) bāhyārthanirāsaḥ—>

[388,i]

tena nirālambanatve sarvapratyayānāṃ ।

[388,ii]

	tadānyasamvido〈'〉bhāvātsvasaṃvitphalamiṣyate ॥ 333 ॥

[388,iii]

svasamvedanameva phalaṃ । vijñānaṃ svayamudayatsvarūpamevāvabhāsayati nārtham । arthapratipādane tasya sāmarthyābhāvāt । adarśanāccārthapratipādanasya । atrocyate ।

[388,iv]

	yadi bāhyonubhūyeta ko doṣo naiva kaścana ।
	idameva kimuktaṃ syātsa bāhyorthonubhūyate ॥ 334 ॥

[388,v]

kimanayā sūkṣmekṣikayā bāhyannānubhūyata eva । asya prayāsasya kiṃ phalaṃ । yathā lokavyavahārarastathāstu । na cānālambanatvapratipādene'nyathā vyavahāro na ca vyavahārādaparamiha phalamasti ।

[388,vi]

tadapyasadeva ।

[388,vii]

	yadi vyavahṛtiḥ sādhyā vyavahāro yathā tathā ।
	vedasyāpauruṣeyatve prayāsaḥ kiṃphalastava ॥ 963 ॥ (PVA)

[388,viii]

na khalu yadanādivyavahāronyakṛtaḥ । pauruṣeyatvetaratayā siddho yena tadabhāvena tad bhavet । atha sa eva vicārya kriyamāṇaḥ sadarthaḥ । tathā sati vicāryatāmaparamapi । atha pauruṣeyatve pramāṇyameva na syādetadaparasyāpi samānam । apauruṣeyatve 'pi prāmāṇyābhāvāt 〈।〉 kiñca ।

[388,ix]

	yadā bāhyagrahābhāvastadā rāgādi hīyate ।
	bhāvanābalato vṛttestadabhāve viparyayāt ॥ 964 ॥ (PVA)

[388,x]

tattvanirūpaṇe hi rāgādidoṣakṣayaḥ । sa ca paraḥ puruṣārtha iti pratipāditaṃ । tatastattvaṃ nirūpyate । bāhyārthasyānubhavo nāsti । tathā hi । bāhyo'rthonubhūyata iti korthaḥ । kimanubhūtipraveśasadbhāvādanubhūyata iti vyapadeśorthāpraveśanādeva । tata idamāha ।

[388,xi]

	yadi buddhistadākārā sāstyākāraniveśinī ।
	sā bāhyādanyato veti vicāramidamarhati ॥ 335 ॥

[388,xii]

tadākārā duddhiriti korthaḥ । nīlādyākārā । nanvidamidānīmvicāryate । tadākāreti kutaḥ । tatastadākārā buddhiriti parijñānārthaṃ sa punardraṣṭavyaḥ । tatrāpi darśane tadākārataivetyanavasthā । atha nirākāreṇa dṛśyate । tadā tadeva darśanaṃ kimākāraparikalpanena । atha tadākāreti tannirūpaṇākārāttaddarśanākāreti । tadā tadevocyate । tannirūpaṇantaddarśanamiti korthaḥ । atha dvayamapi dṛśyate । tathā sati svarūpeṇa dvayaṃ dṛśyate । tataḥ parasparaṃ grahaṇaṃ na vā kasyaciditi svasamvedanameva dvayamiti pratipāditaṃ । atha bāhyaṃ vinā'yameva na bhavati । evantarhi buddhiṃ vinā'parokṣatā na bhavatīti prāptam । atha dṛśyata evāparokṣatā 〈।〉 tathā sati paraṃ parikalpanīyaṃ 〈।〉 tadākārā buddhirapi dṛśyata eva kimaparaparikalpaḥ । yataḥ ।

[388,xiii]

	darśanopādhirahitasyāgrahāttadgrahe grahāt ।
	darśanaṃ nīlanirbhāsaṃ; nārtho bāhyosti kevalaḥ ॥ 336 ॥

<389>

[389,i]

yadeva dṛśyate tadevābhyupagamyate । tathā hi pratibhāsāttadgatameva nīlamavabhāsate nāparaṃ । tataḥ pratibhāsavyatirekeṇa na pramāṇaṃ । tato nābhyupagamaḥ । atha pratibhāsattadgatantanna pratibhāsate pratibhāsasyāntaratvānnīlādeśca bahiravabhāsanāt । na vyatiriktasya bhāve tasya pratibhāsanaṃ svarūpeṇāparokṣeṇa tasya pratibhāsanāt । tathā hi ।

[389,ii]

	vyatiriktasya sadbhāve na nīlasyāparokṣatā ।
	svarūpeṇāparokṣattvānna tasyānyā'parokṣatā ॥ 965 ॥ (PVA)

[389,iii]

athaiva hi grāhakākāraḥ svarūpeṇāparokṣo na grāhakāntarabhāvāttathā tena samanākālo 'pi nīlādikaḥ । yathā ca cakṣurādikād grāhakākāraḥ tathā tatsamānākāropi, tadanvayavyatirekalakṣaṇatvātkāryakāraṇabhāvasya । na pūrvāparasadbhāvo'rthasya pramāṇato'vasīyate । pratyakṣasya pūrvāparayorapravṛtteḥ । atha pūrvamapyasau nāstīti kathaṃ pratīyate । paścādvā grāhakākāro 'pi kasmānna pūrvaṃ parikalpyate buddhirvā sukhādayo vā । atha nittyattvādātmana evameveti cet । aparokṣatāpi tarhi prāgevāstīti kiṃ na parikalpyate । virodhāditi cet । na hyapratīyamānā'parokṣatā yuktā । arthastadvyatirikto'pratīyamāno 'pi yuktaḥ । vyatirikta iti kena pratipannaṃ । ata eva kadācid bhavediti sandehacodanā । aparokṣatāpi kasmānnaivamiti cet । aparokṣatvaprasaṅgāt । nānyasyāparokṣatvānmama parokṣeti kalpanā syāt । śuklatādivat । śuklatā yadyapi ekasya ghaṭāderna bhavati dravyāntarasya bhavatyeva । tato'parokṣatāvyatirekeṇa nāparo nīlādiḥ ।

[389,iv]

nanu yadā padārthasya śuklatāpaiti kimasāvanyatra gacchati । na 〈।〉 aparokṣatāpi nāparagatānyatra gantrī । evantarhi tadavyatirekādarthasyāpi tadabhāvādabhāvaḥ । avyatireka eva na niścita iti cet । agnerapi taharyabhāve'gnirūpābhāvo na siddha eva । tadvyatirekeṇāgnerabhāvāditi cet । nāvyatirekasyāsiddhatvāt । tadvyatirekeṇādarśanāditi samāna sarvaṃ । tasmādasadevāparokṣatāvyatiriktataṃ । anumānamapi nāparokṣatāvyatirekaṃ sādhayati । kathaṃ na sādhayati । yadā parokṣāvasthāyāmapi sādhayati tato nīlamāsta eva yatpaścātpratipatsye । na tatra pūrvarūpānusāreṇa pratipattibhāvāt । smaraṇantadanubhavānusāri sa cānubhavo'parokṣarūpasyaiva । na ca pṛthagaparokṣarūpatāmavasthāpya nīlādismaraṇaviṣayaḥ । iha kathaṃ pratipattiriti cet । nehāpi tathābhūtamevādhyāropyate । yadi pūrvikāmaparokṣarūpatāṃ parityajati । nīlarūpatāmapi tadavyatirekātparityajedeva nahi vibhāgena smaraṇam । smaraṇamanumānaṃ na bhavatyadhikasya pratipatteriti cet । nādhikasya pratipattau kāraṇābhāvāt । kathantadadhikasya pratipattiriti cet । nābhāvāt । kathaṃ pramāṇam । prathamameva vyāptisiddheḥ । yadā dhūmamagnerudayamāsādayantaṃ paśyati parāparadeśāgnisambandhena । tadaivamasya pratipattiḥ । yatra yatrāyamupanīyate tatra dhūmaṃ janayati । naikadeśo'nyadeśasambaddham । tato yadyanyatrāpi bhavatyagnistatrāpi janayatyeva । tena dhūmadeśo'gne: pratipanna eva । sa ca bhāvī dhūmognirvā tadrūpa evādhyāropyate nānyathā śakyatvāt । tato'dhikadhūmadarśanādadhikapāvaka pratiprattiḥ । yasya tarhi pūrvakaṃ pāvakaviṣayamadhyāropaṃ vinaiva jhaṭiti dhūmadarśanātpratipattistasya katham । tasyāpi sāmānyapratibandhamantareṇāpratipatteḥ । tathā hi 〈।〉 yadi nāma jhaṭiti pratipattistathāpi yadānuyujyate । yadi nāmātra dhūmaḥ kasmādagniḥ । evameva dṛṣṭatvāditi । tena vaktavyaṃ 〈।〉 tacca darśanaṃ na paramārthato'pi <390> tu darśanādhyāropayorekatvādvyavasāyāt । na ca dṛśyamānādinā vyatirekeṇa vikalpeta darśanādarthī na pravartteta । darśanārthino nopadiśet । nahi dṛśyamānatāmapratiyan darśanārthī bhavati । yosti sa pratīyata iti cet । yadi darśanena sambandho na gṛhītaḥ kathamastitvamātrapratipatteḥ pravarttakaḥ । tasmād dṛśyamānatāmeva pratipadyamānaḥ tadarthī nānyathā । nahi nīlāditāmanavagacchaṃstadarthī dṛṣṭaḥ । tasmādanumānamanyadvā vikalpakaṃ vijñānaṃ dṛśyamānatāvyatirekeṇa na nīlāditāmavagacchati । kathantarhi parokṣaviṣayamanumānaṃ । pūrvasyāparokṣatvasyādhyāropāt । kathamatastatrāgniriti pratipattiḥ । adhyāropasya tathābhāvātpūrvadṛṣṭamarīcikāviṣayajalavat । yatrādhyāropyate sa paro vahneriti cet । na 〈।〉 tasya svarūpeṇāpratipatteḥ । tadeva tasya rūpamiti cet । aparokṣameva taditi kathamparokṣatā । svarūpapratipattireva hi parokṣatā pareṇa pratipattiriti cet । saivāparokṣatetyaparihāraḥ । pareṇa pratipattiriti ca pratibandhabalādadhyāropa eva । tataḥ parapratipattiriti mithyā । bāhyasya parokṣasya pratipattiryuktāpi tasya svayamapi paścāddarśanādekatvādhyāropādidantatparokṣamāsīditi parapratipattau cettadapi nāsti । iyaṃ sā parapratipattiḥ । pragāsītparokṣeti । tasmādasatparokṣaṃ nāma । tasmāddarśanopādhirahitasyāgrahaṇameva । kathaṃ vyatirekagatirarthasya । yadi nārthosti samvedanavyatiriktaḥ kuto nīlapītādipratibhāsabhedaḥ । cakṣurādikādeva keśapratibhāsavat । nanūpaghātabalātkeśādipratibhāsanaṃ । upaghāta iti kutaḥ । keśādipratibhāsanāditi cet । nīlādipratibhāsanāditi prakalpyatām । nanvekarūpatā syātkeśādivadeva nānādeśe 'pi na nānānīlāditā yathā bhramati cakṣuṣi bhramati tathā kim nīlādikaṃ । yadi ca cakṣurvijñānakāraṇamiṣyate । bāhyaṃ tataḥ kinna nīlādikam । yathā rūpagrahaṇe cakṣuḥ kāraṇam । tathā'vāntaragrahaṇe tataḥ paraṃ । tato bāhyārthasiddhiḥ । samvitpratiniyamāditi ।

[390,i]

atrocyate । 〈।〉

[390,ii]

	kasyacitkañcidevāntarvāsanāyāḥ prabodhakaṃ ।
	tato dhiyāṃ viniyamo na bāhyārthavyapekṣayā ॥ 337 ॥

[390,iii]

uktametanna bāhyārthaḥ sidhyati pratyakṣataḥ । kāryavyatirekātkalpyate । kāryavyatireke ca varaṃ cakṣureva kalpitaṃ । arthāntarakalpanāto varaṃ dṛṣṭameva cakṣurādikaṃ tadviśiṣṭamiti kalpanā । tadapi paroparodhāducyate । varaṃ samanantarapratyayasyaiva viśeṣakalpanā । śarīramapi kāraṇañcet । na । śarīrapratibhāsavyatirekeṇa tasyābhāvāt । tatpratibhāse satīti cet । tathāpi vijñānādeva vijñānaṃ samānakālatā ca śarīrapratibhāsena ityādi pratibhāsasyeti na kāraṇatā । tathā hi ।

[390,iv]

	yathā rāgādikalpanāṃ kālādiniyamaḥ sphuṭaḥ ।
	prabodhakasya niyamādvinā vā tatprabodhakaiḥ ॥ 966 ॥ (PVA)

[390,v]

tathā nīlādiniyatapratibhāsasamāgamaḥ ॥

[390,vi]

rāgādayo hi pratiniyatadeśakālāvasthābhāvinaḥ prabodhakapratyayavaśāt । na tu teṣāmālambananiyamo vyabhicārāt । kā nya kubjā dicintāpratibhāsināñca niyamaḥ prabodhake satyanyathā ca । na ca bāhyasyaiva prabodhakattvaṃ cintāpratibhāsenāpi cintāntaravāsanāprabodhāt । svasāmarthyena yathābhogasambhave । na hyābhogasya kvacitpakṣapātaḥ । ābhogasamānatve 'pi kasyacit paṭurūpasya

<391>

[391,i]

pratibhāsādabhyāsādito vā svapnādipratyayānāṃ ca kaḥ pratiniyamahetuḥ । tadā janmāntarādidṛṣṭaṃ bāhyameva niyamaheturiti cet । na । sarvasya dṛṣṭatvāttatkāle cābhāvāttatkālaniyame ko hetuḥ ।

[391,ii]

	deśādiniyataṃ bāhyaṃ pratibhāsaniyāmakaṃ ।
	yadi taddeśabāhyasyābhāve sa niyamaḥ kutaḥ ॥ 967 ॥ (PVA)

[391,iii]

yadi tatra bāhyo'rtho na syāt tadā vā tatkāladeśaniyatapratibhāsaḥ kutaḥ atha tatkālatādikamantareṇāpi niyamaḥ pūrvārthadarśanāt । kimidānīmathana pūrvapratibhāsādeva niyamasambhavāt । tathā hi ।

[391,iv]

	arthaśūnyo'vabhāso hi mābhadityarthakalpanā ।
	pūrvārthādeva niyame pratibhāsena kiṃ kṛtam ॥ 968 ॥ (PVA)

[391,v]

idānīmatrārthamantareṇa na pratibhāsanantasya yuktam । pratibhāsasya pūrvameva niruddhattvāt na tatpratibhāsaḥ । na hyavidyamāna ihedānīṃ pratibhāsata iti bāhyārthaḥ kalpyate । yadi tvavidyamāno 'pyarthaḥ pūrvadeśakāladṛṣṭa iha pratibhāti । pratibhāsa eva pūrvakālādiḥ pratibhāsatāṃ kimarthakalpanayā । bāhyārthavādibhirapi pratibhāsasyābhyupagamāt । tathā tatra bāhyārtha eva pratibhātīha tvayogānna pratibhāsa iti cet । tatra yoga iti kutaḥ । samvādāditi cet । nanu samvādo 'pyaparasamvādātkinna yuktaḥ । tataḥ samvādādaparaḥ samvāda iti samvādapratibhāsaparamparaiva yuktā ।

[391,vi]

nanu yo hi janitvā pradhvaṃsate sa mithyāpratyayo yathā nedaṃ rajatamiti । ayantu stambhādiḥ svapariniścitaḥ kathamviparyastaḥ ।

[391,vii]

tadasat ।

[391,viii]

	vāsanāyā dṛḍhatvena pradhvaṃso nāstyanantaram ।
	yathā rāgādikalpānāṃ vāsanābalabhāvinām ॥ 969 ॥ (PVA)

[391,ix]

vāsanābalāvalambana eva rāgādivikalpaḥ । tathā bāhyarahitaḥ । tathāpyasau na naṣṭalocane 'pi jhaṭiti vighaṭate । tathā svapnavyākhyāprabandhaḥ kathaṃcidapi na vighaṭate । vāsanādāḍharyataḥ । tathāhi 〈।〉 sa eva pūrvapāṭhaka utthāpotthāya punaḥ punaḥ svapne vyākhāyate । tasmānna bāhyārthavyapekṣo niyamaḥ । tathāhi ।

[391,x]

	svapnadṛṣṭantvayaṃ kiñcijjāgrato nānuvartate ।
	avasthā tādṛśī bālakasyeva mūtraṇam ॥ 970 ॥ (PVA)

[391,xi]

bālakasya mūtrāvasthā svapnadṛṣṭā jāgradavasthāyāmapyanuvarttinī na taruṇādyavasthāyāṃ । pratipāditaścārthakriyāvyabhicāraḥ prāgiti na punaḥ prapañcaḥ ।

{2.1.2.7.1.6}

<(ca) vijñānadvairupyam—>

[391,xii]

	tasmād dvirūpamastyekaṃ yadevamanubhūyate ।
	smaryate cobhayākārasyāsya saṃvedanaṃ phalaṃ ॥ 338 ॥

[391,xiii]

dvirūpamiti bodhākāraṃ nīlākārañca vyatirekasyāvedanādekaṃ । apoddhā raparikalpanayā dvirūpaṃ । kuta etat । yasmādevamanu 〈bhū〉 yatesmaryate ca । tata ubhayākārādaparasya samvedanasyābhāvādarthasya samvedanaṃ ubhayākārasya na phalamityupasaṃhāraḥ । nanvarthasamvedanatayā pratīyate kathaṃ svasamvedanaṃ ।

<392>

[392,i]

atrocyate ।

[392,ii]

	yadā niṣpannatadbhāva iṣṭoniṣṭo 'pi vā paraḥ ।
	vijñaptiheturviṣayastasyāścānubhavastathā ॥ 339 ॥

[392,iii]

tadā hetornniṣpannatadbhāvasyā'bhāvādanubhavasyaiva samvedanaṃ nīlātmattvādyatastasyāstathaiva nīlāditvenaivānubhava iti svasamvedanametatparamārthato nārthasamvedanam । arthatvenānubhave 'pi svapnasamvedanavat । yadi vā'rthasamvedanameva phalam । yataḥ ।

[392,iv]

	yadā saviṣayaṃ jñānaṃ jñānāṃśerthavyavasthiteḥ ।
	tadā ya ātmānubhavaḥ sa evārthaviniścayaḥ ॥ 340 ॥

[392,v]

yaḥ punaraparaṃ bāhyaṃ na kalpayati jñānāṅga eva bāhyatayā tenāvasīyate । tadā ya evātmano jñānākārasyānubhavaḥ tathaiva vāsanāniyamādartha iti niścayastadā niścayabalādarthasamvedanaṃ phalamiti vyavasthāpyate । tadā vijñāna vā de pyarthasamvedanaṃ phalaṃ । tadā grāhyākāraḥ prameyaṃ । grāhakākāraḥ pramāṇaṃ tatsamvedanaphalaṃ । athavā sa evārtha iti pratīyate । tasya ca samvedanatvātsamvedameva phalam । api ca । bāhyamarthamabhyupagacchatāmapi svasamvedavameva phalaṃ । yataḥ ।

[392,vi]

	yadīṣṭākāra ātmā syādanyathā vānubhūyate ।
	iṣṭo'niṣṭo 'pi vā tena bhavatyarthaḥ praveditaḥ ॥ 341 ॥

[392,vii]

nahi samvedanasyānyathātve vastvanyatheti 〈vaktuṃ〉 śakyam । tasmātsamvedanānusāreṇaivārthavyavasthiteḥ tadabhinnayogakṣematvādvāhyavedanaṃ svasamvedanameva । tenopacārāt bāhyavedanamucyate । yataḥ । yadīṣṭākāra ātmāsya jñānasya anyathā cānubhūyaterthaḥ । iṣṭoniṣṭo vā । iṣṭākāreṇāniṣṭākāreṇāpīṣṭastadā tena bhavatyarthaḥ pravedito mukhyavṛtyā'nyathā tūpacāra eva । tasmātsvavedanameva phalaṃ bāhye 'pyartha iti darśayati ।

[392,viii]

nanu sattyatverthasamvedanameva yuktam । tasya bhāvādasati tvagatyā svasamvedanaṃ yuktaṃ ।

[392,ix]

tadasat ।

[392,x]

	vidyamāne pi bāhyerthe yathānubhava eva saḥ ।
	niścitātmā svarūpeṇa nānekātmatvadoṣataḥ ॥ 342 ॥

[392,xi]

nahi vijñānavāde 'pi svasamvedanamagatyābhyupagamyate'pi tu tasyaiva samvitteḥ । agatyātvaṅgīkaraṇe bāhya evārthaḥ kimanaṅgīkṛtaḥ । yataḥ ।

[392,xii]

	yadi bāhyaṃ na vidyeta kasya samvedanambhavet ।
	yadyagatyā svarūpasya bāhyasyaiva na kimmataṃ ॥ 343 ॥

[392,xiii]

sadṛśyagatiḥ । tasmātsvarūpasamvedanameva dṛśyata iti vaktavyaṃ nāgatiḥ । tatra yadi bāhye 'pyarthe svasamvedanameva dṛśyate tadeva bhavatu । arthasaṃvedanantuṃ na yuktamiti parityajyate । svarūpeṇa hi vittīnāṃ bhinnatvātpratipuruṣaṃ nānākāravedanaṃ yuktaṃ । natvarthasya nānākāravedanaṃ

<393>

[393,i]

svarūpeṇānekātmatāprasaṅgāt । nānāpratipatyasamvedyamāno 'pyeka evārtha iti bāhyadarśimatam । tata ekasya nānārūpasamvedanamayuktam । nānārūpa evārtha iti cet । na ।

[393,ii]

	abhyupāye 'pi bhedena na syādanubhavo dvayoḥ ।

[393,iii]

akasminnevārthe dvayoranubhava iti na syāt । svākāraparisamāptatvāt । yadyākārāntaramapi tatraivānupraviśya pratibhāseta tadā syādekatvagatiḥ 〈।〉 athavā na syādanubhavo dvayoriti vastvarthaḥ । athavā bhedenaikaikaparyavasānena na syādanubhavaḥ sarvasyānekākārānubhavaprasaṅgāt ।

[393,iv]

	adṛṣṭāvaraṇānno cenna nāmārthavaśā gatiḥ ॥ 344 ॥

[393,v]

yadyadṛṣṭamāvaraṇamiti na dvayadarśanaṃ dṛṣṭenaiva tarhi ekatvapratipattirvāriteti kuta ekatve pramāṇaṃ timiravaccādṛṣṭambhavet । candradvayameva tatraikadarśanaṃ dvitīyadarśanasyādṛṣṭena vāraṇādeṣāpi kalpanā bhavet । tatastimirasamānatvādadṛṣṭasya nārthavaśā gatiḥ । adṛṣṭenaiva bāhyārthaśūnyaṃ vijñānaṃ janyata iti kinnābhyupagamyate । athādṛṣṭamarthayogyadeśāvasthitārthapratipattivāraṇe kathaṃ samarthamiti vaktavyaṃ ।

[393,vi]

	tamanekātmakaṃ bhāvamekātmattvena darśayat ।
	tadadṛṣṭaṃ kathannāma bhavedarthasya vedakam ॥ 345 ॥

[393,vii]

— iti saṃgraha- 〈ślokaḥ〉 ।

[393,viii]

api ca ।

[393,ix]

	abhyāsabalabhāvitvamiṣṭāniṣṭārthasamvidaḥ ।
	dṛśyate dṛṣṭasādhyattvaṃ kathamatrāvagamyate ॥ 972 ॥ (PVA)
	tadevādṛṣṭamiticetsiddhameva samīhitaṃ ।
	vāsanābalasambhūtaṃ sarvameveti siddhitaḥ ॥ 973 ॥ (PVA)

[393,xi]

nanu nārtha iṣṭāniṣṭatayāvabhāsate । arthākāra eva kalpanā eva tathā bhavanti । atrocyate ।

[393,xii]

	iṣṭāniṣṭāvabhāsinyaḥ kalpanā nākṣadhīryadi ।
	ariṣṭādāvasandhānaṃ dṛ ṣṭantatrāpi cetasāṃ ॥ 346 ॥

[393,xiii]

ariṣṭena gṛhītānāmakṣabuddhirapyanyathā dṛṣṭā । tasmād sadetat ।

[393,xiv]

	tasmātprameye bāhye 'pi yuktaṃ svānubhāvaḥ phalaṃ ।
	yataḥ svabhāvosya yathā tathaivārthaviniścayaḥ ॥ 347 ॥

[393,xv]

ato bāhye 'pyarthe svasamvedanameva phalam । nārthasamvedanaṃ tasya svasamvedanānupraveśāt । atrāpi phale viṣayākārataiva pramāṇam । yadāhācāryaḥ ।

[393,xvi]

yadā tu bāhya evārthaḥ prameyastadā viṣayākārataivāsya pramāṇam । tathāhi । jñānaṃ svasamvedyamapi svarūpamanapekṣyārthābhāsataiṃvāsya pramāṇam । yasmātsorthastena mīyate । yathāhyarthasyākāraḥ śubhāditvena pratibhāti niviśate tadrūpaḥ sa viṣayaḥ pratīyate । yāvadākārabhedena pramāṇaprameyattvamupacaryate ।

<394>

[394,i]

nanvavyatirekād grāhakākāro 'pi kasmānna pramāṇaṃ । atrocyate ।

[394,ii]

	tadārthābhāsataivāsya pramāṇanna tu sannapi ।
	grāhakātmā'parārthattvād bāhyeṣvartheṣvapekṣya te ॥ 348 ॥

[394,iii]

nahi tadanurūpā bāhyārthasthitiḥ । aparārthattvāt । nahi svasamvedanaṃ parārthaṃ vyavasthāpayati । ākāravyatire 〈ke〉 ṇa sarvatra samānatvāt ।

[394,iv]

	yasmā dyathā niviṣṭo sāvarthātmā pratyaye tathā । niścīyate niviṣṭosāvevamiti;

[394,v]

ākāravaśena hi । artha evaṃ nīlādikaḥ svākāreṇa niviṣṭa iti pratyayaḥ । te 〈nā〉rthākāra evārthakalpanānimittaṃ tataḥ sa eva pramāṇaṃ । evantarhi arthavedanameva phalaṃ kinidānīṃ svasamvedanena ।

[394,vi]

asadetadyataḥ 〈।〉 tadarthakalpanamātmasamvedanānurūpameva । tadevāha 〈।〉

[394,vii]

	ātmasamvidaḥ ॥ 349 ॥
	ityarthasamvit saiveṣṭā yatorthātmā na dṛśyate ।

[394,ix]

yato'〈dṛ〉śyamānanna pratyakṣasya prameyaṃ । kathaṃ hi parokṣe'rthe pratyakṣasya vṛttiḥ pratyakṣasya ca phalavyavasthā prastutā tasmātsvarūpapratyakṣatvādarthasyāsamvedanātsvasamvedanaṃ phalam ।

[394,x]

	tasyā buddhiniveśyārthaḥ sādhanantasya sā kriyā ॥ 349 ॥

[394,xi]

tena hi sā kriyate'tastasya sā phalaṃ tatkrameṇa tasyāḥ prathanāt । evantarhi bāhyerthe pramāṇamākāraḥ samvedanantu svarūpe phalaṃ pravṛttamiti viṣayabhedaḥ ।

[394,xii]

tadasat । yataḥ ।

[394,xiii]

	yathā niviśate so 'rthaḥ tathā hi sa prakāśate ।
	arthasthitestadātmatvāt svavidapyarthavinmatā ॥ 350 ॥

[394,xiv]

svavideveyaṃ paramārthataḥ । vyavahārato'rthavit । tato vyavahārāpekṣayā'rtha eva phalaṃ । artha eva pramāṇamiti kuto viṣayabhedaḥ paramārthāpekṣayāpi svarūpe dvayamapi । tathāpi kutaḥ । etadevāha ।

[394,xv]

tasmādviṣayabhedo 'pi na;

{2.1.2.7.1.7}

<(cha) arthasaṃvedanaphalam—>

[394,xvi]

svasamvedanaṃ tarhi bāhye'rthe phalaṃ 〈।〉 prameye kasmānnoktamityāha ।

<395>

[395,i]

svasaṃvedanaṃ phalam 〈॥〉
	uktaṃ svabhāvācintāyāṃ tādātmyādarthasamvidaḥ ॥ 351 ॥

[395,ii]

paramārthāpekṣayā svasamvedanametadarthasamvedanamapi । yadi nāma tadarthasamvedanamanirūpitasamvedanasvarūpasya nirūpaṇāyāntu svasamvedanameva ।

[395,iii]

nanu yadi svarūpeṇārthasyānavabhāsanaṃ jñānameva svena rūpeṇa pratibhāti kathamarthasya prameyatā । tādṛśatvādarśasyeti cet । tādṛśa iti kathaṃ jñāyate । nānākārā hi vijñaptaya iti coktaṃ ।

[395,iv]

atrocyate ।

[395,v]

	tathāvabhāsamānasya tādṛśonyādṛśo 'pi vā ।
	jñānasya heturartho 'pītyarthasyeṣṭā prameyatā ॥ 352 ॥

[395,vi]

yadyapi jalāvabhāsi vijñānamupajāyate jalamantareṇaiva tathāpi marīcikāḥ samāśrityodayavataḥ kathañcidarthahetutāmāśrityārthālambanamucyate ।

[395,vii]

nanu yadi hetutvādevālambanatā vāsanāhetukameva yuktaṃ । na hi sā na he tuḥ । dṛṣṭaśaktiśca vāsanā tadākārajanane । tathā ca pratipāditaṃ bhavataiva । yadi tu tadākāratā tathā bhūtārthamantareṇa na bhavet । yuktamarthasamvedanaṃ । anyathā tu ।

[395,viii]

	yathākathañcittasyārtharūpaṃ yuktyāva bhāsinaḥ ।
	arthagrahaḥ kathaṃ; sattyaṃ na jānehamapīdṛśam ॥ 353 ॥

[395,ix]

sannihitamarthamantareṇāpi yadā tadākāratā tadā tasya tāvadarthasya na grahaṇam । anyadeśadṛṣṭasya grahaṇamiti cet । anyadeśe 'pi yadi tadā nāsti kathaṃ pratibhāsaḥ । yatrāsti tatra pratibhāsa iti cet । yadi kvāpi nāsti ka upāyaḥ । pratibhāsādeva jñāyate । avaśyaṃ kvāpīti pratibhāso'rthamantareṇa na dṛṣṭaṃ iti pratibandhādevaṃ gatiḥ । evaṃ tarhi sa na dṛṣṭaḥ kathaṃ pratibhāti । so 'pi janmāntarādau dṛṣṭa eveti cet । na । niyamābhāvāt adṛṣṭo 'pi pratibhāsa iṣyate । evantarhi ।

[395,x]

	adṛṣṭo 'pi hi deśādāvarthā'nyatrāvabhāsate ।
	yadi sarvastadā sarvaḥ sarvadarśī prasaktimān ॥ 974 ॥ (PVA)

[395,xi]

adṛṣṭasyāpi deśāntarādau vyavasthitasya pratibhāsane sarvaḥ sarvadarśī prasaktaḥ । avasthāviśeṣamantareṇa na pratibhāti । timirādau pratibhātīti cet । na । timirasya sarvasādhāraṇatvātsarvapratibhāsanaprasaṅgaḥ । kiñca । timiraṃ darśanavighātakṛt tadeva kindarśanahetuḥ । darśanahetutve sakaladarśanaprasaṅgaḥ । yadeva dṛśyate tasyaiva janayatīti cet । avidyamānasyaiva tarhi dṛśyate । tadevāvidyamānadarśanaṃ janayatu arthamantareṇa darśananna dṛṣṭamiti cet । arthayogyadeśāvasthānamantareṇāpi na dṛṣṭaṃ । anenaiva vyabhicāra iti cet । samānamubhayasyāpi । sa evārtha iti cet । nārthatvasyābhāvāt । evaṃbhūta evārtha iti cet । sarva evaivaṃbhūtaḥ । alau 〈ki〉 katve sarvamalaukikaṃ । nahi darśanavyatirekeṇāparo viśeṣa <396> iti pratipāditam 〈।〉 prāptiriti cet । tadapi darśanameva । anena darśanādi vyākhyātam ।

[396,i]

	yathaiva prathamaṃ jñānaṃ tasya prāptimapekṣate ।
	tatprāptyāpi punaḥ prāptirapekṣyetyanavasthitiḥ ॥ 975 ॥ (PVA)
	kasyacitu yadīṣyeta svata evāptirūpatā ।
	prathamasyāpi tadbhāva iti sarvasamānatā ॥ 976 ॥ (PVA)
	prāpterathāpi pūrveṇa prāptirūpeṇa sattyatā ।
	anyonyāśrayamityekā sattyarthe nobhayasya tat ॥ 977 ॥ (PVA)
	arthakāraṇaśuddhatvāttu jñānasyāti sattyatā ।
	tajjñānasyāpi sattyattvaṃ tatkāraṇaviśuddhitaḥ ॥ 978 ॥ (PVA)
	evaṃ paraṃparāpekṣādanavasthā prasajyate ।
	vāsanābalabhāvitvaṃ mṛgatṛṣṇājalesthitam ॥ 979 ॥ (PVA)
	tataḥsakalamevantaditi kalpyamanākulaṃ ।
	anādivāsanāsaṅgapratibaddhapravṛttayaḥ ॥ 980 ॥ (PVA)

[396,vii]

yasya nīlādayastasya na doṣo nāma dṛśyate ।

[396,viii]

nanu vāsanāpratibandho 'pi svasamvedanajñānātmani kathaṃ ।

[396,ix]

	svarūpātpratibaddhaścedaparaḥ kena gṛhyate ।
	svarūpameva sa yadi nāmamātraṃ kṛtambhavet ॥ 981 ॥ (PVA)

[396,x]

yadi svarūpavyatiricyamānātmā pratibandho yatra ca sa tadā pṛthagbhūtagrahaṇena svasamvedanaṃ । na cetpṛthagbhāvaḥ sambandhasambandhināveva tarhi na sta iti na sambandhagrahaṇasambhavaḥ ।

[396,xi]

tadapyasat । yataḥ ।

[396,xii]

	vāsanāpratibandhoyaṃ sukhenaiva pratīyate ।
	smaraṇaṃ pūrvavijñānapratibaddhaṃ pratīyate ॥ 982 ॥ (PVA)

[396,xiii]

smaraṇamupajāyamānamevātmano'nubhavapratibandhaṃ pratipādayati tadavyavasāyavaśādevamucyate । asmareṇa tarhi kathaṃ vāsanāpratibaddhatvapratītiḥ । tathāhi ।

[396,xiv]

	dṛṣṭametanmayetyevaṃ smaraṇaṃ vedane sati ।
	na tvasmaraṇamātmānaṃ nivedayati kasyacit ॥ 983 ॥ (PVA)

[396,xv]

smaranneva dṛṣṭametaditi nirūpayatyanyathā dṛṣṭatvasya nirūpayitumaśakyatvāt । asmaraṇasamvedane tu na darśanānusāritvapratītiḥ tatastadvāsanāpratibaddhamiti kathaṃ pratītiḥ tatrāpi dṛṣṭamiti pratīteḥ । smaraṇena sahaikīkṛtya tasyāpi pratoteranyathā vyavahārāyogāt । smaryamāṇadṛśyamānayorekatayā pratītiḥ । tataḥ sakalaṃ vāsanāpratibaddhameva । atha smaryamāṇadṛśyamānayorekatāpratipattirbhrāntā । na । bādhakābhāvāt ।

[396,xvi]

	etadeva smarāmīti pūrvadarśanamatra me ।
	na ca bādhakamatrāsti tatra smṛtyā sahaikatā ॥ 984 ॥ (PVA)

[396,xvii]

atha smaraṇākāreṇa pūrvarūpanna gṛhyate । tathā sati pūrvaparayoḥ kathambhedapratītirato'dvaitameva । tathāsati sutarāṃ samvedanātmanā । api ca । bāhyavastuni kāryakāraṇabhāvaniṃyamasya karttumaśakyattvāt tathāhi ।

[396,xviii]

	bāhyasyādarśanātpūrvaṃ kathamvijñānakāryatā ।
	vijñānasya tu dṛṣṭatvādyuktā vijñānakāryatā ॥ 985 ॥ (PVA)

[396,xix]

tathā 〈।〉

[396,xx]

	deśakālādyavasthātastatkāryasyānyayodayāt ।
	kāryakāraṇabhāvasya niyamo nopapattimān ॥ 986 ॥ (PVA)

[396,xxi]

samvedanapakṣe tu samvedanaṃ pūrvaṃ samvedanādevopajāyate । yadyapi nāmāgnimantareṇa bhavati dhūmastathāpi dhūmavāsanāto bhāva iti nāhetuko janapratibhāsaśca । maśakavarttimṛgatṛṣṇikādhūmajalavat । bāhyameva vāsanābalād bhavatīti cet । iṣyata evaitadvāhyavāsanābalāyātatvānnāmamātrameva kṛtaṃ syāttacca lokenaiva kastavātra puruṣakāraḥ ।

<397>

[397,i]

nanu vāsanākāryatvena na pratibhāti kathamvāsanākāryatā । akasmāddhūmādagniṃ pratiyataḥ kiṃ bādhakakāryatvaṃ pratibhāti । paryālocayato bhavatīti cet । vāsanākāryatve 'pi samānaṃ । janmāntarādivāsanāprabodhasyāpi sambhavāt । buddhasya bālakrīḍāsvapnasambhavavat । tataśca 〈।〉

[397,ii]

	janmāntarādidṛṣṭasya pratibhāsa itīritaṃ ।
	vāsanābalabhāvye vāvabhāsa iti nirṇayaḥ ॥ 987 ॥ (PVA)
	tataśca pūrvapūrvasya vijñānasyāvabhāsanaṃ ।
	sarvatra bāhyaṃ vijñānādvāhyamevopapāditam ॥ 988 ॥ (PVA)
	anādivāsanāsaṅgavidheyīkṛtacetasām ।
	vividhaḥ pratibhāsoyamekatra svapnadarśinām ॥ 989 ॥ (PVA)
	kāryatvātsakalaṃ kāryaṃ vāsanābalasambhavaṃ ।
	kumbhākārādikāryamvā svapnadarśanakāryavat ॥ 990 ॥ (PVA)
	pradhānamīśvaraḥ karma yadanyadapi kalpyate ।
	vāsanāsaṅgasammūḍhacetaḥ prasyanda eva saḥ ॥ 991 ॥ (PVA)
	pradhānānāṃ pradhānaṃ tat īśvarāṇāṃ tatheśvaraṃ ।
	sarvasya jagataḥ kartrī devatā vāsanā parā ॥ 992 ॥ (PVA)
	asamañjasavṛttasya sahodvegapravarttinaḥ ।
	anyathā jagataḥ karttā prekṣāpūrvakriyaḥ katham ॥ 993 ॥ (PVA)
	svātantrye varttamānasya śaktasya parijānataḥ ।
	asamañjasavṛttitvaṃ yadi kaḥ kena śikṣyatām ॥ 994 ॥ (PVA)
	upadeśasya dātā cetsa eva svānyajanmanaḥ ।
	svayaṃ kartā virūpaṃ yaḥ tasya kā nyāyavāditā ॥ 995 ॥ (PVA)
	asamañjasabhāvāya vidhātā cetsamañjasaṃ ।
	prakṣālanādamedhyasya dūramasparśanamvaram ॥ 996 ॥ (PVA)
	aśakyamanyathākarttumatra śaktiḥ kathammatā ।
	vāsanābalataḥ so 'pi tasmādevaṃ pravarttate ॥ 997 ॥ (PVA)

[397,xiv]

iti pradhāneśvarakarttṛvādanadyaḥ sadā śīghravahāḥ pravṛttā〈ḥ ।〉

[397,xv]

	viśantya evakṣayatāṃ prayāṃti tadvāsanāmeyasamudrameva ॥ 998 ॥ (PVA)
	vāsanaiva varaṃ mūḍhāḥ sadupāyena medhyatāṃ ।
	tata eva samastasya vāṃchitasya prasiddhayaḥ ॥ 999 ॥ (PVA)

[397,xvii]

tasmādarthagrahaḥ kathamiti nāhaṃ praṣṭavyastadabhiprāyaparyantanayanārthametadahantu punarīdṛśanna bhavataḥ sarvathā samarthayituṃ śaktaḥ ।

[397,xviii]

	atidurvihitaṃ yattu kaḥ samarthayituṃ kṣamaḥ ।
	atyantapūtibījasya karṣakaḥ kiṃ kariṣyati ॥ 1000 ॥ (PVA)

{2.1.2.7.1.8}

<(ja) vijñaptimātratāyāṃ pramāṇaphalavyavasthā—>

[397,xix]

nanu yadi grāhyagrāhakākāratā nāsti kathantathāvyavahāraḥ । ayamapi bhavato vyāmoha eva 〈।〉 nahi grāhyādivyavahāro 'pi samviditaḥ । saṃvitsvarūpe nimajjanāt । tadātmaka eva vyavahāra ityarthaḥ । tathā hi ।

[397,xx]

	avibhāgo 'pi buddhyātmaviparyāsitadarśanaiḥ ।
	grāhyagrāhakasaṃvittibhedavāniva lakṣyate ॥ 354 ॥
	mantrādyupaplutākṣaṇāṃ yathā mṛcchakalādayaḥ ।
	anyathaivāvabhāsante tadrūparahitā api ॥ 355 ॥

[397,xxii]

avibhāgo buddhyātmeti svasamvedanaprasiddhametat । tathā ca pratipāditam । vipa〈rya〉 stadarśanaistu grāhyādirūpeṇa gṛhyate । na । api tu lakṣyate । pareṇa sadabhāve 'pi dṛśyata iti viparyāsamāropya tathā vyavahāraḥ । darśanametadidānīṃ mama, bāhyaṃ tu pareṇa dṛṣṭamāsīdeva । etatpunarasau na vicārayati 〈।〉 pareṇa yad dṛṣṭaṃ tanmayā dṛṣṭamiti katham । nahi paro 'pyevaṃ jānāti । tasyāpi tadasmatsamvedanavadevāsādhāraṇam । atha so 'pi mayā dṛṣṭamityanumānādeva <398> jānāti । tathā satītaretarāśrayadoṣaḥ । kāryadarśanabhāvāditi cet । naikatvapratipattyaprasaṅgagāt । nahi dhūmādagnirjjāyamāno mahānasastha eva jñāyate । anyattvād dhūmasyeti cet । romāñcādikāryasyānyattvādaparaḥ parasya grāhyākāraḥ । kiñca । samvedanādromāñcādayo nārthāt । darśanayośca na darśanena miśrībhāvapratipattiranyathā nānumānamapekṣyeta । nahi pratyakṣe'numānaṃ pravarttate ।

[398,i]

nanu rūpameva pratyakṣaṃ paradṛśyatā tu tatrāpratyakṣā tato'numānamiti cet । nanu paradṛśyatā tatrāstītyatrāpi naiva pramāṇam । atra eva saṃdeha iti cet । evantarhi pītarūpatāpi nīlarūpatayā dṛśyamāne kinna sandehaviṣayaḥ । paścādupalapsyamānegnau vahnirūpatāstīti kutaḥ । paścādupalambhādeva । atra tu paradṛśyatāyāṃ paścādapi nopalambhaḥ 〈।〉 nanu paradṛśyamānatā'navagame vyavahāra eva nāsti 〈।〉 na 〈।〉 sādṛśyamātreṇa vyavahāraprasiddheḥ । ekatvamantareṇa tu vyavahāro netyetatkutaḥ ।

[398,ii]

nanu yadyanumānaṃ pravarttate parokṣe ekatve 'pi pravarttate na cetsadṛśe 'pi katham । sattyametatsadṛśe 'pi kuto'numānaṃ । kevalaṃ dṛśyavikalpyārthaikīkaraṇamātreṇa vyavahāramātrametat । paramārthatastu svarūpamātrālambanamevānumānam । parokṣaviṣayatā kathamiti cet । na ।

[398,iii]

	jñānaṃ parokṣaviṣayaṃ kathamastu yuktaṃ, tatrāvabhāti yadi kaiva parokṣatā yā ।
	muktvāvabhāsanamathāpi parokṣatārthastena pratītiriti vāgvidhireṣa śuddhaḥ ॥ 1001 ॥ (PVA)
	tataḥ samvādanāttasya pratītiriti cenmatam ।
	prāptirastīti tattatra prāptikāle saducyatām ॥ 1002 ॥ (PVA)
	pūrvantu tasya sadbhāvaḥ kena mānena gamyatām ।
	tadbhāvena vinā saiva pratipannambhavettadā ॥ 1003 ॥ (PVA)
	bhāvivasttvanumābhāve kathamasti pratītatā ।
	sarvatra bhāvirūpasya pratītiriti niścayaḥ ॥ 1004 ॥ (PVA)
	dvayorapi pratītiścedvarttamānabhaviṣyatoḥ ।
	ekarūpapratītatvaṃ kathambhāvibhaviṣyatoḥ ॥ 1005 ॥ (PVA)
	tasmānna paramārthena pratītiranumānataḥ ।
	parokṣaśced ghaṭo nāsti kathaṃ paścātpratīyate ॥ 1006 ॥ (PVA)
	tadaivodayayogaścetkathaṃ syātkāraṇāmvinā ।
	dṛṣṭatvādevameveti kotra paryanuyogabhāk ॥ 1007 ॥ (PVA)
	dṛṣṭatvāpūrvasadbhāvaḥ kasmādasya na kalpyate ।
	na tathā dṛśyate tena na tathā parikalpyate ॥ 1008 ॥ (PVA)
	tathāpi paridṛśyasya nānumānantathaiva tat ।
	astīti jñāyatāṃ kena pareṇetyasaduttaraṃ ॥ 1009 ॥ (PVA)

[398,xiv]

yataḥ 〈।〉

[398,xv]

	paro 'pi paravijñātamiti naivāvagacchati ।
	anumānena tasyāpi jñātāvanyosaṃśrayaḥ ॥ 1010 ॥ (PVA)
	parasādhāraṇāstittve jñātestīti taducyate ।
	tadastitvenumānasya pratibandhātpramāṇatā ॥ 1011 ॥ (PVA)
	tasmātpratyakṣatostitve jñāte tatrānumā bhavet ।
	anumānena cāstitve jñāte dhyakṣasya tadgrahaḥ ॥ 1012 ॥ (PVA)
	anyonyasaṃśrayādevamekasyāpi na sambhavaḥ ।
	anyonyasaṃśrayaṃ kiñcidanyatrāpi na dṛśyate ॥ 1013 ॥ (PVA)

[398,xix]

tasmādanāditathābhūtānumānaparamparāpravṛttamanumānamāśritya bahirarthakalpanāyāṃ grāhyagrāhakasamvedanakalpanāpravṛtteḥ grāhyādikalpanā paramārthataḥ samvedanamevāvibhāgamiti sthitaṃ । kuta eṣa bhavataḥ prabodha iti cet । mantrādyupakṛtadarśanānāṃ mṛcchakalādīnāṃ tadrūparahitānāmapi sarppādirūpeṇa pratibhāsanāt । te hi parairadṛśyamapi dṛśyatayā vyavaharanti । yāvadeṣāmavyutpattiḥ । yadi tu yatsvarūpaṃ yattathaiva tatpratyakṣato vedyate । na vyutpattimapekṣeran । pratyakṣamapi vyutpattima<399>pekṣya tatheti cet । nānumānasya sāmarthyadarśanāt । pratyakṣasyaiva sāmarthyamiti cet । nānumānasya prāmāṇyāprasaṅgāt । bhavatu pratyakṣameva taditi cet । tadeva tarhi vāsanābalāyātatvamadhyakṣasyāpīti na pa〈ra〉mārthaḥ । api ca 〈।〉 viparyaye 'pyanumānamastyeva tatkathamanumānadvayambhavet । ubhayapakṣe bhavatviti cet । na 〈।〉 pratipuruṣaṃ bhāvavyavasthāprasaṅgāt । bhavatu ko doṣa iti cet । tadeva svasamvedanamāyātaṃ । parasparāmiśraṇenāsādhāraṇatvāt 〈।〉 tasmātparastathā na pratipadyate tathāpi sādhāraṇatvena pratītiḥ । athaitadeva kutaḥ paro na pratipattimāniti । anumāneneti cet । viparyaye 'pi tarhi pravarttatāmanumānaṃ । viparyayenumānamasaditi cet । kathaṃ । ekatvena pratibandhāgrahaṇāt । sādṛśye 'pyanumānaṃ kṛtārthameva । iha tu punaradarśanānurūpā kriyā dṛśyamānā niyamenādarśanamanumāpayati । etacca para evābhyupagaccheti ।

[399,ii]

	tathaivādarśanātteṣāmanupaplutacetasāma ।
	dūre yathā vā maruṣu mahānalpo 'pi dṛśyate ॥ 356 ॥

[399,iii]

yadyasāvarthaḥ pareṇāpi dṛśyata iti । evaṃ parasyāpyabhyupagamaḥ । tathā mahānevāyamiti pratipattyā tadarthitayopasarppaṇaṃ sādhāraṇamiti kṛttvā tasmādanyathānumāne parityajatyeva tāṃ <?> dṛṣṭamityanumānaṃ sakalaṃ sakalajanaprasiddhaṃ । parābhyupagamena tu tattvadarśināṃ । athavā yadeva pratīyate yathā tādṛśādarthakalpane ko'vasaraḥ । anumānamapi svākāramātraparyavasāne sati pratyakṣameva ।

[399,iv]

nanu bāhyo 'pyatra dṛśyamāno'dṛśyamāno vāstīti vyavahāriṇāmbhavatyeva pratītiḥ । bhavatu sāpi svātmanyeva nimagnā yāvatpratyakṣābhimatā । svātmanimagneti nāparaṃ pratītibahirbhūtaṃ vastviti vinnayaḥ । kiñca sādhāraṇapratītirapi bhāvanābalādeva yathā svapne । kathantarhi meyamānaphalasthitiḥ ।

[399,v]

atrocyate ।

[399,vi]

	yathānudarśanaṃ ceyaṃ meyamānaphalasthitiḥ ।
	kriyate'vidyamānāpi grāhyagrāhakasaṃvidām ॥ 357 ॥

[399,vii]

tadeva pratīyamānaṃ vastu tatrāstīti pratītiviṣayatayā grāhyaṃ । svasamvedanarūpaṃ parānapekṣamiti । grāhakaṃ svayameva tathābhāvātpratītirūpaṃ samviditi । vikalpenānubhavādupajāyamānena vyavasthāpyate vyavahārataḥ । anudarśanaṃ darśanānurūpo vikalpaḥ । avidyamānāpi ।

[399,viii]

avidyamānāptike viṣaye grāhyagrāhakasamvidāṃ ।

[399,ix]

athavā'vidyamānagrahaṇena sādhāraṇādau grāhyādīnāmiti । śeṣa ukta evānyaiḥ tasmātsamvideva paramārthato na trayam ।

[399,x]

nanvātmapariṇāma eva sakala iti kasmādavidyamānatā । yadi nāma tasya tattvādapracyutasya te bhedapariṇāmāḥ ।

[399,xi]

tadāha ।

[399,xii]

	anyathaikasya bhāvasya nānārūpāvabhāsina: ।
	sattyaṃ kathaṃ syurākārāstadekatvasya hānitaḥ ॥ 358 ॥

<400>

[400,i]

— yadyekaḥ kathannānā prakāśate । nānā cetprakāśate tadekatā hīyate । yataḥ ।

[400,ii]

	anyasyānyatvahāneśca; nābhedo〈'〉rūpadarśanāt ।
	rūpābhedaṃ hi paśyantī dhīrabhedaṃ vyavasyati ॥ 356 ॥

[400,iii]

anyasyāpyetadeva tattvaṃ yadabhedapratibhāsanaṃ nāma । anyasyāpyanyathātvaṃ nāstyeva । neṣyata eveti cet । evantarhi rūpabhedapratibhāsane sati kathamabhedābhyupagamaḥ । yadi nāma bhavatā neṣyate bhedaḥ sa tu punarapratibhāsamāne 'pi kathamabhyupagantavyaḥ । rūpābhedadarśane hi satyabhyupagamaḥ sādhuḥ । yadi sarva eva te bhedāḥ prakāśarūpāḥ sarveṣāṃ sattyatā । athāprakāśarūpāḥ kathamaprakāśāḥ prakāśādabhinnāḥ । prakāśatve <?>〈 tva ā〉 tmavatsarva eva sattyā bhaveyuḥ । ātmavadeva । prakāśarūpataiva cātmano rūpaṃ tataḥ sarva evātmānaḥ syuḥ । tataḥ pariṇāmapakṣakṣayaḥ । atha bahutvaṃ bhrāṃtiḥ । tathā sati na kiñciditi prāptaṃ sakalameva śūnyambhavet । bhrāntirapi nāmātmavyatirekeṇa naivāsti । kimvā bhrāntiriti nāmakaraṇena । abhāve bhrānteḥ sarvametanna bhaviṣyatīti na tattvaṃ bhedaḥ । tato'tattvābhāsanimitatvādabhrāntiriti vyavasthāpyate ।

[400,iv]

nāsyāsti bhrāntitā yāvannivarttyatvaṃ na sidhyati 〈।〉

[400,v]

	nivarttyatve ca vijñāte bhrāntireveti gamyate ॥ 1014 ॥ (PVA)
	bhrāntiniścayamāsādya pravarttena nivṛttaye ।
	tato nivṛttirityeccakrakaṃ kena śāmyatu ॥ 1015 ॥ (PVA)

[400,vii]

tasmāt ।

[400,viii]

	bhāvā yena nirūpyante tadrūpannāsti tattvataḥ ।
	yasmādekamanekañca rūpaṃ ceṣānna vidyate ॥ 360 ॥

[400,ix]

ekaṃ na vidyate'nekattvena pratibhāsanāt । asamvedanañca na pratibhātīti samvedanātmanā tena bhāvyam । svasamvedane cānekatvāpratīteḥ । atha tatrāntargatatvāt pratīyante tadantargatatvaṃ na pratīyata iti tadapi na śakyamvaktumityuktaṃ । athavā yasmādekaṃ citrākāramanekañca na vidyata eva । kathantarhi bhedapratibhāsaḥ । na bhedaḥ pratibhātīti pratipāditaṃ pratipādayiṣyate ca । athavā sakalameva bhedarūpamanyathā ca bhāvanābalādavabhāsata ityasattyaṃ śakyante hi bhāvayato viparītabhāvanayā nivarttayitumityaśakyanivarttanatā nāstīti niścayādasattyam ।

[400,x]

nanu ।

[400,xi]

	sādharmyadarśanālloke bhrāntirnnāmopajāyate ।
	atadātmani tādātmyavyavasāyena neha tat ॥ 361 ॥
	adarśanājjagatyasminnekasyāpi tadātmanaḥ ।

[400,xiii]

atrocyate । na sādharmyadarśanādeva bhrāntiḥ ।

[400,xiv]

	astīyamapi yātvantarupaplavasamudbhavā ॥ 362 ॥
	doṣodbhavā prakṛtyā sā vitatapra tibhāsinī ।
	anapekṣitasādharmyadṛgādistaimirādivat ॥ 363 ॥

<401>

[401,i]

na khalu timiratiraskṛtadarśanānāṃ maśakamakṣikādayo darśanāntarabalādupajāyante'pitvāntarādeva timirakāraṇāt ।

[401,ii]

nanu timirādapyupajāyamānaṃ vastubalādeva na bhāvanābalāt । āntarakāraṇatvamātrantu vivakṣitaṃ । sarvasyāpi tvāntaraṃ kāraṇaṃ vāsanaiva । svapnādipratyayavat 〈।〉 sā vāsanā yathā kathañcitprabodhavatī svānurūpapratyayaprasavahetuḥ । tatra ca pūrvapūrvameva darśanaṃ sādharmyadarśanaṃ । ādau kiṃ dṛṣṭaṃ yeneyaṃ bhrāntiḥ । darśane kathaṃ tasya darśanamiti vaktavyam । tatastu samānatvādabhrāntireva sakalā । athānyathā darśanaṃ kathaṃ sakalā bhrāntiḥ । sādharmyadarśanāditi । na । bhrāntiparamparaiveyaṃ । nābhrāntirastīti pratipāditaṃ 〈।〉 tasmādanādirayamasadvāsanāparikalpasaṃsāraḥ । kathaṃ pramāṇādivyavasthā svātmanīti cet ।

[401,iii]

atrocyate ।

[401,iv]

	tatra buddheḥparicchedo grahakākārasammataḥ ।
	tādātmyādātmavittasya sa tasyā sādhanaṃ mataṃ ॥ 364 ॥

[401,v]

tadeva sādhyaṃ tadeva sādhanaṃ saiva siddhiḥ ।

[401,vi]

	tatrātmaviṣaye māne yathā rāgādivedanam ।
	iyaṃ sarvatra saṃyojyā meyamānaphalasthitiḥ ॥ 365 ॥

[401,vii]

arthādayo hi bhāvanābaśādupajāyamānāḥ svasamvedanarūpā iti pratipāditaṃ 〈।〉 sukhādisamvedanañca pratyakṣaṃ pramāṇaṃ 〈।〉 tatrāvyatirikta 〈।〉 eva pramāṇaprameyapramitivyavasthā । yaducyate ।

[401,viii]

catasṛṣu caivamvidhāsu tattvaṃ parisamāpyate 〈—〉 pramātā prameyaṃ pramāṇaṃ pramitiriti 〈।〉

[401,ix]

tadasat 〈।〉 ekatraiva sarvaparisamāpteḥ । nanu sukhādau yadi nāmāvyatirekaḥ । pītādau vyatireka iti cet । na । iyameva sarvatra yojyā meyamānaphalasthitiḥ ।

[401,x]

yathā arthādisamvedane tathā nīlādisamvedane 'pi । nīlākāraṃ arthākāramiti vā bhavatu ko'nayorviśeṣaḥ । dvayorapi svarūpeṇa vedanāt । tato nīlasukhaśarīravedanaṃ svarūpeṇaiva sakalaṃ na pararūpeṇa । svarūpeṇa cet । sarvaṃ svasamvedanameva । nanu nīlādisamvedanenātmabhūto grāhakākāraḥ sukhādivattatkathaṃ te dṛṣṭāntaḥ । sukhādīnāṃ kathaṃ svaprakāśātmakatvāt ātmavat । keyaṃ prakāśātmatā nāma । aparokṣarūpatā yathaivaṃ ।

[401,xi]

	tatrāpyanubhavātmatvātte yogyā〈ḥ〉 svātmasaṃvidi ।
	iti sā yogyatā mānamātmā meyaḥ phalaṃ svavit ॥ 366 ॥
	grāhakākārasaṃkhyātā paricchedātmatātmani ।
	sā yogyateti ca proktaṃ pramāṇaṃ svātmavedanaṃ ॥ 367 ॥

<402>

[402,i]

te 'pi nīlādayo'parokṣarūpatvādanubhavātmakāḥ । tataḥ sukhādivadeva svasamvidi yogyāḥ । nahi te 'pi nīlādayaḥ pararūpeṇāparokṣāḥ ।

[402,ii]

nanu cakṣurādibalānnīlādīnāmaparokṣatā । na 〈।〉 svarūpeṇaivāparokṣatvāt । nahi yataḥ cakṣuḥ prasṛtaṃ tato'parokṣaṃ bījaṃ cakṣuḥ prasṛtamapi kadācinnāparokṣayati । aprasṛtatve 'pyaparokṣatvasambhavāt । tathā hi ।

[402,iii]

	rāgādisambhave rūpamanyayaivāvabhāsate ।
	cakṣuṣaḥ prasṛtatve 'pi svarūpānavabhā 〈sa〉 nāt ॥ 1016 ॥ (PVA)

[402,iv]

yadi cakṣurādikasyābhimukhīkaraṇe 'pi svarūpeṇa viṣayasyānavabhāsanaṃ kathamasāvaparokṣaḥ । svarūpāvabhāsanamevāparokṣatā । atha bhāvanāvaśādayaṃ doṣaścakṣuṣaḥ 〈।〉 tadāha ।

[402,v]

	yadi bhāvanayā cakṣurādikasyānyathā gatiḥ ।
	bhāvanābalataḥ sarva nīlāderavabhāsanaṃ ॥ 1017 ॥ (PVA)

[402,vi]

bhāvanā hi vāsanā'paranāmikā cakṣurādyāyātapratibhāsasya hetuḥ । tadā vāsanābalabhāvinaḥ eva nīlādipratibhāsāḥ ।

[402,vii]

nanvanyathā pratibhāsanaṃ vāsanāhetuḥ । svarūpapratibhāsanantu vāsanāmantareṇeti cakṣurādipratibaddhaṃ na parasparāpekṣayā । sarveṣāmanyattvāt । tatonekapratibhāsena jñāyate kiṃ svarūpamiti pratibhāsaḥ pramāṇaṃ na cedvyabhicārī kuta āśvāsaḥ । tasmāt ।

[402,viii]

	pratibhāsaḥ samasto 'pi bhāvanābhāvanirmitaḥ ।
	svarūpābhimatādanyaprati bhāsasvarūpavat ॥ 1018 ॥ (PVA)

[402,ix]

bādhyabādhakabhāvastu pratyukta eva । tasmātsvasamvedanameva phalaṃ bāhye 'pyarthe, tadākāraḥ pramāṇam ।

[402,x]

nanu sākāraṃ vijñānamiti na yuktaṃ । tathā hi ।

[402,xi]

	yadi darpaṇavatsvacchamupadhānoparāgataḥ ।
	tadāvabhāsanaṃ prāptaṃ cakṣurādirna cekṣyate ॥ 1019 ॥ (PVA)
	yāvatsannihitaṃ sarvaṃ darpaṇe tat prakāśate ।
	tataḥ sarvasya rūpāderavabhāsaḥ prasajyate ॥ 1020 ॥ (PVA)
	atha darpaṇavaccakṣuravabhāsasya kāraṇam ।
	tatsaṃkrāntasya dṛṣṭiḥ syādasthūle darpaṇādivat ॥ 1021 ॥ (PVA)
	tato na jñāyate rūpaṃ kīdṛkkiṃ parimāṇakam ।
	varṇṇasyāpi viparyāsaḥ kācābhrapaṭalādivat ॥ 1022 ॥ (PVA)
	golakādatha niṣkramya rūpādiṣvanipātinaḥ ।
	jñāyante nijarūpeṣu grāhakā mahadādiṣu ॥ 1023 ॥ (PVA)
	viśiṣṭaṃ jāyate rūpaṃ pradīpālokasaṅgamāt ।
	yadi svarūpasamvittiḥ pradīpālokasaṅgivat ॥ 1024 ॥ (PVA)
	na syāttatrāpi cānyasya vyāpārādanavasthitiḥ ।
	atha svarūpasamvittiḥ tadā te raśmayaḥ katham ॥ 1025 ॥ (PVA)
	tasmādarthe sthite jñānaṃ tadākāraṃ pravarttate ।
	tasmādutpādamātrāccetsarvākāraṃ prasajyate ॥ 1026 ॥ (PVA)
	yata eva tadutpattiḥtadākāraṃ bhavedyadi ।
	cakṣurākāratāpi syājjāyate vittito 'pi yat ॥ 1027 ॥ (PVA)

[402,xxii]

atrocyate ।

[402,xxiii]

	sarvameva tu vijñānaṃ viṣayebhyaḥ samudbhavat ।
	tadarthasyā pi hetutve kathaṃ cidviṣayākṛtiḥ ॥ 368 ॥

<403>

[403,i]

nahi yata evotpadyate tadākārameva bhavati । tathā hi ।

[403,ii]

	yathaivāhārakālāderhetunve'pattyajanmani ।
	pitrostadekasyākāraṃ dhatte nānyasya kasyacit ॥ 369 ॥

[403,iii]

nahi pitrordvayorapi samānākāratāṃ dhatte । tata utpadyamānaḥ svataḥ । api tu kasyacideva । tasmādarthādevārthākāramiti । tathāhi ।

[403,iv]

	dūradeśasthitādvṛkṣāttadākāraṃ hi jāyate ।
	vijñānaṃ nendriyākāramiti dṛṣṭamidaṃ sadā ॥ 1028 ॥ (PVA)
	taddhetutvena tulye 'pi tadanyairviṣaye matam ।
	viṣayattvaṃ tadaṃśena tadabhāve na tadbhavet ॥ 370 ॥

[403,vi]

na hetutayā viṣayo'pi tu tadākāravijñānahetutayā । hetutayā viṣayatve cakṣurādīnāmapi viṣayatvaṃ । tadākāratayā marīcikādijalajñānasyānyadeśaṃ jalamapi bhavet viṣayaḥ । nahyākāramantareṇa bodharūpaṃ vijñānaṃ samvedyamānamanyathā vā tadākāraviṣayavyavasthāpane samarthaṃ pratītetarāvasthayorayogāditi pratipāditam । yadi tatpratīyate kimapareṇa vyarthakatvāt । atha na pratīyate tadāpi aśakteriti । na hyapratīyamānaṃ pratītiviṣayaḥ । pratīyamānañcetsaiva tasya tadrūpatāpratītiḥ । vyatiriktā ca kriyā na yuktateti śataśaḥ pratipāditam ।

[403,vii]

nanu cākāraḥ pramāṇaṃ svasamvedanaṃ phalamiti sākārasiddhau syāt 〈।〉 tadeva tu kathaṃ sidhyati । uktamatra । api ca ।

[403,viii]

viṣayajñānatajjñānaviśeṣād buddhirūpatā ।

[403,ix]

viṣaye rūpādau yajjñānantadarthasvābhāsaṃ, viṣayajñāne tu yajjñānaṃ tadarthānurūpajñānābhāsaṃ svābhāsañca । anyathā yadi viṣayajñānamarthākārameva syāt । svākārameva vā viṣayajñānamapi tadaviśiṣṭaṃ syāt । viṣaye yat jñānaṃ tadarthasvābhāsamiti sādhyaṃ । uttaro hetuḥ । anyathetyādi bādhakaṃ pramāṇam । kīdṛśaṃ mama jñānamāsīditi yadā paryālocayati tadā'rthapratibhāsameva smaraṇena vyavaharati nānyathā । yaśca yathādhimokṣeṇa viṣayīkriyate tathā bhavati yathā gaurityadhimokṣeṇa viṣayīkriyamāṇaḥ śāvaleyaḥ । tathāhi ।

[403,x]

	evambhūto'vabhāso na jñāne'rthastu kīdṛśaḥ ।
	ityarthasya parityāgājjñānasyārthāviniścayaḥ ॥ 1029 ॥ (PVA)

[403,xi]

yadi kenacinniyujyate kathamasāvartha iti bhavatā jñātaṃ tadā'rthapratibhāsastādṛśo'rthastatrāsti na vā, tādṛśo'nyathā veti na niścaya iti pratyuttarayati । tatorthaparityāgī pratibhāsa eva jñānaṃ । ekatve tvarthasya tatraiva niścayaḥ tatraivāniścaya iti kathaṃ । niścayāniścayayorvirodhāt । arthastu na pratibhāse niścayaḥ । nāvāntarabheda iti tata evaṃbhūtaḥ pratibhāsa ityetāvattatra pratibhāsi । tadaparantu netyartha eva sa niścayo'niścayaśca । bhāgadvayabhāvāditi । tadetaduttaratra vakṣyate । api ca ।

[403,xii]

	anarthā kāraśaṃkā syādapyarthavati cetasi ।
	atītārthagrahe siddhe dvirūpatvātma vedane ॥ 371 ॥

[403,xiii]

ya āha । na jñānaṃ pratibhāsate svasamvedanābhāvāt । nāpi smaryate'arthasyaiva sarvatra

<404>

[404,i]

smaraṇāt । tatra yathārthāpattyā jñāne'rthasya parikalpyate jñānaṃ tathā smaraṇānupapattyāpi na samviditaṃ jñānamasti na ca tasyākāratā tato dvirūpaṃ jñānamiti pratyakṣabādhaḥ pratijñāyāḥ ।

[404,ii]

	saṃdigve hetuvacanādvyasto hetoranāśrayaḥ ।
	dṛṣṭānte ca pratibandhagrahaṇe hetuvṛttitaḥ ॥ 1030 ॥ (PVA)

[404,iii]

na caitadasti । sarvatrārthākārasya vivādāspadatvāt iti cet । ayuktaṃ 〈।〉 yato yatrārthosti tatra nāsau jñānasyākāra iti syādapi śaṃkā । anarthavati tu cetasi keśādau pītādyavabhāse ca siddhameva dvayākāratvaṃ samvedanañca । tatra parokṣaṃ vijñānamityetadeva pratyakṣabādhitaṃ । tatastaddṛṣṭāntadṛṣṭyā pratibandhagrahaṇam । tataśca tasya tathābhūtaḥ pratibhāsa iti tattvāyāto niścayaḥ kathamarthe bhavet । sarvatra ca vijñāne evameva niścaya iti sākāratvasiddhiḥ । sa eva pratibhāsatvaniścayasvabhāvo viṣayajñāne tajjñānasya svabhāvaḥ । atha kadācittatrāpyartha evāsti yadi na vyaktirjātireva bhaviṣyati ।

{2.1.2.7.1.9}

<(jha) sāmānyasya nityānityatāpratiṣedhaḥ—>

[404,iv]

atrocyate ।

[404,v]

	nīlādyābhāsabheditvānnārtho jātiratadvatī ।
	sā cānityā na jātiḥ syānnityā vā janikā katham ॥ 372 ॥

[404,vi]

nahi nīlādirūpā jātirvarṇṇādyākāraśūnyatvāt । hetutvenānittyatvācca na sā jātiḥ । atha nittyā na janikā nittyasya janakatvābhāvāditi pratipāditaṃ ।

[404,vii]

	nāmādikaṃ niṣiddhaṃ prāk nāyamarthavatāṃ kramaḥ ।
	icchāmātrānubandhitvādarthaśaktirnna sidhyati ॥ 373 ॥

[404,viii]

sakalamapyetatprāgeva pratipāditamiti na prapañcyate ।

<(2) smṛticintā>

{2.1.2.7.2.1}

<(ka) nārthākārā smṛtiḥ—>

[404,ix]

	smṛtiścedṛgvidhaṃ jñānaṃ tasyāścānubhavādbhavaḥ ।
	sa cārthākārarahitaḥ sedānīntadvatī katham ॥ 374 ॥

[404,x]

anubhavādutpadyamānā smṛtirarthamantareṇa bhavantī kathaṃ nīlādyākārā । athārthādeva smṛtistadākārā । tadāha ।

[404,xi]

	nārthād bhāvastadā'bhāvāt syāttathānubhave 'pi saḥ ।

[404,xii]

yadyarthātsākṣātsmṛtistadā tathaivārthena bhavitavyaṃ । na ca tadasti । athārthādvyavahitādapi bhavati tadākārā smṛtiḥ anubhavo 'pi tathaiva bhavediti yathā ca tathā pratipāditameva । ihāpi pratipādyate ।

[404,xiii]

	ākāraḥ sa ca nārthasya spaṣṭākāravivekataḥ ॥ 375 ॥

<405>

[405,i]

spaṣṭākāraścārthastadanubhavena gṛhītaḥ । sa ca yadyarthasyākārastathābhūtenaiva tena bhāvyam । atha smṛtyā pratīyamānatvāttathā pratibhāti 〈।〉 evaṃ tarhi anubhavena pratīyamānatvātspaṣṭateti nārthasyāsāvākāraḥ 〈।〉

[405,ii]

	vyatiriktantadākāraṃ pratīyādaparastathā ।

[405,iii]

yadyasāvarthaḥ paro 'pi pratīyāt । athātmasambaddha evāsau na parasya pratibhāsate । ātmasambaddha iti korthaḥ । kimātmakāryo'tha tadātmā । kāryastadā parasya pratibhātyeva । nahi kāryatve sādhāraṇatvamapaiti । atha tadātmā 〈।〉 tathā sati samvedanātmakatvameva । tādātmye ca nityamātmani sambaddha eva nānyathā । tathā ca kathitamapi na pratīyāt । atha pratyeti tadā'nyathāpi pratīyāt । tathā hi 〈।〉 bāhyaṃ rūpādikaṃ kathitamapi pratīyate pareṇākathitamapi । atha kathitaṃ yatpratīyate tadanyadeva । evantarhi ।

[405,iv]

	nityamātmani sambandhe pratīyātkathitaṃ na ca ॥ 376 ॥
	ekaikenāpi sambandhe pratisandhiḥ na yujyate ।

[405,vi]

kīdṛśaḥ pratisandhirityāha ।

[405,vii]

	ekārthābhiniveśātmā;

[405,viii]

ekamidamiti na pratītirbhavet । tasya pṛthaktvāt । kayoḥ pratisandhirityāha ।

[405,ix]

	pravaktṛśrotṛcetasoḥ ॥ 377 ॥

[405,x]

nānābhūtārthagrahaṇapravṛttatvāttaccetasoḥ ।

[405,xi]

	tadekavyavahāraścet sādṛśyādatadābhayoḥ ।
	bhinnātmārthaḥ kathaṃ grāhyastadā syāddhīranarthikā ॥ 378 ॥

[405,xii]

sādṛśyena hi ya ekavyavahāraḥ sa dṛṣṭayoreva nānyathā 〈।〉 na ca paradṛśyadarśanaṃ kadācidapi tatthaṃ <?>〈tatkathaṃ〉 vyavahāra ekatvena । atra hi parasparaviviktārthapratibhāsanameva । atha sādṛśyamvastubhūtaṃ tatastadanusāreṇaikametaditi pratīyāt । evantarhi । akathite 'pi svapratītyanusāreṇa parasthamapi pratīyāt । yadāpi paro na kathayati । mayāpyevaṃ pratipannamiti । tadātvasattyaṃ kathayati । tadā kathaṃ pratipattirarthamantareṇaiva । evameva dṛśyata iti cet । tadā tarhi syādanarthikā buddhiḥ । yathā parapratibhāsamantareṇaiva parapratibhāsāvasāyinī dhīstathārthapratibhāsanamantareṇa sākārā syāditi siddhamākāravattvaṃ jñānasya । yadi nāma paryālocanayā bādhakapramāṇabalādvā kasyacitsākāratā jñānasya smṛtyādikasya । sarvasya tu kuto bhavatītyāha ।

[405,xiii]

	taccānubhavavijñānamu bhayāṃśāvalambinā ।
	ekākāraviśeṣeṇa tajjñānenānubadhyate ॥ 379 ॥

[405,xiv]

anubhavavijñānamasmṛtirūpaṃ nīlādiviṣayaṃ dvitīyena tadviṣayeṇa smaraṇarūpeṇānubadhyate anumīyate parāmṛśyate । kimbhūtenobhayāṃśavalambinā । nīlapratibhāsaṃ jñānaṃ mamāsīditi ।

<406>

[406,i]

na tu yathābhūtaṃ । tadarthāpattyā niścīyate paraiḥ । kevalaṃ 〈arthāhitaṃ〉 tathā bhūtamanusarati kaścit । na cārthāpattirlaukikasya kasyacidudayavatī । nahi loka evaṃ pratyeti 〈।〉 yenārtho dṛṣṭastena mama buddhiraparāstīti ।

[406,ii]

	nahi buddheḥ svarūpasya sārthāpattirnirūpitā ।
	sunirddhāryaṃ hi tadrūpaṃ na nirddhārayituṃ kṣamam ॥ 1031 ॥ (PVA)

[406,iii]

na rūpādyavabhāsanavyatirekeṇāparākārāṃ buddhimarthāpatyā'nyena vā kaścinnirūpayituṃ kṣamaḥ । bodharūpatayā nirūpaṇamiti cet । nanu tadeva bodharūpaṃ na jñāyate । nahi pratyayabhedāddhātvarthabhedaḥ । na ca pratyayārthasya bhedaḥ ।

[406,iv]

	kenopajña<?>śca nārthasya bhedo nāmopagamyate ।
	arthābhede kathantena tasya vyākhyā pravarttatām ॥ 1032 ॥ (PVA)

[406,v]

tasmānnīlādivyatirekeṇa bodho buddhiriti na nirūpyate । tasyeva tu nīlādeḥ svabhāvabhūtadharmabhedo naiva sūcyate । nīlasya nīlaviṣayā vā buddhiriti 〈।〉 tena nīlaviṣayā buddhirmamāsīdityanusaraṇe tadākāratānusaraṇameva । tathā hi ।

[406,vi]

	nīlānna vyatirekeṇa viṣayi jñānamīkṣyate ।
	jñānapṛṣṭhena bhedastu kalpanāśilpinirmitaḥ ॥ 1033 ॥ (PVA)

[406,vii]

yadi tarhi nīlādereva svabhāvo bhedena buddhiriti nirddiśyate । nīlādikameva tarhi kevalaṃ na buddhirnāma । yathā na paṭavyatirekeṇa śuklattvādikaṃ tato buddhireva na paramārtha ityāyātaṃ । iṣyate bāhyo'rthaḥ pāramārthika iti ।

[406,viii]

tadeta 〈da〉 sat । tathā hi ।

[406,ix]

	kvacitkiñcitsamāśritya kasya citsyānnirākriyā ।
	yatpramāṇaprasiddhaṃ syāttaddvārānyanirākriyā ॥ 1034 ॥ (PVA)

[406,xi]

yadi pramāṇaprasiddhorthastadā tadvyatirekeṇāparā buddhirnnāstīti buddhiḥ parityajyate । atha buddhiḥ pramāṇaprasiddhā tadārthaḥ । tatra tāvadbauddhyā'rthasya vyavasthāpanamiti na buddhirarthavatā parityaktuṃ śakyā । buddhimatā tu svasamvedanasiddhatvānna buddhirarthopāyasādhyā । tato'rthamantareṇāpi śakyābhyupagamanā । tato buddhimaṅgīkṛtya tadvyatiriktārthaparityāgaḥ । athārtho 'pi svasamvedanasādhyaḥ 〈।〉 tathā sati samvedanameva tadvyatiriktorthaḥ । arthaścāparidṛṣṭo 'pyastīti tasyānupalambhāt parityāgaḥ । buddhistu na tathetyaparityājyā । kiñca ।

[406,xii]

	na śuklādyatirekeṇa dravyamityavyagīṣyate ।
	na buddheratirekeṇa tathārtha iti mīyatām ॥ 1035 ॥ (PVA)

[406,xiii]

yathā hi ।

[406,xiv]

	kṣaṇikatvaṃ na nīlādivyatireki kathañcana ।
	tathāpi kṣaṇikatvasya nābhāvaḥ paridīpitaḥ ॥ 1036 ॥ (PVA)

[406,xv]

tasmānnīlādyākāraiva buddhistathāvasīyamānatvātpratyayāntareṇa tena cobhayāṃśaparityāgānnālambyata eva buddhiḥ tatkathaṃ na dvyākārā । athavā buddhirekākāraviśeṣaṇāvalambyate dvitīyena jñānena । ekenākāreṇāvalambyata ityarthaḥ । kiṃbhūtenaikenākāreṇeti tadāha ।

[406,xvi]

ubhayāṃśāvalambinā ।

[406,xvii]

ubhayāṃśavyāpinā । tata evobhayāṃśakalpanā । paramārthatastu tāvākārau tadaikākārānupraviṣṭāveveti । tena vyāptau bhavataḥ । tau punarākārau bodharūpatā nīlākāratā ca ।

<407>

[407,i]

pūrvatra vyākhyāne । ekākāraviśeṣeṇa ekākārādhikeneti jñātavyaṃ । yadi nāma dvyākāratayā vyavasthāpyate tathāpi kathaṃ dvyākāraṃ । atrocyate ।

[407,ii]

	anyathā hyatadākāraṃ kathaṃ jñānedhirohati ।

[407,iii]

yadi tadākāramātmānaṃ svasamvedanena nānubhavet । kathantadākāratayā jñānaṃ smaraṇedhirohet । adhirohaṇantadākāratājanakaṃ । tadadhirohatīti kutaḥ । tathaiva pratipatteḥ ।

[407,iv]

	ekākārottaraṃ jñānaṃ tathāhyuttaramuttaraṃ ॥ 380 ॥

[407,v]

avaśyametadupagantavyaṃ । tathā hi uttaramuttaraṃ । ekaikenākāreṇādhikamadhikaṃ bhavati nānyathā । tathā hi । pūrvakeṇa nīlaṃ gṛhītaṃ taduttareṇa nīlajñānaṃ taduttareṇa nīlajñānajñānaṃ । taduttareṇāpi tadadhikamiti niścinoti । tadetadanyathā na syāt । etadevodāharaṇena pratipādayati ।

[407,vi]

	tasyārtharūpeṇākāro vānyākāraśca kaścana ।
	dvitīyasya tṛtīyena jñānena hi vibhāvyate ॥ 381 ॥

[407,vii]

dvitīyaṃ jñānaṃ pūrva vejñānadvayākāraṃ svākārañca vibhāvyate । tṛtīyena caturthena tadevobhayamekākārādhikamiti yāvad gaṇayituṃ smarttumvā śaknoti । atha jñānaṃ kevalameva dvitīye kṣaṇe na jñāyate । tattu jñānamarthevyāpri <?>〈pṛ〉 tatvāttatsambaddhamatastatra smaraṇe sati tasyāpyarthasya nāntarīyakatvātsmaraṇamityato'nyathā jñānaṃ smarttumaśakyamiti tathā smaryate । tatastadvyāpṛtatvena tadākāramiti saṃkalanaṃ bhrāntyā tadākāratāpratītiḥ । atrocyate ।

[407,viii]

	arthakāryatayā jñānasmṛtāvarthasmṛteryadi ।
	bhrāntyā saṃkalanaṃ; jyotirmanaskāre 'pi sā bhavet ॥ 382 ॥

[407,ix]

bhrāntiriti sambandhaḥ । yadyarthasya kāryamvijñānamathāpyarthe kāryaṃ vyāpāro yasyeti jñānasmṛtau niyamenārthasmaraṇaṃ । atastadeva gūḍhamatisantānasya tathā bhavati pratipattiḥ । evantarhi jyotirmanaskāre 'pi tathā pratītiḥ syāt । yathā viṣayakāryatā vijñānasya tathālokakāryatāpi manaskārakāryatāpi tena dvayasaṃkalanenāpi pratīyeta । nahi kāryatve kaścidviśeṣaḥ । atha viṣaye vyāpṛtatvāttatsaṃkalanaṃ manaskāre tatrāvyāpri <?>〈pṛ〉 tatvāttadā tarhyāloke 'pi samāna eva vyāpāro na hyālokamapahāya rūpe vyāpriyate ।

[407,x]

tadasadetat । tasmādyathā''lokapratibhāsamiti na bhavati tathā rūpapratibhāsamiti na syāt । athāloko viṣaya evāntargatatvādrūpapratibhāsaniścayenaiva gataḥ । na 〈।〉 ālokasya prakāśakatvena viṣayatvābhāvātkathaṃ tatra vyāpāraḥ । atha prakāśako 'pyāloko rūpanipatitatvādrūpameva sampadyata iti viṣayaḥ । tathā sati jñānamapi prakāśakaṃ rūpanipatitatvādrūpameveti sākārālokavat vijñānamapi sākāraṃ । yathā na rūpeṇa vinā''loko grahītuṃ śakyaḥ tathā vijñānamapi । nahi rūpādikaṃ prakāśyamvinā vijñānammamāstīti kaścijjānāti । tasmādrūpādyākārameva vijñānaṃ kāryatayā tu tathā pratipattau ।

<408>

[408,i]

	sarveṣāmapi kāryāṇāṃ kāraṇai: syāttathā grahaḥ ।
	kulālādivivekena na smaryeta ghaṭastataḥ ॥ 383 ॥

[408,ii]

kulālādikāryo 'pi ghaṭādiḥ svakāraṇavivekena na smaryeta । athārthakṛtaḥ kaścidatiśayo jñāne vidyate yena jñānasmaraṇe'rtho 'pi smaryate । jñānagrahaṇe cārthagrahaḥ । kevalasya jñānasya na grahaṇasmaraṇe । ghaṭādikastu kevalo 'pi gṛhyate kulālādikaśca । tadapi svapakṣabādhanāya । tathā hi ।

[408,iii]

	yasmādatiśayājjhānamarthasaṃsargabhājanam ।
	sārūpyāttatkimanyatsyād dṛṣṭeśca yamalādiṣu ॥ 384 ॥

[408,iv]

yadi tasya vijñānasya nārthākāratā tadārthagrahaṇenaiva saha vijñānaṃ grṛhyate smaryate ceti koyaṃ niyamaḥ । tadarthāntargatantu niyamena tadgrahaṇainaiva gṛhyata iti bhavati niyamaḥ । tasmādarthasvarūpameva vijñānamarthagrahaṇanāntarīyakagrahaṇaṃ tatsmaraṇanāntarīyakasmaraṇañca । dṛṣṭaśca yamalakayorekagrahaṇena tadanyapratibhāsaḥ soyamiti smaraṇañca । śyāmavṛkṣākāratayā ca vṛkṣagrahaṇābhimānaḥ । yadi tvādyaṃ vijñānamanubhūya rūpaṃ grāhakākārameva tathā dvitīyamapi । tadāha ।

[408,v]

	ādyānubhayarūpatve hyekarūpaṃ vyavasthitaṃ ।
	dvitīyaṃ vyatiricyeta na parāmarśacetasā ॥ 385 ॥

[408,vi]

parāmarśacetasā hi dvitīyaṃ prathamād vyatirekeṇa na vyavasthāpyeta dvitīyaparāmarśacetasā yataḥ tadapi tadādyānubhayarūpatve sati ekarūpa eva vyavasthitaṃ bhaved grāhakākāra eveti yāvat । tataḥ kuto vivekāvasāyaḥ । tasmādviṣayākārameva vijñānaṃ । tata eva ।

[408,vii]

	arthasaṃkalanāśleṣā dhīrdvitīyāvalambate ।
	nīlādirūpeṇa dhiyaṃ bhāsamānāṃ purastataḥ ॥ 386 ॥

[408,viii]

tatorthākāratvāt dvitīyā dhīḥ puraḥ pūrvikāndhiyamavalambate'rthasaṃkalanamāśliṣyatīti arthasaṃkalanāśleṣā । āśliṣyatītyāśleṣā । arthasaṃkalanena cāśleṣo yasyāḥ sā dhīḥ dvitīyāvalambata ityarthaḥ । yadi tu tadākāratā na syātkevalāmapyālambeta ।

[408,ix]

nanu kevalāmapyavalambata eva tathā hi । na jāne ko mayā dṛṣṭastadeti grāhakameva smaranti ।

[408,x]

tadapyasat ।

[408,xi]

	grāhye saṃśayatastatra grāhake 'pyasti saṃśayaḥ ।
	sāmānyena graha tatra grāhye 'pyeṣa nayaḥ samaḥ ॥ 1037 ॥ (PVA)

[408,xiii]

sāmānyena grāhakasya smaraṇe grāhyasyāpi samāna eva nyāyaḥ । tathāhi । ko 'pi mayā dṛṣṭa iti dṛśyamānasāmānyākāreṇaiva smaraṇaṃ । yadi ca grāhakasya svarūpameva smaryate grāhyavyāpārarahitam । tadā tadeva tasya rūpaṃ na grāhyasannidhāne'nyadāsīt । tatastu smaryamāṇasyānyena rūpeṇāgrāhakeṇa kathaṃ paścāttathābhūtasyaiva grāhakatā । atha tattvena smaraṇe grāhyasanniviṣṭameva rūpaṃ tadā kathaṃ kevalasya smaraṇaṃ । tasmāttadārūḍhamevāsya rūpaṃ na śakyavivecanamiti । ekameva rūpādyātmanā, yadi ca na dvirūpatā vijñānasya tadā nīlākāramādyameva syānnottarotta<409>rāṇi । tadāhā cā ryaḥ na cottarottarāṇi jñānāni pūrvapūrvajñānaviṣayābhāsāni syustasyāviṣayatvāt । yasmāt ।

[409,ii]

	anyathā hyādyamevaikaṃ saṃyojyetārthasambhavāt ।
	jñānaṃ nādṛṣṭasambandhaṃ pūrvārthenottarottaraṃ ॥ 387 ॥

[409,iii]

nahi uttarottarasya jñānātmanaḥ pūrvajñānaviṣayaviṣayatā । aviṣayaśca kathamālambyate । yadātvarthākāratā prathamasya tadā dvitīyasyāpi । tata utpannasya tadarthākārasamvedanākāratā । tathā hi ।

[409,iv]

	tadarthākāravijñānājñānajñānodaye sati ।
	tadākāratayā yogo dūravṛkṣādyathodite ॥ 1038 ॥ (PVA)

[409,v]

atha jñānamanyathā smarttumaśakyaṃ । arthasahitameva smaryate । tadārūḍhataiva tadvyāpṛtatālakṣaṇā tasya svabhāva iti । tataḥ sārthakasya smaraṇaṃ । ghaṭādīnāntu punaḥ kevalo 'pi svabhāvo na kulālādisahita eva । viṣayastu vijñānasahita evopalabhyate । tena tathābhūtasyaiva smaraṇaṃ । na tu ghaṭādīnāṃ ।

[409,vi]

tadapyasat । yataḥ ।

[409,vii]

	dvayorvivekagrahaṇe sāhityamiti yuktimat ।
	nīlākārātirekeṇa na ca jñānanirūpaṇaṃ ॥ 1039 ॥ (PVA)
	sukhādirūpatveneti na siddhamidameva vaḥ ॥ 1040 ॥ (PVA)

[409,ix]

nahi sukhādi rūpaṃ vijñānamiti prasiddhirbhavatāṃ । sukhādīnāmviṣayatvāt । yathā ca na sukhādivyatirekeṇāparaṃ vijñānaṃ tathā nīlādivyatirekeṇāpi । bahirdeśatvāprameyataiva nīlādīnāmiti cet । nābahirapi sukhādīnāṃ prameyatvābhyupagamāt । na ca tayoḥ samvedane bahirantariti paramārthato yuktaṃ । na grāhakatā sukhādīnāṃ nīlādiṣu । tadabhāve 'pi tathaiva pratibhāsanāt । yacca yadantareṇāpi bhavati na tattatkṛtaṃ bhavati ca nīlādi grahaṇamantareṇa sukhādikamiti । tataḥ svarūpaviśeṣakṛtameva nīlādigrahaṇaṃ tadabhāve 'pi bhāvāditi pratipāditaṃ । tasmānna nīlādyaparokṣatāmantareṇa nīlādi grāhakanirūpaṇamiti siddhamākāradvitayaṃ । anubhavanīlādyākāratayā । api ca bhavatu grāhakākāro parastathāpi ।

[409,x]

	sakṛtsamvedyamānasya niyamena dhiyā saha ।
	viṣayasya tato'nyattvaṃ kenākāreṇa sidhyati ॥ 388 ॥

[409,xi]

viṣayasya hi nīlāderdhiyā saha sakṛdeva samvedanaṃ । dhiyā saha na pṛthak । tataḥ samvedanādaparo viṣaya iti kathaṃ । tathābhūtameva samvedanamiti syāt vivecayitumaśakyamiti pratipāditaṃ । bhedāvabhāsanaṃ bhavatīti cet ।

[409,xii]

	bhedaśca bhrāntivijñānairdṛśyetendāvivādvayaṃ ।

[409,xiii]

tadyathā candradvayadarśanamekamekatraiva candramasi bhedadarśanamevamātmanyapi vijñānasya । nanu viṣaya ekatrāpi bhedadarśanaṃ yuktaṃ vijñānākārasya bhedāt । tadātmani tu kathaṃ । nahi tadaivānyathā । kathaṃ hi svarūpaṃ tenaiva pararūpeṇa gamyate tasyāpratipattiprasaṅgāt ।

[409,xiv]

na sadetat । yataḥ ।

[409,xv]

	yadi svarūpaṃ pratyetumanyathā naiva śakyate ।
	pararūpantu sutarāṃ tathāpi na śakyate ॥ 1041 ॥ (PVA)

<410>

[410,i]

yadi svarūpamanyathā pratyetuṃ na śakyaṃ pararūpantu svarūpeṇāpi pratyetuṃ na śakyamiti svarūpavatpararūpamapi na śakyameveti prāptaṃ । tasmādayamarthaḥ । svasamvedane sati na bhedaḥ pratyetuṃ śakyaḥ svarūpasya । yadi tu punarekameva citrākāraṃ vijñānaṃ syācchakyaṃ svasamveda nena pratyetumanyathā 'yogāt । tato dvicandradarśanasyāpi yadyekatā na syānna tatpratyetuṃ śakyaṃ svaparābhyāmaśakyatvāditi pratipāditaṃ । tasmāduttarakālabhāvinā vikalpenānvayavyatirekābhyāmiti dvayabhedakalpanā na pratyakṣā pratītiḥ । ayamevārtho bhedaśca bhrāntavijñānairityādinā darśitaḥ । indu dvayābhimatamevādvayamekavijñānāntargatatvāt । evantarhi nīlapītayorapi sahadṛśyamānayorekacitrākāratā bhyupagantavyā । evametatsamvedanarūpasya citrākārasya tatrāpyekatvāt । yadi tu bhede iṣyate tadaivamabhyupagantavyaṃ ।

[410,ii]

	saṃvittiniyamo nāsti bhinnayornīlapītayoḥ ॥ 389 ॥

[410,iii]

ayameva bhedaheturyaduta bhinnayogakṣematā । indudvayapratibhāsasya tu bhinnayogakṣematvābhāvādekataiva ।

[410,iv]

nanu viruddhadharmādhyāsātkathamekatvaṃ । ayameva hi bhedo viruddhadharmādhyāso nāma yaḥ parasparaparihārasthitilakṣaṇaścātra virodhaḥ ।

[410,v]

naitadasti ।

[410,vi]

	nityatvetarayoreva viṃrodhaḥ sa tathāvidhaḥ ।
	pratītyanupraveśena dvayornāsti virodhitā ॥ 1042 ॥ (PVA)

[410,vii]

ekapratītyanupraveśādeva na tayorvirodhaḥ । etadeva tasya rūpaṃ yadaviprayuktaṃ nāma । na ca tenaiva tadvirudhyate । tasmādekameva tasyākāramiti kalpanayocyate । anvayavyatirekābhyāṃ । tamevānvayavyatirekābhāvaṃ paramārthato nāstīti darśayati ।

[410,viii]

	nārtho'saṃvedanaḥ kaścidanarthasyāpi vedanaṃ ।
	dṛṣṭaṃ samvedyamānantattayornāsti vivekitā ॥ 390 ॥

[410,ix]

ananvayavyatirekitvādekameva nīlasamvedanamanyonyavyatirekeṇādarśanāt । tathā hi ।

[410,x]

	nārtho'samvedano dṛṣṭohyanartha na ca vedanaṃ ।
	sadā'viyogādekantadarthasamvedanaṃ tataḥ ॥ 1043 ॥ (PVA)
	bhedena viniyogārthaṃ bhedavid bhedamicchati ।
	sa cennāsti tato bhedābhedayoḥkaiva bhinnatā ॥ 1044 ॥ (PVA)

[410,xii]

tasmādatra bheda iti nāmamātrameva pareṇa vidhātavyaṃ । na parasya kācitkṣatiḥ । heyopādeyavibhāgaścettatra nāsti kimīdṛśā bhedena ।

[410,xiii]

kathantarhi nīlamānayeti pītasyānayanaṃ na kriyate । tadā tasya pītasyāpratibhāsanameva tena nānīyate । yattu punaraviyuktaṃ nīlaṃ tattu coditameva । jñānaniveśi ca vimuktaṃ । na tadanyathā netuṃ śakyaṃ । bhedavyavahārastvanvayavyatirekābhyāmatāttvika eveti pratipāditaṃ

[410,xiv]

	tasmādarthasya durvāraṃ jñānakālāvabhāsinaḥ ।

[410,xv]

	jñānādavyatirekitvaṃ;

[410,xvi]

abhinnayogakṣematvādekatvamarthasya jñānena durvāraṃ nahi vārayituṃ śakyamiti sākāraṃ jñānaṃ

<411>

[411,i]

siddhaṃ । evantarhi jñānameva kevalaṃ dṛśyate nārthaḥ । tasyāpi darśane nīlādyākāradvayasamvedanaṃ tasyāpi jñānakālāvabhāsane punararthasyādarśanamityākārantarākṣepe'navasthānādasamañcasambhavet ।

[411,ii]

atra parihāraḥ ।

[411,iii]

	hetubhedānumā bhavet ॥ 391 ॥

[411,iv]

nīlākāraṃ jñānaṃ dṛṣṭavataḥ kenacidatra hetunā bhavitavyamiti tadanurūpo heturanumīyate na tu sākṣādasau pratītiviṣayaḥ । pūrvoktavirodhadoṣāt । kathamatyantāparidṛṣṭasyānumānamapīti cet । tadāha ।

[411,v]

	abhāvādakṣabuddhīnāṃ satsvapyanyeṣu hetuṣu ।

[411,vi]

sāmānyatodṛṣṭamanumānaṃ vyatirekamātrapravarttitaṃ । tathāhi । cakṣurālokamanaskāreṣu satsvapi na bhavati stambhaśūnyābhimate stambhākāramakṣavijñānamanyatra jhaṭityeva bhavati tato jñāyate'nyena kenacidatravastunā bhavitavyaṃ । yadabhāvādanyatrābhāvaḥ । sa tathābhūtorthaḥ prameyo bāhyo darśanopādhirahita eva jñāyamānaḥ । sa tarhi kathaṃ pratyakṣasya viṣayaḥ । tadākārasyapratyakṣaviṣayatvādanyā gatirnnāstītyupacārādviṣayatā । evaṃ tarhi bāhya evārthaḥ prameyaḥ । na samvedanamātramiti । nātra sthitapakṣateti darśayati ।

[411,vii]

	niyamaṃ yadi na brūyātpratyayātsamanantarāt ॥ 392 ॥

[411,viii]

kimākārabhedajanako'nyorthaḥ parikalpanīyo'tha samanantarapratyayaviśeṣa eva kaścit । tatrātyantāparidṛṣṭārthakalpanā na sādhvī gatyantarābhāvādevaṃ parikalpanā । yadā tu paridṛṣṭapūrvadarśanasāmarthyādevāyamākāra upapannastadārthakalpanāvaiyarthyaṃ । dṛṣṭānusāreṇa ca kalpanā bhavati nānyathā । na hyadṛṣṭaṃ kalpayituṃ śakyaṃ । darśanānusāriṇyo hi kalpanā dṛṣṭā ityanyathākalpanamaśakyaṃ ।

[411,ix]

nanu ca bāhyo 'pyartho dṛṣṭa evākārajanakaḥ । yathā piṇḍākāratā vṛkṣamantareṇa na bhavati । na tatrāpi vṛkṣa eva janaka iti kena dṛśyate । na । tenaiva tasyājñānākāratvāt । anyena nareṇa dṛśyata ityatra vicāritaḥ tenaiva । paścād dṛśyata iti cet । yadi nāma tena paścād dṛśyate pūrvamastīti kutaḥ । paścāddarśanādeveti cet । yadi nāma paścādupalabhyate paścādeva bhavatu । nahi sopalabdhiḥ pūrvatra vyāpriyate । sāpyupalabdhirjñānākārasyaiva nārthasya. tatastatrāpyarthostīti paścādupalabdhyā niścayaḥ । tatrāpi paścādityaparyavasānādapratipattireva । tasmādarthasyādarśanādvāsanāpratibaddhatvasya ca prāgeva sādhitatvātsamanantarapratyayaśaktireva kalpanīyā niyamahetuḥ sūkṣmekṣikākrameṇa । yadi tu kaścidevaṃ na vyutpannastasya hetubhedānumānād bāhyaprameyatvaṃ ।

[411,x]

nanu bāhyārthamantareṇa kāryakāraṇabhāvaḥ kathaṃ jñāpyajñāpakabhāvaśca । tathāhi ।

[411,xi]

	bāhyārthamantareṇa syātkāryakāraṇatā vidām ।
	tāsāñca niyamābhāvānna kāryanna ca kāraṇam ॥ 1045 ॥ (PVA)

[411,xiii]

tathāhi ।

[411,xiv]

	nīlāvabhāsātpītābhaṃ tato nīlāvabhāsavat ।
	evamanyonyahetuttvaṃ kāryakāraṇayoḥ kathaṃ ॥ 1046 ॥ (PVA)

<412>

[412,i]

nīlāvabhāsavijñānānantaraṃ pītāvabhāsaṃ yadā bhavati vijñānaṃ tadā pītāvabhāsavyatirekeṇa pītasyābhāvānnīlāvabhāsameva tasya kāraṇanna pītaṃ । na ca tatra niyamaḥ । tataḥ pītāvabhāsādapi nīlāvabhāsaḥ । anyonyahetunā yuktiviruddhaḥ syāt । kathaṃ hi kāryakāraṇayoranyonyahetutā । bāhyārthatve tu nīlameva tatra kāraṇaṃ । pītapratibhāsastu samanantarapratyaya eva । samanantarapratyayaścārthasahakāribhedādbhidyamāno naikatāmāpnoti । yenāniyamo bhavet । athavā bodharūpatāyāṃ samanantarapratyayasya vyāpāraḥ । ākāre tu nīlādereva tatra ca niyamānna doṣaḥ yadi bodharūpādanyato 'pi bodharūpatā nīlādanyato 'pi tadākāratā bhavedaniyamaḥ ।

[412,ii]

nanu śuklādapi śaṅkhādiḥ pītākāratopalabhyate alpādapi mahākāratā tato'trāpyaniyama eva ।

[412,iii]

naitadasti । yataḥ ।

[412,iv]

	bhrāntasantatibhāvitvāttatredamasamañcasaṃ ।
	abhrāntapratiṣedhe tu niyamānnāparā gatiḥ ॥ 1047 ॥ (PVA)

[412,v]

bhrānteryadasamañcasadarśanaṃ tadaprāmāṇikameveti na tena vyabhicāraḥ । tathā bījādaṃkurasya janmeṣyate na viparyayeṇa 〈।〉

[412,vi]

vijñānavādināntu na bījādipratibhāsādaparaṃ vījādikaṃ tato bījapratibhāsādaṅkurasya tato 'pi bījapratibhāsasyeti na niyamaḥ । tathā ca vyavahārocchedaḥ । jñāpyajñāpakabhāvaśca dūrotsārita eva । dhūmādagnirastīti sādhyate । parokṣaścānumeyaḥ । na ca bāhyogniragnipratibhāsaśca jñānātmakatvādaparokṣa eva । na ca parapratibhāsaḥ sādhyate tatra vyabhicārāt । bhāvinaḥ svapratibhāsasyaivānumānamiti cet । na 〈।〉 niyamābhāvāt । tasmādvāhyārthavāda eva sādhīyān ।

[412,vii]

atrocyate ।

[412,viii]

	bījādaṅkurajanmāgnerdhūmātsiddhiritīdṛśī ।
	bāhyārthāśrayaṇī yāpi kārakajñāpakasthitiḥ ॥ 393 ॥
	sāpi tadrūpanirbhāsāstathāniyatasaṅgamāḥ ।
	buddhīrāśritya kalpyeta yadi kiṃ vā virudhyate ॥ 394 ॥

[412,x]

pratibhāsenaivātra prayojanaṃ nārthena । apratibhāsamānasya sato 'pyasadaviśeṣāt । tathāhi । upalambhaḥ sattocyate । tathāhi ।

[412,xi]

	antareṇāpi bāhyārthaṃ pratibhāso na duṣyati ।
	vinā tu pratibhāsena bāhyaṃ bāhyaṃ sadā bhavet ॥ 1048 ॥ (PVA)

[412,xii]

pratibhāso hi bāhyamantareṇa bhavatīti pratipāditaṃ । pratibhāsamantareṇa bāhyamasadevānupalabdheḥ । tato bījapratibhāsādaṅkurapratibhāsa iti kāryakāraṇabhāve ko virodhaḥ ।

[412,xiii]

kevalena narhi nāṅakurapratibhāsena bhavitavyaṃ । kevalapratibhāse hi bījapratibhāsābhāve bhāvādahetukatā syāt । bāhyārthavādināntu nāhetukatā । supratibhāsamānasyāpi bījasyabhāvāt । tathā hi ।

[412,xiv]

	bāhyasyāpratibhāse 'pi bāhyatā nāvahīyate ।
	vijānatā tu nāstyeva yadā na pratibhāsanaṃ ॥ 1049 ॥ (PVA)

<413>

[413,i]

atha parapratibhāsastatrāsti tato nāhetukatā । na niyamābhāvāt । na ca parapratibhāsātsvapnapratibhāsodayaḥ । tadapi samānaṃ 〈।〉 yataḥ ।

[413,ii]

	yadi kasyacidapyeṣa naivārthaḥ pratibhāsate ।
	tadastittve pramāṇaṃ kiṃ yena taddhetuko'ṅkuraḥ ॥ 1050 ॥ (PVA)

[413,iii]

sarvasāmarthyopākhyālakṣaṇaṃ hi ni ru pā khyaṃ । paścāddarśanādastīti cet । uktamuttaraṃ । kāryato jñāyate'stīti cet

[413,iv]

	kāryakāraṇabhāvehi siddhe sattāsya gamyate ।
	siddhāyāntasya sattāyāṃ kāryakāraṇatā bhavet ॥ 1051 ॥ (PVA)

[413,v]

tata itaretarāśrayadoṣādasiddhireva । arthaikatvāropādasāvapi dṛṣṭa eva ।

[413,vi]

nanu vijñāne 'pyāropaḥ kena vāryate । vijñānasyābhāvāt kathamāropo bāhye 'pi samānametat । bāhyamapyāropādevāstīti vyavahriyate । tathā ca pratibhāso 'pi samvṛtyāstyeva । na hyanumānakālabhāvino bāhyasyāropādaparamastitvaṃ । evañcāsāvāropo yadi kaścidatra bhavet bhavedagnirdṛśyamānaḥ । evañca yadi kaścidatra bhavet bhavedeva pratibhāsaḥ । anyaḥ sapratibhāsa iti cet । anyo'rtha iti samānametat । tatrāpyekatvaṃ na paramārthataḥ । vi jñā na vā de pi taimirikadvayadvicandradarśanavadeva ca vyavahāro'nyatra ca । tasmādvijñānavāde 'pi tadrūpaniyatapratibhāsasaṅgamād buddhīrāśritya yadi kāryakāraṇabhāvaḥ ko virodhaḥ । bā hyā rtha vā de tu virodha pratipāditaṃ pramāṇābhāvāt । kiñca ।

[413,vii]

	yadi bāhyaṃ bhavennityaṃ paścādeva pratīyatāṃ ।
	pūrva pratītau sarvasya sarvākārapratītatā ॥ 1052 ॥ (PVA)

[413,viii]

yadi bāhyamagnyādikaṃ nityaṃ tasyaikākārā pratītiḥ prāgeveti kimarthamanumānātpravarttate ।

[413,ix]

athānumānena svarūpaṃ na pratipannameva tathā sati kathamasya sattvapratītiḥ । pararūpeṇa pratītirvijñānasvarūpasyāpi samānaiva । anyakalpanā dṛśyavikalpārthaikīkaraṇena pravṛttā tadadhyāropayati । kintenādhyāropitena । anyathā tadabhāve paścādartho vicchinnodayo bhavet । kathantamantareṇa vicchinnasya bhāvaḥ । yadyavicchedakalpanayā prayojanaṃ vāsanā madhye bhaviṣyati । tathāpi viccheda eva vāsanāyāḥ । tadrūpatā'bhāvāditi cet । arthe 'pyevamabhyupagamyamānena tadrūpatā 〈।〉 nahi dṛṣṭamadṛṣṭena samānaṃ śakyaṃ pratyetuṃ । āropamātrameva tu kevalaṃ । tadvijñānavādināmapi samānam ।

[413,x]

nanu vijātīyavijñānātmikā vāsanā madhyavarttinī kathantayā tadavicchinnaṃ ।

[413,xi]

yathā lākṣāvasekasya vijātīyāntarodaye 〈।〉

[413,xii]

	lākṣāphalenāvicchedo lokasyābhimataḥ tathā ॥ 1053 ॥ (PVA)

[413,xiii]

antarāle vijātīyavijñānacayasambhavo 〈।〉

[413,xiv]

	tadvā 〈vā〉 sanānugamādeva na vicchedo bhaviṣyati ॥ 1054 ॥ (PVA)

[413,xv]

tathā lākṣārasāvaseko'ntarālapātiṣu bījāṅkurapatranāḍādiṣu śaktiviśeṣaṃ phalānumeyamādadhāno na vicchinnaṃ janayatīti loke vyapadiśyate । tathā pūrvako 'pi pāvakapratibhāsaḥ paraṃ pāvakapratibhāsamantarālapātiṣu vijātīyapratibhāseṣu svaśaktimapyayaṃstadārūḍha ivāvicchinnameva phalaṃ janayatīti vyapadiśyatāṃ adhyavasīyatāṃ vā । tena sa eva pūrvakaḥ pratibhāso janayati pāvakapratibhāsaṃ na dhūmapratibhāsaḥ । tatra yathā bāhyārthavādino'gnipratibhāsātpāścāt kalpayanti pūrvamagnirāsīditi । tathā vijñānavādino vāsanāsīditi nānayorviśeṣaḥ । dhūmapra<414>tibhāsādapi dhūmavāsanā parikalpyate vāsanāyāśca kāraṇatvaṃ prasādhitaṃ na tu bāhyasya kāraṇabhāva upattimān । pratipāditañcaitat ।

[414,ii]

	anagnijanyo dhūmaḥ syāttatkāryātkāraṇe gatiḥ ।
	na syāt kāraṇatāyāṃ vā kuta ekāntato gatiḥ ॥ 395 ॥

[414,iii]

yadi dhūmavāsanāta eva pratibhāsaḥ sa eva dhūmaḥ sa eva kāryakāraṇabhāvābhāvaḥ । na hyagnerdhūmastadā bhavet । svavāsanāpratibaddhatvāt । athāgnipratibhāso 'pi tadvāsanāprabodhānuguṇatvena dhūmapratibhāsakāraṇatvātkāraṇaṃ । tathāsati dhūmo 'pi kāraṇamagne । kāraṇatāyāñca kuta ekāntato gatirvyabhicārāt ।

[414,iv]

atrocyate ।

[414,v]

	tatrāpi dhūmābhāsā dhīḥ prabodhapaṭuvāsanām ।
	gamayedagninirbhāsāṃ dhiyameva na pāvakam ॥ 396 ॥

[414,vi]

dhūmābhāsā hi buddhiragnivāsanāpratibaddhā tataḥ sā vāsanānumīyate sā vāsanā prabodhābhimukhatvādagnipratibhāsaṃ janayatīti pāvakapratibhāsaprāptyā pramāṇam । tadyathā bāhyārthavādināmagniranumito'gnipratibhāsamagnyantaramvā tata ekasāmagryadhīnāgniprāptiḥ । evaṃ vāsanādhīno dhūmabhāvyagnipratibhāsau । parokṣetarayoḥ pāvakayorekatvameveti cet । na 〈।〉 pramāṇābhāvāt । vāsanābalādeva ekatvamiti । vāsanaiva paramārthata ekā na vastviti pratipāditaṃ । api ca bāhye 'pyarthe nāgniranumīyate । api tu bhāvī pratibhāsa eva । tadirthatvātprāṇināṃ । na hyapratibhāsamānenāgninā kasyacitprayojanaṃ । pratibhāsānvitāyāñca bhāvī pratibhāso bhavatvanumīyamānaḥ kimagnyanumānena । kathambhāvinyanumānamiti cet । evameva dṛṣṭatvāt ।

[414,vii]

	dṛṣṭattvādevameveti nāyuktamidamīkṣyate ।
	bāhye tvarthe na samvādo na ca darśanasambhavaḥ ॥ 1055 ॥ (PVA)

[414,viii]

pratibhāsenaiva bhāvinā'numīyamānena sakalaṃ samañjasaṃ । bāhye tu svapnasyāpi na sambhavaḥ । tathā hi ।

[414,ix]

	tathā bhāvyarthasamvittiranumānātsuniścitā ।
	vartamānārthavittistu nāstīti pratipāditaṃ ॥ 1056 ॥ (PVA)

[414,x]

anyathā bhāvyarthāpekṣayā na kaścitpravartteta । atha varttamānabhāvinorekatāmavasāya pravartate । tathā sati bhāvyarthavittirevāsau na pravarttamānavittiḥ 〈prakṛṣṭā cāsau vittiḥ〉 । prāptyā hi vedanasattyatānumīyate । tato varttamānarūpasyāprāpterbhāvinaśca viparyayād bhāvi । viṣayameva pramāṇaṃ । varttamānabhāvastu sannapi tatrāsattyaḥ । pratyakṣamapi bhāvinyeva pramāṇaṃ । tathā ca pratipāditaṃ ।

[414,xi]

tato yaduktaṃ bhaviṣyaṃścaiṣo'rthaḥ na jñānakālestīti tannirākṛtaṃ । bhaviṣyatā vinā na bhavatīti tatsaṃprayogajaṃ pratyakṣaṃ pramāṇaṃ 〈।〉 tata idamapi pratyuktamanimittaṃ vidyamānopalambhanattvāditi tasmātpratyakṣānumānayorbhāviviṣayatvāttadanvayavyatirekānuvidhānabhāvātpramāṇatā । paramārthataḥ sakalaṃ svarupaviṣayameva । vyavahārato'rthaviṣayatā । sa ca bhāvyarthaḥ prāptiviṣaya iti tasyaivārthakri 〈yā〉 kāritvādarthattvaṃ । yadi vyavahāro'ṅgīkriyate'rthaviṣayataiva prāptā । sa ca varttamāna evārtha iti kimbhāviviṣayatā pratipādyate ।

<415>

[415,i]

atrocyate ।

[415,ii]

	trividho vyavahāroyamavyutpannādibhedataḥ ।
	tadāśrayeṇa sakalamidaṃ yuktamivekṣyate ॥ 1057 ॥ (PVA)

[415,iii]

avyutpannānāṃ vyavahāro varttamānārthaviṣayaṃ pratyakṣaṃ । vyutpannā 〈nāṃ〉 bhāviviṣayaṃ ativyutpannānāṃ pratibhāsamātraviṣayameva । tadyadyavyutpannajanāpekṣayā'rthaviṣayatā varttamāne cārthe siddhaṃ sādhyate । evameva vayamapyāsma । tasmāddhūmapratibhāsaṃ vijñānamagnivāsanāmeva gamayati । sā ca vāsanā bhāvipratibhāsaikatayā pratīyamānā tadrūpapratibhāse pravarttiketi sa eva bhāvipratibhāso gamyate bhāvyagnivad bā hyā rtha vā di mate । tataḥ paramārthataḥ pratibhāsa eva viṣayaḥ ।

[415,iv]

nanu yadi paścādapi bhrāntaḥ pratibhāso bhavati na tatrārthitvaṃ ।

[415,v]

	artha evārthitā loke pratibhāse tvanarthitā ।
	nahi svapnasukhādyartho laukikaḥ kaścidīpsyate ॥ 1058 ॥ (PVA)

[415,vii]

tadasat । yataḥ

[415,viii]

	vāsanādārḍhyamāsādyayadināpratisandhimat ।
	tatsvapnasukhaṃ syādvātatra kā kṣatirasti vaḥ ॥ 1059 ॥ (PVA)

[415,ix]

yatra vāsanāviśeṣata evamavighaṭanaṃ tatsvapnasukhameva na bhavati । vi jñā na vā dināmapi svapnetaravibhāgostyeva vāsanāviśeṣāt । yathā svapna eva prabuddhetaravibhāgaḥ । svapnaviśeṣa eva vā bhavatu । tatrāpyarthitā bhaviṣyati avidagdhānāṃ kātra vaḥ kṣatiḥ । paramārthato vidagdhacūḍottamaratnālaṃkārāṇāṃ tu mokṣakāmānāṃ bālakrīḍāvat । anabhimatameva sakalaṃ sukhamiti pravarttanābhāvāsaktiḥ siddhasādhyataiva । tathā hi ।

[415,x]

	mokṣakāmāḥ kṣamāvanto na sasārasukhārthinaḥ ।
	vṛttiddharme tatasteṣāṃ tadvyāvṛttiprasiddhaye ॥ 1060 ॥ (PVA)

[415,xi]

bālakrīḍāmiva sakalameva saṃsārasukhārya dharmasādhanamutpaśyatāṃ mokṣākṣiptaprekṣāvatāṃ saṃsāravyavahāraviḍamvanāvyāvarttanāya dharme pravarttanaṃ । tataḥ sāṃvyavahārikaṃ pratibhāsaviṣayameva pramāṇaṃ । yadi tarhi vāsanāpratibaddha eva pāvakādipratibhāsaḥ sa ca sajātīyavāsanāpratibaddha eva tato dhumapratibhāsāttadvāsanaiva gamyatāṃ kathamagnivāsanāgatiḥ । yataḥ ।

[415,xii]

	vāsanāḥ khalu yadrūpapratibhāsapravartitāḥ ।
	tadrūpapratibhāsasya heturnnānyāvabhāsane ॥ 1061 ॥ (PVA)

[415,xiii]

nāgnavāsanā dhūmapratibhāsaṃ janayati । dhūmavāsanayaiva tasya janyatvāt । tato nānyajanyamanyaṅgamayatyajanakaṃ ।

[415,xiv]

atrocyate ।

[415,xv]

	tadyogyavāsanāgarbha eva dhūmāvabhāsinīṃ ।
	vyanakti cittasantāno dhiyaṃ dhūmognitastataḥ ॥ 397 ॥

[415,xvi]

cittādeva sakalasaṃsāraprapañcodayaḥ । tatognipratibhāsajananayogyavāsanāsanāthacittasantānādagnipratibhāsaḥ । sa ca santāno dhūmapratibhāsaṃ janayati dhūmavāsanāprabodhakacittāntaropaskārataḥ । tato dhūmavāsanā dhūmābhāsasyopādānakāraṇamagnivāsanāsahakāriṇī । agnipratibhāsasyāpi bhāvinaḥ pāvakavāsanopādānakāraṇaṃ dhūmapratibhāsaḥ । prabodhakatvātsahakārikāraṇaṃ dhūmavāsanā ca । tata ekasāmagryadhīnatvād gamyagamakabhāvaḥ pāvakatatkāryadhūmayoriti samañjasaṃ ।

<416>

[416,i]

nanvekasāmagryadhīnatvena gamakatve samānakālayoreva gamyagamakabhāvonāgatasya na gatirvyabhicārāditi ।

[416,ii]

saditaradetat । yataḥ ।

[416,iii]

	anāgatasya gamyatvaṃ sarvavaiveti sādhitaṃ ।
	dhūmādagnirapi prāpyo gamyate tatkṣaṇena kiṃ ॥ 1062 ॥ (PVA)

[416,iv]

bhāvina eva pramāṇaviṣayatā । yadi hi dhūmādagnistadaivāstīti gamyate । na tu paścād bhaviṣyati tadā pramāṇaṃ na kiñcid bhavet 〈।〉 nahi tatkālabhāvinā tasya vahninā prayojanaṃ । bhāvinaḥ sandeha eveti cet । kathaṃ pramāṇaṃ 〈।〉 arthadarśanātpramāṇaṃ 〈।〉 nahi pramāṇena prati 〈pa〉ttureva kālāntarertho darśanīyaḥ ।

[416,v]

nanu tena dṛṣṭenāpyarthakriyā na kriyata ityanartha evāsau । bhāvino'rthakriyāsambhavāt asāvapyupacārādarthakriyākārī । kāraṇe kāryopacārāt । yadyevaṃ vi jñā na vā di nāmapi tatkālavāsanāgamyatāstyeva । arthakriyākāritvābhāvāt kintayeti cet । arthe 'pi samānametat । bhāvyarthadvārāryakriyākāritvāttasyāpyarthakāriteti vāsanāmānapi samānametat । artho 'pi tatkāle vāsanāmātragamya eva । anyena gamyate cet vāsanāpyanyena gamyata eva । nahi vāsanāyāmapi parasya vyavahārato na gatiḥ । tasmātsamānamanumānaṃ bahyārthavijñaptimātravādinoḥ । tasmādvijña pti mā tra meva yuktaṃ ।

{2.1.2.7.2.2}

<(kha) parāpekṣayā dvairūpyam>

[416,vi]

kathantarhi bāhye 'pyarthe ācāryeṇa dvirūpatā vijñānasyoktā vi jñā na vā da eva yuktaḥ ।

[416,vii]

atrocyate ।

[416,viii]

	astyeṣa viduṣāmvādo bāhyaṃ tvāśritya varāryate ।
	dvairūpyaṃ sahasaṃvittiniyamāttacca sidhyati ॥ 398 ॥

[416,ix]

bāhyārthābhyupagamena parāpekṣayā dvirūpatā varṇyate, viduṣāntu vi jñā na vā da eva । samvinniyamo hi bhinnayornna yukta iti pratipāditaṃ । yadi ca nirākāraṃ bhavedvijñānatadākāro'nya eva tadā grāhakākāraḥ pṛthageva gṛhyeta kadācit । gṛhyata eva nīlavyatirekeṇa pīte sa evākāraḥ । tadeva nīlaṃ sukhākāreṇa tadeva duḥkhākāreṇeti cet । na ।

[416,x]

	sa eva grāhakākāraḥ pītādyo 'pi sa eva yaḥ ।
	pūrvaṃ dṛṣṭa idaṃ jñānaṃ pratyakṣanumātha kiṃ ॥ 1063 ॥ (PVA)

[416,xi]

na tā〈va〉t pratyakṣaṃ, pūrvāparabhāve pratyakṣasyāvṛtteḥ । tadabhāvenānumānamiti na pramāṇaviṣayaḥ paurvāparya । kathantarhi anvayavyatirekagrahaṇāsamarthatvāt pratyakṣasya anyatrāpyagnyādāvanumānaṃ । na sāmānyaviṣayatvādanumānasya ekaparāmarśaviṣayamekamabhipretyānumānaṃ yathāvyaktyantareṇa saha mahānasetarapradeśavarttināṃ ekatvamāropya sa evāgniriti sādhyate । na । paramārthata ekattvameva । evamatrāpi sa eva grāhakākārastadeva ca nīlamadya pi tadvyatirekeṇāsta iti santānābhedamabhyupagamya grāhyagrāhakayorbhedaḥ sādhyate bodharūpanīlākārayorvā । tato vastuni na bhedo'pi tu prajñaptisati sāmānyena santāne । paramārthasatvantu svalakṣaṇamapekṣya sahopalambhaniyama eva । tato'bheda eva paramārthaḥ । yadi ca nirākāraṃ vijñānaṃ tadā tadeva śuddhaṃ sarvadā bhavet na paṭumandāvilādirūpaṃ । anyathāpi ca bhavati । tathā hi ।

<417>

{2.1.2.7.2.3}

<(ga) vijñānasya dvirupatā>

[417,i]

	jñānamindriyabhedena paṭumandāvilādikām ।
	pratibhāsabhidāmarthe vibhradekatra dṛśyate ॥ 399 ॥

[417,ii]

kathamekatraivārthe nānākāratā । yataḥ ।

[417,iii]

	arthasyābhinnarūpatvādekarūpaṃ bhavenmanaḥ ।
	sarva tadarthamarthāccettasya nāsti tadāmatā ॥ 400 ॥

[417,iv]

yadi nirākāramvijñānaṃ tadārtha eva grāhyaḥ pratibhāti caikākāra eva tataḥ pratibhāti sa caikākāra eva tataḥ pratibhāsasya bhedo na syāt । nārthasya nānākārateti pratipādinaṃ ।

[417,v]

nanvarthākāratāyāmapi nānākāratā kathantadekākāreṇaiva jñānākāreṇāpi bhāvyaṃ । tato nānākāratādoṣastadavastha eva । na doṣo yataḥ ।

[417,vi]

	arthāśrayeṇodbhavatastadrūpamanukurvataḥ ।
	tasya kenacidaṃśena parato 'pi bhidā bhavet ॥ 401 ॥

[417,vii]

tadākāratodayaprasaṅgerthādanyato 'pi tadākāratā yathā candrākāratāyāṃ timirādibalāt । dvyākāratā ।

[417,viii]

	tathā hyāśritya pitaraṃ tadrūpo 'pi sutaḥ pituḥ ।
	bhedaṃ kenacidaṃśena kutaścidavalambate ॥ 402 ॥

[417,ix]

nahi sutaḥ pituḥ sadṛśa utpadyamāno mātura paramapyākāraṃ na dhatte । indriyabhedena bhedameva darśayati ।

[417,x]

	mayūracandrakākāraṃ nīlalohitabhāsvaraṃ ।
	saṃpaśyanti pradīpādermaṇaḍalaṃ mandacakṣuṣaḥ ॥ 403 ॥

[417,xi]

nīlādyākārabhedabhinnaṃ bhāsvaraṃ sapariveṣaṃ pradīpaṃ paśyanti timiramandīkṛtanayanaśaktayaḥ । atha tathābhūtameva satyataḥ pradīparūpaṃ tadā ।

[417,xii]

	tasya tadbāhyarūpatve kā prasannekṣaṇe'kṣamā ।

[417,xiii]

prasannekṣaṇo 'pi paśyet । yadi vā so 'pi prasannekṣaṇa eva nopahatendriyaḥ । yataḥ ।

[417,xiv]

	bhūtañca paśyaṃstaddarśī kathañco pahatendriyaḥ ॥ 404 ॥

[417,xv]

asattyadarśanāddarśanamupahatamucyate । sattyadarśane 'pyupaghātakalpanāyāṃ sakalastambhādidarśino 'pyupahatalocanāḥ kalpanīyāḥ । tathā hi na tāvatsvarūpeṇa darśanaśakterupaghātaḥ pratyakṣataḥ pratīyate tato'numānātkalpanīyaḥ । śaktiśca yathā kāryadarśanena kalpyate । yathā kāryopaghātenopaghātakalpanā tasyāḥ । kāryaṃ ca darśanaṃ । tacca sattyadarśanamanyadvā । sattyadarśane 'pi kalpanenānupaghāto nāma atha santamapyanyādṛśaṃ paśyatītyupahatendriyaḥ । tathā sati ।

[417,xvi]

	śodhitaṃ timireṇāsya vyaktaṃ cakṣuratīndriyaṃ ।
	paśyatonyākṣadṛśyerthe tadavyaktaṃ kathaṃ punaḥ ॥ 405 ॥

<418>

[418,i]

yo hi anyādṛśyamapi paśyati sa kathamanyadṛśyamaspaṣṭaṃ paśyet । nahyevaṃ dṛśyate । yo hi sūkṣmamanyādṛśyaṃ paśyati sonyadṛśyaṃ parisphuṭataraṃ paśyatīti dṛṣṭaṃ na caivamato na bhatadarśīti yuktaṃ ।

[418,ii]

nanvabhūtaṃ dṛśyate ceti vyāhataṃ ।

[418,iii]

	dṛśyamānamabhūtañcetkathambhūtasya bhū 〈ta〉 tā ।
	na dūṣṭiṃ virahayyānyad bhūtābhūtanibandhanaṃ ॥ 1064 ॥ (PVA)

[418,iv]

dṛṣṭamabhūtamiti vyavasthāyāṃ bhatameva nāma nāstīti prāptamviśeṣābhāvāt । na ca dṛṣṭe'nupapannaṃ nāma ।

[418,v]

tadasat ।

[418,vi]

	yena rūpeṇa yad dṛśyantattenaivopagamyate ।
	anyathā dṛśvamānantu gamyeta kathamanyathā ॥ 1065 ॥ (PVA)

[418,vii]

indriyavikāratimirādyanvayavyatirekānuvidhāyitayopalabhyamānaṃ tadaparakāraṇopapāditajanmakaṃ samvedanasvabhāvānanusyūtamiti na yuktaṃ । timirādivikārānuvidhānameva ca sādhyam । tathāpi bāhyatvābhyupagame vacanamātrakaṃ । tathā hi ।

[418,viii]

	ālokākṣamanaskārādanyasnyaikasya gamyate ।
	śaktirhetustato nānyo'hetuśca viṣayaḥ kathaṃ ॥ 406 ॥

[418,ix]

ālokādivyatiriktasya pradīpasyaiva paramupalabhyate śaktirnna maṇḍalasya tato nāparasya hetutābhāvādviṣayatā । nāheturviṣaya iti pratipāditaṃ । pratibhāsanādeva viṣaya iti na yuktaṃ । pratibhāsasya bhrāntasyāpi sambhavāt svarūpeṇa pratibhāsamānaṃ kathaṃ bhrāntimiti cet । svarūpeṇa pratibhāsamānaṃ svasamvedananna viṣayaḥ syāt । anyatra pratibhāsamānena svasamvedanamiti cet । svena rūpeṇa pratibhāsamānaṃ kathamanyatra pratibhātīti yuktaṃ । yatra hi pratibhāsate tasyāpi pratibhāsane'nyatrānavasthā । svapratibhāsane tadvadevānyasyāpi svarūpapratibhāsanāt svasamvedanameva । parasparapratibhāsane nīlādīnāmapi parasparapratibhāsanātsamvedanataiva । nīlādīnāmapi samvedananiveśināṃ samvedanasvabhāvenaiveti tadrūpo heturanvayavyatirekāvadhūtasāmarthyo viṣayaḥ । na cānvayavyatirekābhyāṃ sāmarthyāvadhāraṇaṃ mayūracandrakasya । tato nāsya viṣayatā । samvedanāsīnarūpavyatirekeṇa vyavasthāpanāsambhavāt । stambhādīnāntu jāgradupalabdhānāmanyena jñānāntareṇa darśanād vyatirekavyavasthā tatkāryabhūdāhadarśanācca । atrāpi samānatimiropaplavairupalambha iti cet । na । teṣāmapi samānatvāt । nahi bhrāntyupalabdhasyāgnerbhūmibhedadāhaḥ kāryamupalabhyate । tato dvayasyāpi bhrāntatā । atha sogniradāhaka eva । na । tathā pratītyabhāvāt । atathābhūtasya tathāpratītirbhāntireva । lokavyavahārāpekṣayā bhrāntateti cet । arthatvamapi lokavyavahārāpekṣameva । svarūpapratibhāsanātsarva eva tatheti na viveko yuktaḥ । tasmādarthakriyākāryartho'nyo neti nyāyaḥ । sarva evārthaḥ kinneti cet । sarvameva samvedanamiti kinneṣyate । samvedanabhāve ca svasamvedanameva sakalamiti kathamarthatā । parokṣaṃ samvedanamiti cet । na । pramāṇābhāvāt । svasamvedanaṃ kathamiti cet । na । dṛṣṭatvāt । anyenāpi samvedyamānaṃ daśyata iti cet । kimatra pramāṇaṃ । bhavato 'pi kimiti cet । asamvedanamevāparasya ।

[418,x]

nanu prakāśakābhāve kathamaprakāśasya ghaṭasyeva prakāśanamiti cet । na । prakāśatāyāḥ

<419>

[419,i]

siddhatvābhāvāta । pradīpavadeva । ghaṭasya kathamiti cet । samarthakārevasthānāt । tatra rūpamastīti kutaḥ । ekasāmagryadhīnasparśādidarśanādanyena ca niśācarādinā । paramārthatastu naivamiti asmatsamīhitametat । tasmātpradīpavatsvasamvedanameva sakalaṃ । taimirekadṛṣṭākāraḥ । api ca । yadi tasya sāmarthya candrakasya citrapaṭavadekadeśasya pradīparahitasyāpi darśanaprasaṅga । tathā hi ।

[419,ii]

	sa eva yadi dhīhetuḥ kiṃ pradīpamapekṣate ।

[419,iii]

vitatarūpasya tadekadeśo vināpyekadeśāntareṇa gṛhyate । tathaiva heturiti cet । na । rūpāntarāpekṣameva nīlādi gṛhyate । evamubhayasya hetuttvaṃ kalpyate ।

[419,iv]

	dīpamātreṇa sadbhāvādubhayannāpi kāraṇaṃ ॥ 407 ॥

[419,v]

taddeśapidhāne 'pi dīpamātrasadbhāvād bhavatīti nobhayakāraṇā taddṛṣṭiḥ । atha tatpidhātumevāśakyamanyathodayāditi cet । tadaiva tarhi tasyodaya iti nāprakāśarūpatā । dṛṣṭistatra vyāpriyate tenāsvasamvedanamityasaṅgataṃ । dṛṣṭeḥ samānakālatayā tatra vyāpārābhāvāt । anvayavyatirekābhyāntu tadrūpavyāpāre tadeva janitaṃ pradīpena prabhāvaditi syāt । yathā vā pradīpo nijahetutaḥ saprabhaḥ tathā cakṣurapi puraḥ parisphuradrūpasamanvitamiti na doṣaḥ । pradīpādvyatiriktaiva prabheti cet । astu vyatirekaḥ । kintu na pradīpaprakāśyā prabhā pradīpavadeveti prāptaṃ । tasmāccakṣūrūpavyatiriktamaparamiha vijñānaṃ pramāṇābhāvādasat । tadeva tu dvayaṃ svarūpasamvedanādhiṣṭhitaṃ 〈।〉 samvedanamiti tathābhūtasamvedanakāraṇamaparaṃ parikalpyatāmiti siddhā dvirūpā buddhiḥ । yadi cārtha eva purovarttī sākāraḥ sa eva vijñānagrāhyaḥ tadārthaḥ svarūpeṇa gṛhyata iti ।

[419,vi]

	dūrāsannādibhedena vyaktāvyaktaṃ na yujyate ।
	tatsyādālokabhedāccet tatpidhānāpidhānayoḥ ॥ 408 ॥
	tulyā dṛṣṭiradṛṣṭirvā;

[419,viii]

arthaḥ khalu darśanaviṣayasīmānamanatikramya varttamānaḥ svakāraṇaparamparopapāditānyasvabhāvaparityāgāniyatasvabhāvasaṅgamāt svarūpata evāvabhāseta । kathamasya dūrāsannādideśatāyāmapi pratibhāsanabhedo yena vyaktetarasvabhāvatāprasaṅgaḥ । dṛśyate cāsāvato na bāhyamevākāravatā svabhāvaparigraheṇāvabhāsi । nahi niyatāvikalarūpāvabhāsane bhedabhāsanaṃ tadrūpabhedaprasaṅgāt । pratibhāsamānaṃ hi puro rūpamartha eva tallakṣaṇatvādarthasya । tatastadbhede'rthabheda evāvikalaḥ । na ca bhede'rthasya vyaktādivyapadeśaḥ । nārthāntarapratibhāsane'nyadavyaktaṃ nāma । tasya ca tadeva rūpaṃ tacca vyaktameva ।

[419,ix]

	tasyaiva tatsvarūpañcetpararūpaṃ kathantathā ।
	tādrūpyeṇa pratīteścedrūpabhede kathaṃ nu sā ॥ 1066 ॥ (PVA)
	abhedena pratītau hi pratīterastu bhinnatā ।
	abhede grāhyarūpasya punarbhedaḥ kathaṃ mataḥ ॥ 1067 ॥ (PVA)

[419,xi]

tasmādeva tarhi dūrāsannādibhedādālekasyālokanasya vā bhedādvyaktetarabheda iti na saṅgatam । svarūpapratibhāsanetaravikalpānativṛtteḥ । ālokabhede 'pi yadi svarūpeṇāvabhāsate kathamavyaktaṃ nāvabhāsate tathāpi kathamiti na kiñcadetat । ālokabhede hi soparastatra

<420>

[420,i]

gṛhyatāmarthastu kathamavyaktādirūpaḥ । atha dūradeśavyavadhānānmandadarśanaṃ । yadi dūradeśavyavahitantavāpi hi tattvānna dṛśyata eva । athāpi hitaṃ tataḥ parisphuṭameva dṛśyatāmiti kuto bhedaḥ ।

[420,ii]

	sūkṣmoṃśastasya kaścana ।
	ālokena ca mandena dṛśyate'to bhidā yadi ॥ 409 ॥

[420,iii]

dūradeśatayā hi sūkṣmāṃśa eva vyavadhīyate na sthavīyānākāraḥ । sūkṣmastu vyavahito dūradeśatayā na dṛśyata eva ।

[420,iv]

nanvasāvavayavyeka eva mahimnāvasthitaḥ । tataḥ sakala eva paridṛṣṭa iti kathamaspaṣṭagrahaḥ । atha na bhavatyekastadā sakalasūkṣmateti pratītireva na bhavet । bhavantī vā parisphuṭaparamāṇurūpagrāhiṇī syāt । tadeva darśayati ।

[420,v]

	ekatverthasya bāhyasya dṛśyādṛśyabhidā kutaḥ ।
	anekatve'ṇuśo bhinne dṛśyādṛśyabhidā kutaḥ ॥ 410 ॥

[420,vi]

nanvekasyāpyavayavinaḥ sūkṣmāvayavayogāttadrahitagrahaṇe'parisphuṭākāratā 〈a〉 nyathānyayābhāvaḥ ।

[420,vii]

tadasat । yataḥ 〈।〉

[420,viii]

	nīlaṃ pītaṃ vinā grāhyaṃ kiṃ tadasphuṭamucyate ।
	anyasyāgrahaṇenyasya svarūpagrahaṇaṃ sphuṭam ॥ 1068 ॥ (PVA)

[420,ix]

nanvanekatve tadanyagrahaṇe tadanyasyāgrahaṇamityaparisphuṭatā ।

[420,x]

tadapyayuktaṃ । tatrāpi samānatvāt । yadarthagrahaṇe parisphuṭaṃ tatkimanyarūpamarthasamvedanasya । yadyarthasya tadanyāgrahaṇe 'pi tadeveti kathamaparisphuṭatā । atha tataḥ sotpattimatī tadā tarhi nārthasasyāsāviti kathamarthagrahaḥ । tadāpi sā tathā bhavantī vastuna eva rūpamiti cet । vasturūpatāyāṃ pareṇāpi tathaiva dṛśyeta । adarśane pareṇa pratipattireva sā'sādhāraṇatvāditi pratipāditam । tathā hi । pratītireva mama vyāmalitarūpoditeti janaḥ pratipattimānathopacārādevaṃ pratītiḥ । vyāmalitārthadarśanātpratītirapi tathābhūtā vyapadiśyate yathā daṇḍasaṅgātpuruṣa eva daṇḍavyapadeśabhāk ।

[420,xi]

tadapyasat । yataḥ

[420,xii]

	mama vyāmalitaṃ cakṣustadvaddarśanasaṃgamāt ।
	tatkāryadarśanādeva vyapadeśastathāstu saḥ ॥ 1069 ॥ (PVA)
	dṛṣṭestu kāryannāstyanyat na hi kārya tayā sthitiḥ ।
	tathā samāgamādeva yadi nīlāpi socyatāṃ ॥ 1070 ॥ (PVA)
	kvatyaṃ mameyaṃ dṛṣṭirhi na kadācittvayeṣyate ।
	tasmādaspaṣṭatā dṛṣṭeḥ sarvalokapratītitaḥ ॥ 1071 ॥ (PVA)

[420,xvi]

niścayo hi na sarveṣāmakasmād bhrānta ucyate ।

[420,xvii]

nahi vyavahāramaskhalitamādadhāno vyavasāyo'nyathā saṃbhāvyate । tataḥ svayamarthapratibhāsena buddhibhedo yuktaḥ ।

[420,xviii]

	māndyapāṭavabhedena bhāso buddhibhidā yadi ।
	bhinnenyasminnabhinnasya kuto bhedena bhāsanaṃ ॥ 411 ॥

<421>

[421,i]

aparaḥ prāha । ālokasya bāhyasyaiva māndyapāṭavabhedāddhuddhibheda ekasminnapyarthe na tu buddhisvabhāvabhedaḥ svata iti nāsāvākāraścetasaḥ । tadanupapannaṃ । yataḥ ।

[421,ii]

	arthasya pratibhāsaḥ syādyadi bhāsā samanvitaḥ ।
	anyena sahitābhāse na syānmandāvabhāsitā ॥ 1072 ॥ (PVA)

[421,iv]

parasparavyāvṛttālokarūpapratibhāse hi tayoreva tathāvabhāsanamiti nāspaṣṭarūpapratibhāsaḥ । na khalvanyasmin svarūpāvabhāsavati tadaparaḥ tathā bhavati । bhavatyeva ku su mbha rāgavastrāntaritavastupratibhāsavaditi cet । na । tatrāpi samānatvāt । svarūpeṇa pratibhāsanena raktatāvabhāsaḥ । tadeva tasya rūpamiti tathāvabhāsanābhyupagame tasyāpyālokamandatayā tadeva rūpamiti sakalasya tathāvabhāsanātkuto buddhibhedaḥ । tasmādālokabhede 'pi na bhedāvabhāsaḥ । aci ca ।

[421,v]

	mandantadapi tejaḥ kimāvṛtteriha sā na kiṃ ।
	tanutvāttejaso 'pyetadastyanyatrāpyatānavaṃ ॥ 412 ॥

[421,vi]

yadi tejo davīyasi deśe rajasā'vṛtamiti mandaṃ tadākārāddeśamapi mandameva tatrāpi rajasā tiraskaraṇasambhavāt । na khalu vyāpi nabhasvaduddhūyamānamiha nāsti 〈।〉 tadastittve 'pi tanuttvādrajaso'nāvaraṇakāraṇatā । davīyasi tu deśe tadantarālāpatanattve na rajaso bhūyastvaṃ । sa eva go dhā śa śa ka nyā yaḥ । tejaso 'pi tatra bhūyastvameva । nikaṭe tu yathā rajasastānavantathā tejaso 'pīti kimevamuktena ।

[421,vii]

	atyāsanne ca suvyaktantejastatsyātparisphuṭam ।

[421,viii]

yadi rajasastanutvenālokasyāmandatāyāṃ sphuṭapratibhāsastadātyāsannatāyāṃ rajasastanutamatvādatiparisphuṭambhavet । tatra śaktyabhāvādindriyasyeti cet । sarvathā'darśanameva prasaktamityuktaṃ ।

[421,ix]

	tatrāpyadṛṣṭamāśritya bhavedrūpāntaraṃ yadi ॥ 413 ॥
	anyonyāvaraṇātteṣāṃ syāttejovihatistataḥ ।

[421,x]

adṛṣṭasaṅgatimacetanaṃ padārthamāśritya rūpāntarameva tatrotpannaṃ tena tatteja āvṛttaṃ vihitamiti na tadaparasya darśanaṃ । evaṃ sati sarveṇa tadekameva dṛśyeta nāparaṃ । tasyāvṛtatvādālokasya । dvyamapi ca dṛśyate nikaṭe tādāvaraṇaṃ nāstyeva tasya pṛṣṭhatassthānāt । naikadeśasyaiva darśanāt । nahi dūradeśavarttinā nikaṭadeśāvasthitasya pṛṣṭhatastadupalabhyate rūpamaparisphuṭābhimataṃ । bhrāntirasāviti cet । padārthatattvadarśanadarśināṃ kuto bhrāntisambhavaḥ । deśabhrāntirastyevādityasya vṛkṣaśiraḥ saṃsṛṣṭatādarśanavat ।

[421,xi]

	tatra deśe 'pyasattatra dṛśyeta yadi vastu tat ।
	tatra kāle 'pyasattatra kinna darśanasaṅgatam ॥ 1073 ॥ (PVA)
	tatkāle 'vidyamānasya yadi syāt dṛṣṭirāgataṃ ।
	sarvārthadarśinaḥ sarva iti tacca na dṛśyate ॥ 1074 ॥ (PVA)
	adṛṣṭasaṅgamādetadyadi sarvaṃ samarthyate ।
	pareṇāpi tataḥ sarvo dṛṣṭato darśanodayaḥ ॥ 1075 ॥ (PVA)

[421,xv]

yadāha paradarśanadūṣaṇāya bhavatā kiñcaducyate । tadā paro 'pi sakalametad bhavato

<422>

[422,i]

dūṣaṇaṃ pratibhāti na samarthanaṃ । tathābhūtādṛṣṭasāmarthyādeveti bhavata evāyaṃ doṣa iti śakta eva vaktuṃ । yathā ca vidyamānavāraṇamadṛṣṭataḥ tathā 'vidyamānopadarśanamapi । tato 'vidyamānameva bhavato dūṣaṇaṃ pratibhāti । vidyamānamapi na samarthanaṃ tathā prāśnikaprapañcasyāpīti na kaścitsamyag vādī bhavet ।

[422,ii]

	dṛśyate yadyathā vastu tattathaivānugamyatām ।
	asphuṭāvaraṇantasya pṛṣṭhato neti gamyatām ॥ 1076 ॥ (PVA)

[422,iii]

kasyacidapi pṛṣṭhatastadāvaraṇamiti purovattināvaraṇena pihitatvādekamevāsphuṭarūpamāvaraṇaṃ sarvaḥ paśyettasyānāvaraṇe tu sakṛdeva dūradeśavyavasthito 'pi sphuṭetaralakṣaṇaṃ dvyamapi paśyediti prāptaṃ sakṛttadevetyāha ।

[422,iv]

	tatraikameva dṛśyeta tasyānāvaraṇe sakṛt ॥ 414 ॥
	paśyetsphuṭāsphuṭaṃ rūpaṃ;

[422,vi]

athāpyucyeta । eka eva dṛśyate paradarśanasyādṛṣṭena vāraṇe satīti cet । atrocyate । yadi tat ।

[422,vii]

eko 〈'〉dṛṣṭena vāraṇe 〈।〉

[422,viii]

na dṛśyata iti vākyaśeṣaḥ । tadayuktaṃ ।

[422,ix]

	arthānarthau na yena stastadadṛṣṭaṃ karoti kiṃ ॥ 415 ॥

[422,x]

adṛṣṭaṃ hi nāmedaṃ dharmādharmalakṣaṇaṃ । akasmādarthānarthopanipātena gamyate na pratyakṣataḥ । tatkathanamanarthetaratvābhāve 'pi dūrādarśanasyāspaṣṭadarśanasya vā dṛṣṭakṛtatvaṃ । etadapi karotīti cet । dattamatrottaraṃ । sarvameva dūṣaṇasamarthanaṃ va tattvato bhavediti । sādhūktamapi na bhavatā'vagamyate 'dṛṣṭavaśāditi ।

[422,xi]

	tasmātsaṃvidyathāhetu jāyamānā'rthasaṃśrayāt ।
	pratibhāsabhidāṃ dhatte śeṣāḥ kumatidurnnayāḥ ॥ 416 ॥

[422,xii]

kiñca ।

{2.1.2.7.2.4}

<(gha) akṣaṇikasya na vyaktiḥ>

[422,xiii]

	jñānaśabdapradīpānāṃ pratyakṣasyetarasya vā ।
	janakatvena pūrveṣāṃ kṣaṇikānāṃ vināśataḥ ॥ 417 ॥
	vyaktiḥ kuto'satāṃ jñānāt;

[422,xv]

nāvidyamānasya svarūpeṇa darśanaṃ । hetutvena ca jñānāt pūrvattvaṃ । pūrvatve ca kṣaṇikatayā na jñānakālestitā । atha yadaivāsti tadaiva grahaṇaṃ hetubhāvamantareṇāpi । samānakālatayaiva vā hetutāpi ।

[422,xvi]

tadasat । jñānasya ya upakārako na bhavati tasya ।

[422,xvii]

	anyasyānupakāriṇaḥ ।

[422,xviii]

	vyaktau byajyeta sarvorthaḥ;

<423>

[423,i]

na samānakālasya hetutā tathā 'pratīteḥ । asambaddhagrahaṇe ca sarvameva gṛhyeta ।

[423,ii]

	taddhetornniyamo yadi ॥ 418 ॥

[423,iii]

na sarvagrahantaddhetuniyatatvād grāhyagrāhakayoḥ । īdṛśo grāhakaścakṣuṣā niyamito yena pratiniyatameva grṛhṇāti । grāhyamvā yena tenaiva gṛhyate । athavobhayamapīti paraḥ । tadayuktaṃ । yataḥ ।

[423,iv]

	naiṣāpi kalpanā jñāne;

[423,v]

na pratiniyatagrahaṇamanayā kalpanayā । hetuniyamo hi padārthānāṃ svarūpe kāryakāraṇe ca । na tāvat svarūpe । svarūpapratiniyame hi kāraṇataḥ svarūpameva tayostathābhataṃ yadavabhāsate । tataḥ svarūpāvabhāsanameva prasaktaṃ tatpūrvakāraṇādhīnaṃ na parasparādhīnamiti na parasparaṃ grāhyagrāhakabhāvaḥ । samānakālodayāt । yadadhīnā hi tayorgrāhyagrāhakatā tasyaiva tau grāhyagrāhakāviti yuktaṃ । na ca saṃviditasvasvarūpādaparā grāhyagrāhakatā । kathantarhi grāhakohaṃ grāhyaṃ mamedamiti pratītiḥ । na । tadaparasya sambandhasyāpratibhāsanāt kalpanāmātramevānādivāsanādhīnametat । tathā coktaṃ । "savyāpāramivābhātīti" । tasmātsvarūpasya svahetuniyamānna grāhyagrāhakabhāvaḥ । atha kāryakaraṇe svahetuniyamaḥ । tadāpi yadi tābhyāṃ pratiniyatasya kāryātmano jananaṃ kathamiva grāhyagrāhakabhāvaḥ । sahakāribhāva eva bhavet । na ca tāvatā grāhyagrāhakabhāvaḥ । tasmānna hetuto grāhyagrāhakabhāvaḥ । athavā naiṣāpi kalpanā jñāne । yadā jñānaṃ grāhyaṃ jñānāntarasya pratyakṣasyānyasya vā tadā ki dvayorjñānayoḥ samānakālatā । hetośca grāhya grāhakatodayaḥ । na ca dvayoḥ samānakālateṣyate । samānakālatayāmvā tadanyenāpi samānakālena tadanyenāpīti aparyantataiva jñānānāmbhavet । arthasyāpi tadā grahaṇambhavet । na ceṣyate । na ca prathamaṃ grāhyamasat paścād grāhyaṃ bhavati tadrūpasyāpratipattiprasaṅgāt । grāhyarūpameva prāgapīti cet । prāgapi grahaṇaprasaṅgaḥ । bhavatu ko doṣa iti cet । na । prāgapi grāhakaprasaṅgāt । yadi ca cakṣurādisāmagrīvaśādudayastasya jñānameva grāhyākāraḥ syāt nārthatā । tathāpyarthatve grāhakākāro 'pi bhavet । athārthasya prāgbhāvād grāhakasya cānyathābhāvānnaivaṃ । na prāgabhāvaḥ parigṛhyata ityuktaṃ । kalpanāyāṃ sarvakalpanāprasaṅga iti ca । kathantarhyarthakalpanā । anya〈sau trā nti ka〉 darśanāpekṣayeti pratipāditaṃ । ata evāha ।

[423,vi]

	jñānantvarthāvabhāsataḥ ।
	taṃ vyanaktīti kathyeta tadabhāve 'pi tatkṛtaṃ ॥ 419 ॥

[423,vii]

tadākārāvabhāsanāt avidyamāno 'pyarthaḥ pratibhātīti bhavedvyapadeśaḥ । anyena dṛśyamānorthaḥ svayañcānumānataḥ pratītostīti vyavasthitāvarthasya tatastadākārajñānotpattau sa gṛhīta iti yuktaṃ । tadabhāve tūtpannaṃ bhrāntijñānamiti vyavasthā । na punaḥ paramārthato 'numānamasti ।

[423,viii]

pratyakṣapūrvakaṃ sarvamanumānaṃ pravarttate । pratyakṣasyānumānāpekṣā yadyanyonyasamāśrayaḥ । na yāvadanumānaṃ pramāṇaṃ tāvanna pratyakṣaṃ pramāṇībhavati bāhye'rthe । na ca pratyakṣasya prāmāṇyāsambhave'numānantatpūrvakatvādanyathāndhaparamparā bhavet । tasmāt paramārthataḥ svarūpameva samvedanasya <424> samviditaṃ nārthaḥ । tathāpyabhyupagamyocyate । nahi sarva tattvata eva vyavasthāpyate । tataḥ pūrvamarthe sati yadākāraṃ vijñānaṃ jāyate sa grāhyaḥ ।

[424,i]

	nākārayati cānyortho'nupakārāt sahoditaḥ ।

[424,ii]

sahoditorthātmā svahetoḥ tathaivotpanna iti tadupakārābhāvāt jñānasya nāsau grāhyastadākārajñānājananāt । tataḥ ।

[424,iii]

	vyakto'nākārayan jñānaṃ svākāreṇa kathambhavet ॥ 420 ॥

[424,iv]

parokṣorthātmā tadākārajñānajanakatayāvasthitaḥ svarūpeṇāviditasvabhāva iti tadākārajñānasamvedanādeva tasya vedanamiti yuktaṃ । tena vyaktatvaṃ । svarūpeṇa pratibhāsane tu svahetusāmarthyānna samānakālatā vinā pareṇa tasya kiñciditi tadvedanaṃ । yadi parantaduparodhamātrādeva । bhavatu jñānādīnāmasatāṃ jñānakāle svarūpeṇāvedane tatastatra sāmarthyattadākārajñānakalpanāpi । yaḥ punaḥ sthiro vajropalādikorthastasya svarūpavedanaṃ kathamanupapannaṃ ।

[424,v]

tadapi yatkiñcidetat । yataḥ ।

[424,vi]

	vajropalādirapyarthaḥ sthiro yonyānapekṣaṇāt ।
	sakṛtsarvasya janayet jñānāni jagataḥ svayam ॥ 421 ॥

[424,vii]

kālakalāvatā na vyāpī hi nityaḥ sthira iti coktaḥ । yadi ca tasya sa eva svabhāvastadā tadākārasarvasvasvīkārasamvedanena saparyavasānaḥ sa parigṛhīta iti ekajñānakāla eva parisamāpta iti na nityatā bhavet । na tadaiva parisamāptaṃ nityaṃ nāma । sakalakālakalāvalokena ca na kāladairdhya । yugapacca grīṣmādikaḥ kālaḥ syāt । jñānaikatve 'pyayameva doṣaḥ ।

[424,viii]

nanu kramabhāvikālakalānāmakrameṇa kathaṃ grahaṇam । agrahaṇe tarhi na kālavyāptirasyeti kathaṃ nityatā । tasmādyadyasāvekastathaiva sakṛt gṛhyeta । athāparakāraṇāpekṣayā parāparasamvedanajanane krama iti ।

[424,ix]

tadapyayuktamanapekṣatvāt । na hyekarūpaṃ svakāraṇādutpannaṃ tadbhāve 'paramapekṣate । atha paścādaparā dṛśyamānatā bhavati । yā paścādeva viṣayaḥ । tadā tarhi na nityatvamityāha ।

[424,x]

	kramādbhavanti tānyasya sahakāryupakārataḥ ।
	āṃhuḥpratikṣaṇaṃ bhedaṃ sa doṣotrāpi pūrvavat ॥ 422 ॥

[424,xi]

yadi sahakāricakṣurādyupakārakrameṇa tāni vijñānāni kramabhāvīni । tathā sati jñānānāṃ kramabhāve taddṛśyatāpi kramabhāvinī । nahi dṛśyatā jñānamantareṇa vastunaḥ svasamvedanaprasaṅgāt । jñānasamānakālabhāvinī ca dṛśyatā na pūrvāpararūpā jñānasyā tathābhāvāt । tato jñānavadeva pratikṣaṇaṃ bheda iti । pūrvapūrvasvasantānabhāvikāraṇādhīnā'nyathā vā । tataḥ pūrvavadatrāpi doṣaḥ । atha cakṣurādikāraṇopanipātamavicchinnamekameva । tatastadavicchedādavicchedasambhavinī grāhyataikaiṣa tato nityatā vajropalādeḥ ।

[424,xii]

naitadasti ।

<425>

[425,i]

	vajropalādau vicchedamantareṇa pramādayaḥ ।
	sarvathā neti kenāyamavicchedaḥ pratīyatāṃ ॥ 1077 ॥ (PVA)

[425,ii]

yadāpyavicchedastadāpi paryavasānāvadhi pratītiprasaṅga ityuktaṃ । tasmādvajropalādāvapi samānameva । tasmādavidyamānānāṃ śabdādīnāṃ kāraṇabhūtānāṃ samvedanāsaṅgaterviṣayākāraṃ vijñānamiti siddhaṃ । ā cā rye ṇāpi pratipāditaṃ ।

[425,iii]

	smṛteruttarakālaśca nahyasāvavibhāvite ।

[425,iv]

tadāha 〈।〉

[425,v]

smṛteśca dvirūpatāsiddheti ।

<(3) svasaṃvedanacintā>

{2.1.2.7.3.1}

<(ka) arthākāraṃ jñānam>

[425,vi]

athāpi syāt । samvedyasamvedakarūpatayā dvirūpatayā na viṣayākāratayeti granthārthaḥ । tadayuktaṃ ।

[425,vii]

	viṣayajñānatajjñānaviśeṣāttu dvirūpate ॥ 1078 ॥ (PVA)
ti prakṛtaṃ

[425,viii]

tatra ca viṣayākāratā prakṛtā sādhayituṃ । kathaṃ punarjjāyate dvirūpamvijñānamiti prakramāt । tatrāpi dvyabhāsaṃ hi vijñānaṃ svābhāsaṃ viṣayābhāsañca । tatra viṣayatāyāmeva mahatyāsthā । yataḥ ।

[425,ix]

	saṃvedanasya tādātmye na vivādosti kasyacit ।
	tasyārtharūpatā'siddhā sāpi sidhyatisaṃmṛteḥ ॥ 423 ॥

[425,x]

nanu ca svasamvedane 'pi vivāda eva ।

[425,xi]

naitadasti । samvedanamātrābhiprāyādevamucyate । svasaṃvedanantu sādhyamiti yuktamevaitat । tathā ca ।

[425,xii]

svasamvedyatā ceti paścātsā sādhayiṣyate ।

[425,xiii]

tataḥ svasamvedanavyatiriktasamvedanātmatvena vivāda ityayamatrārthaḥ । tasya tvarthākāratāyāṃ vivādastadasiddheḥ । sāpi tadākāratā samyaksmṛtervibhāgena smṛteḥ sidhyati ।

[425,xiv]

nanu nirākāratāyāmapi smṛtirvibhāgavatyupapannaiva । tatkathamanaikāntikāddhetorarthasya siddhiḥ ।

[425,xv]

naitadasti । yataḥ ।

[425,xvi]

	parasparasya bhedena smṛtiratra vivakṣitā ।
	spaṣṭabhedamvinā nāsāviti hetutvamucyate ॥ 1079 ॥ (PVA)
	bhedenānanubhūtesminnavibhakte svagocaraiḥ ।
	evametanna khalvevamiti sā syānna bhedinī ॥ 424 ॥
	na cānubhavamātreṇa kaścid bhedo vivecakaḥ ।
	vivekinī na cāspaṣṭa bhede dhīryamalādivat ॥ 425 ॥

<426>

[426,i]

yadi tatsamvedanaṃ na pratiniyataspaṣṭanīlākāro rāgavaśāt vibhaktamupajāyate । tadā na vivekena smaryyeta । atha kaścitsāmagrīviśeṣād bhedo'vaśyambhāvī tata eva bhedavatī smṛtiḥ । tadayuktaṃ 〈।〉 yato nānubhavamātrādviśeṣaḥ sāmagrīprabhāvonnīyamā〈nā〉 tmā smṛternnibandhanaṃ spaṣṭabhedābhāvāt । na cāspaṣṭabhedādeva vivekinī yamalakādiṣu smṛtiḥ । atha viṣayo 'pi tatrānubhūta iti smaryate । tadavyabhicārādataḥ svayamabhinnamapi tadbhedādeva bhedena smṛterviṣayaḥ । yamalakayorapi yadā vilakṣaṇadaṇḍādiyogastadā bhavatyeva viśeṣopalakṣaṇam । yathaiva viṣayabalāt kalpyate 'nubhavastathā smaryamāṇādapīti tato vijñānasmaraṇamiti vyavahāraḥ ।

[426,ii]

tadasat ।

[426,iii]

	viṣayākāratābhāve viṣayasmaraṇaṃ kathaṃ ।
	atītasya hi nārthasya sa ākāraḥ parīyate ॥ 1080 ॥ (PVA)
	pratyutpanne hi tasmiṃstatkathaṃ smaraṇamucyate ।
	smaraṇasya sa ākāro yadi kiṃ samvidā na vā ॥ 1081 ॥ (PVA)

[426,vi]

anubhavādākāravataḥ smṛtirudayamāsādayantī tadākāreti yuktaṃ । tathāhi ।

[426,vii]

	smṛtirarthādyadi bhavet sarvatrāpyaviśeṣataḥ ।
	dūrāditve 'pi vastūnāṃ smṛterudayannekṣate ॥ 1082 ॥ (PVA)
	anubhūtimathāśritya heturasti sa eva naḥ ।
	arthābhāve 'pyanubhavāt smṛterudayasambhavāt ॥ 1083 ॥ (PVA)

[426,ix]

yadi sākāratā jñānasya na bhavet । kathantadākāratā smṛteḥ । tathāhi । vijñānaṃ smaraṇapratyayenālambyamānannākāravyatiriktamālambyate atiyogayogināpi । yasya yathādhimuktyā viṣayīkaṇaṃ tathaiva taditi mantavyaṃ । tasmāt smṛterubhayarūpatā prasidhyatīti yuktaṃ svasamvedanañca । tathā cā cā ryaḥ । "svasamvedyatā ca vā ।" āha ca 〈।〉

[426,x]

	dvairupyasādhanenāpi prāyaḥ siddhaṃ svavedanaṃ ।
	svarūpabhūtābhāsasya tadā saṃvedanekṣaṇāt ॥ 426 ॥

[426,xi]

nanu sarveṇaiva dvairupyasādhane na svasamvedanaṃ prasiddhaṃ । kimucyate prāya iti ।

[426,xii]

naitadasti । mukhyato dvairupyasādhane dvairupyaprasiddhirānuṣaṅgikī punaḥ svasamvedanatāpi । yataḥ svarūpabhūta ābhāsastadā pratīyate । na ca svasamvedanādanyataḥ pratītiḥ ।

[426,xiii]

nanu svasamvedanamityātmano grāhakaṃ tataśca tadeva grāhyaṃ grāhakañceti । na caivamātmakatāyāṃ dṛṣṭāntaḥ kaścidasti । yena tataḥ siddhiḥ । pradīpādivatprakāśyaprakāśakabhāva iti cet । na 〈।〉 pradīpādīnāmaparaprakāśakanirapekṣatvāt prakāśyarūpatā nāstyeva । kutaḥ prakāśyaprakāśakatayā dṛṣṭāntatā ।

[426,xiv]

	grāhyatā tu yadā teṣāṃ tadākṣagrāhakaṃ bhavet ।
	buddhyakṣayorna ca svātmavedanaṃ niścitaṃ dvayoḥ ॥ 1084 ॥ (PVA)

[426,xv]

tasmāt svasamvedanannāma nāstyeva ।

[426,xvi]

nanu cātmā grāhakarūpo grāhyaścetīṣyate bhavadbhiḥ

[426,xvii]

tadapyasat । yataḥ ।

[426,xviii]

	dharmabhedena tatrāpi śakyā grāhyagrāhakarūpatā ।
	grāhyatvaṃ dravyarūpeṇa grāhakatvaṃ tatonyathā ॥ 1085 ॥ (PVA)

[426,xix]

dravyāntarāsādhāraṇenātmatvena grāhakatā dravyatvena tu sādhāraṇena grāhyateti yuktaṃ ।

<427>

[427,i]

bhavatustu sarvametadasamañcasaṃ । na ca paraprasiddhimātrādeva dṛṣṭāntaḥ । svapratipattāvupāyatvābhāvāt ।

[427,ii]

tadetadasat ।

[427,iii]

	grāhyagrāhakabhāvo hi naivāsti paramārthataḥ ।
	aparapratyayaṃ rūpamatadvyavṛttitastathā ॥ 1086 ॥ (PVA)

[427,iv]

yatra hi parasya prakāśakatvaṃ na pratīyate tadevātmanāṃ prakāśayatīti vyapadiśyate । paraprakāśyavyāvṛttatvāt । yathā ca pratibhāsamānedīpādau na parasya prakāśakatā tathā pratipāditamata eva pradīpasya dṛṣṭāntatā ।

[427,v]

	cakṣuṣi vyāpṛte 'pyarthastāmistre na pratīyate ।
	pradīpasannidhestasya pratyayāttatprakāśyatā ॥ 1087 ॥ (PVA)
	dīpādayo naivamiti tataḥ svātmaprakāśakāḥ ।
	na cākṣaṃ grāhakaṃ tatra svarūpeṇa prakāśanāt ॥ 1088 ॥ (PVA)
	sukhādayo 'pi naivāmī parasamvedanodayāḥ ।
	ātmanā tu sukhādīnāṃ grāhyatve bāhyatā bhavet ॥ 1089 ॥ (PVA)
	samavāyasamāveśāttadeva syātsvavedanaṃ ।
	samavāya pramāṇañca netyetatpratipāditaṃ ॥ 1090 ॥ (PVA)

[427,ix]

nanu grāhyatayābhimatānāṃ rūpādīnāṃ svasamvedanābhyupagame rūpādikamahamiti pratyayo bhavet ātmanīva । tathāhaṃ sukhamiti bhavet ।

[427,x]

naitadasti । yasmāt ।

[427,xi]

	gauraḥ śyāmohamityevaṃ pratyayo dṛśyate na kiṃ ।
	tathāpi grāhyatāstyeva rūpādīnāṃ śarīriṇāṃ ॥ 1091 ॥ (PVA)

[427,xii]

rūpādayo hi śarīrasamavāyinohamiti pratyayena gṛhyante । na ca te bhavanmate svasamvedanāḥ ।

[427,xiii]

nanu rūpamahamiti na dṛśyate tena grāhyatā na tu svasamvedyatā ।

[427,xiv]

tadapyasat ।

[427,xv]

	tadabhāve 'pi na dṛṣṭasya na tadrūpanibaddhatā ।
	gaurādayo na rūpatvavyatirekavyavasthitāḥ ॥ 1092 ॥ (PVA)

[427,xvi]

yadyayamahaṃ pratyayo na grāhye bhavet rūpe gaurādau na bhavet । na ca rūpamahamiti bhavati । tasmānna grāhyatānibandhanohaṃpratyayo nāpi grāhyatāvirodhī । athātmasambandhādupacārādahaṃ gaura iti pratyayaḥ । mama rūpamiti vyatirekadarśanāt ।

[427,xvii]

nanu bhedābhāvānmama gaura iti na bhavati । mama rūpamiti tu bhavati kimatra nibandhanaṃ 〈।〉 tasmādayaṃ pratyayo nirnibandhana eva । tato'hamiti vyāvṛtternna rūpādīnāmasvasamvedanatāprasiddhiḥ । na cāhaṃ gaura ityupacaritavṛttiraparasya mukhyasyābhāvāt । na ca mama mukhādikaṃ mameti pratyayasya kiñcidālambanaṃ । bhedarūpamupalabdhigocaraḥ śilāputrakasya śarīramiti yathā । tathā hi ।

[427,xviii]

	śilāputrakaśabdasya dṛśyate grāvavācyatā ।
	śarīraśabdavācyattvaṃ tasyaiva punarīkṣyate ॥ 1093 ॥ (PVA)
	tathā mameti śabdasya śarīraṃ vācyatāṃ gataṃ ।
	punārūpādiśabdasya nāparaṃ saṃpratīyate ॥ 1094 ॥ (PVA)

[427,xx]

sutarāmapi nirupyamāṇamahamiti pratyayasyāparamālambanaṃ śarīragatarūpāderaparaṃ nopalabhyate । tena mama mukhamiti śarīrasambandha evānādivāsanāparikalpaviśeṣato vā pratyayaḥ । yathā tarhi śarīrarūpādiṣu bhavatyahaṃpratyayaḥ svasamvedanāt । tathā kuḍyādiṣvapi bhavedahaṃ kuḍyamiti । yathā purovarttitvaṃ kuḍyasya śarīrapekṣayā tathā kuḍyāpekṣayā śarīrasyāpi syāt । na ca bhavati । tasmānna svasamvedanatā kuḍyādīnāṃ ।

<428>

[428,i]

atrocyate ।

[428,ii]

	yathā'svavedanatve 'pi na kuḍyādāvahaṃkṛtiḥ ।
	tathā svavedanatve 'pi na kuḍyādāvahaṃkṛtiḥ ॥ 1095 ॥ (PVA)
	yathā vā vāsanāsaṅgāt kuḍyāderaśarīratā ।
	niyatādeva saṃskārāttathāhaṃkāravarjjanaṃ ॥ 1096 ॥ (PVA)

[428,iv]

yathā kuḍyaśarīrayoḥ pratiniyatavāsanāsāmarthyāt parasparaṃ bhedastathāhaṃkāraviṣayatetarabhāvo 'pi । tasmādanyagrāhakavyāpāraviṣayatvāyogādeva svasamvedanatā । asti cātra dṛṣṭāntaḥ । yasya parodhiṣṭhātā nāsti tasya svataṃtratagrā pratītiḥ । nāsti ca samvedane kuḍyādīnāṃ kaścidadhiṣṭhātā tataḥ svatantraṃ samvedanamiti siddhaḥ svasamvedanabhāvaḥ । cakṣuṣastu grāhakatvaṃ na rūpāditayā grāhyatvāt । na khalu kārakād vyañcakasya kaścidviśeṣa iti । pratipādayiṣyate ca । tasmāt vyatiriktāpekṣayāprakāśakā'bhāvaḥ kārakabhāva eva । prakāśyatā tu svata eveti yuktaṃ । tathaiva darśanāttathaiva smaraṇāditi nyāya eṣaḥ । api ca ।

[428,v]

	anityasaṅgamāt kuḍye nāhaṅkārasya sambhavaḥ ।
	nityamevānubandhena śarīre tasya saṃyatiḥ ॥ 1097 ॥ (PVA)

[428,vi]

tasmādahaṃkārasya nityānubandhaḥ kāraṇamiti na kuḍyādau bhavatyahaṃkāra iti vibhāgaḥ । na cāhaṅkārāt svasamvedanaṃ । parānapekṣavedanasya tathā sthiteḥ । atha grāhakākāreṇa tasya vedanaṃ ।

[428,vii]

tadapyasat । yataḥ ।

[428,viii]

	cakṣurādyatirekeṇa tadākārāpravedanāt ।
	grāhyarūpāśca te sarve iṣyante bāhyavādibhiḥ ॥ 1098 ॥ (PVA)
	na ca tadvyatirekeṇa sukhāderupalambhanaṃ ।
	tenānapekṣasandhitvāt sarvameva svavedanam ॥ 1099 ॥ (PVA)

[428,x]

na khalu śarīretarabhūtarūpādivyatirekeṇāparamupalabhyate yasya grāhakatā bhavet । sukhādayo 'pi śarīravyatirekeṇe na vibhāvyante । na ca te vibhāvyamānā api grāhakāḥ svarūpamātraparyavasānāt । sukhādike ca grāhyatāyā bhede 'pi bhedo bhavet । bhavatyevābhilāṣādibhedevirūpāditvena bhāsanāditi cet । na virūpādibhedena pratibhāsane'rtharūpatā'bhāvāt । nahi parasparavirodhi rūpamekasya yuktaṃ । grāhakāpekṣayā na virodha ityapi na vācyaṃ । apekṣāyā ayogāt । nahi grāhakāntarāpekṣayā tadanyad bhavati grāhakasya kāraṇatvaprasaṅgāt । tena virūpādirūpatā vidyamānaiva prakāśyate cet । yadi tarhi vidyamānaiva prakāśyate kathampaścād bādhyate paryālocaneneti yatkiñcidetat । atha sarvamapyetadupanyastaṃ grāhyameva । grāhikā tu buddhiraparā'rthāpattyā tadeva vedyate । tadapekṣamasvasamvedanaṃ । tataḥ smaraṇādapyuttarakālantathābhūtaivā'sau pratīyate ।

[428,xi]

tadapyayuktaṃ ।

[428,xii]

	naiva loko vijānāti grāhyarūpāntaraṃ vidaṃ ।
	arthāpattyā tadākāraspaṣṭatā vā pratītitaḥ ॥ 1100 ॥ (PVA)

[428,xiii]

na khalu rūpasukhādivyatiriktākāravatī buddhirarthāpattyā lokena vyavahāravatā pratīyate buddhirmamāstīti । vibhāvitagrāhyākārātireki pratiniyatākārabuddhirūpaṃ vikalpajālameva kevalamupari baṃbhramīti lokasya । atha mūttasyaiva padārthatmano deśādiniyamena vyavasthitasya pratiniyatarūpavibhāvanaṃ । na tu buddhirevaṃ rūpāprameyaprakāśanamātrameva tasyārūpamiti na rūpādivatpratiniya〈ta〉rūpavibhāvanaṃ ।

[428,xiv]

tadapyasat ।

<429>

[429,i]

	avibhāvitarūpāṇāmapi grāhakatā yadi ।
	viṣāṇasya śaśādīnāmapi grāhakatā na kiṃ ॥ 1101 ॥ (PVA)
	teṣāntathā 'pratīteśced buddherapyapratītatā ।
	buddhirmamāstīti punarna rūpādeḥ parātmavit ॥ 1102 ॥ (PVA)

[429,iii]

rūpādiviśeṣa eva prakāśakāntaḥpraveśī svabhāvabhūtadharmabhedamādāya tathā vyapadiśyate । rūpādikaṃ hi parokṣāparokṣasādhāraṇaṃ । prakāśamānarūpatā tu rūpaviśeṣatayā sajātīyādapi rūpādvyavṛttā । tato vyāvṛttibhedāddharmabhedaḥ । tena rūpāderbuddhiriti vyapadeśādhyavasāyavṛttiḥ । tasmātsamvedanakāle smaraṇakāle ca nāparā buddhirvibhāvyata iti siddhaṃ svavedanaṃ rūpādyākāratayeti siddhāntaḥ ।

[429,iv]

tenedamapi nirākṛtaṃ bhavati ।

[429,v]

	grāhyagrāhakayoraikye tadekasya pratītitaḥ ।
	niyamenāparasyāpi pratītirathavānyathā ॥ 1103 ॥ (PVA)

[429,vi]

ekapratītyā parasyāpi parāpratītyā cāparasyāpīti prāptam । pratīyata eva hi rūpādirūpatā prakāśarūpatā ca kasyāmasandehaḥ ।

[429,vii]

yadapyuktaṃ । grāhakameva smaranti ko 'pi mayā dṛṣṭa āsīt iti smaraṇāt ।

[429,viii]

tadasadyataḥ । tatra viśeṣe grāhake 'pi sandeha eva । sāmānye tu grāhye 'pi na sandehaḥ । mameti ca dehasambandhitvandarśayati lokaḥ । tasyāpi dehasya svaprakāśatvameva nāparaprakāra iti । etaccoktameva । athāpi parasyābhiprāyaḥ ।

[429,ix]

	sattyametanna rūpādivyatirekātparāpi dhīḥ ।
	tathāpi na svasamvittistasyāgrahaṇamanyataḥ ॥ 1104 ॥ (PVA)

[429,x]

tadasat । yataḥ ।

[429,xi]

	dhiyā'tadrū payā jñāne niruddhenubhavaḥ kutaḥ ।
	svañca rūpaṃ na sā vettītyutsannonubhavothinaḥ ॥ 427 ॥

[429,xii]

yadi taduttarakālabhāvinyā'parayā buddhyā'tadākārayā'rthāpattyādirūpayā jñānamiṣyate tadā tatpūrvakaṃ vedanaṃ niruddhaṃ । kṣaṇikā hi sā na buddhyantarakālamāsta ityabhyupagamāt । tato niruddhe'parasamvedanakāle pūrvake'nubhave kuto nubhavaḥ । svarūpasyāsamvedanād grāhyasya ca svarūpābhāvāt sakala evotsīdedanubhavaḥ । na hyasvarūpaṃ jñakyamanubhavituṃ । svarūpānubhavasya sarvatrānubhavatvāt । svarūpañcāvidyamānasya pūrvānubhavasya nāstīti nānubhavaḥ । pūrvasyottarānubhavena svarūpasya cānubhavo neṣyate । na cakṣyate । tasya viṣayākārarahitatvāt । viṣayākāratve vā svasamvedanānupagamāt । anavasthāprasaṅgāditi pratipādayiṣyate ।

[429,xiii]

api ca । buddhiranyenānubhūyata iti na sadetat । yataḥ ।

[429,xiv]

	bahirmukhañca tajjñānaṃ bhātyarthapratibhāsavat ।
	buddheśca grāhikā buddhirnityamantarmukhātmani ॥ 428 ॥

[429,xv]

yadi buddhergrāhikā buddhiraparā tadā bahirmukhāvabhāsinī bhavedrūpādibuddhivat na hyanyenānyad gṛhyamāṇamabahirbhāvena pratyetuṃ śakyaṃ । buddhirapi sarvadāntaratvenābhāsate । athavātmīyatayā buddherantarbhāvāvasānaṃ ।

<430>

[430,i]

smaraṇenāpi buddheḥ syād grahaṇentaścakāsanaṃ ।

[430,ii]

smaraṇenāpi yadātmīyā buddhirālambyate tadāpi bahiravabhāsinī na syāt । atha sā kālabhedādevamavabhāsate'trāpi svarūpabhedādevamiti kiṃ neṣyate । na ca vyatiriktākāratayā'navabhāsamānaṃ grāhakādanyaditi śakyamavasānuṃ । tasmādāntaratve vānubhūyamānā buddhiḥ svasamvedanarūpaiveti yuktaṃ । samānadeśatayā tathānubhava iti cet । na । samānadeśamapi svarūpabhedenaiva gṛhyate । saṃsargāvibhāgastu pratyākhyāta eva । tasmādyasya buddhyantareṇa buddhirgṛhyate tasya sā bahiṣṭhenaiveti nyāyaḥ । api ca ।

[430,iii]

	yo yasya viṣayābhāsastaṃ vetti na tadityapi 〈।〉

[430,iv]

yasya hi viṣayasya yovabhāsaḥ jñānasanniviṣṭastamviṣayābhāsi jñānamartha na veti । svarūpabhūtārthābhāsāsamvedanāt । svasamvedanena hi viṣayā〈kā〉 rānubhave tattvataḥ so 'pyarthonubhūto bhavet ayamevārthāvagrahaḥ । pādapāderiva piṇḍākāragrahaḥ । asvasamvedane tu sarvamasamañjasaṃ saṃpannaṃ ।

[430,v]

	prāptā kā samvidanyāsti tādrū pyāditi cenmataṃ ॥ 426 ॥
	tadrūpotpadyate dhīścettadevārthasya vedanaṃ ।
	tadrūpavedanābhāve na bhavedarthavedanaṃ ॥ 1105 ॥ (PVA)

[430,vii]

svasamvedanantu mābhūdaparaṃ । na hi tadabhāve tanna bhavati । nahi svasamvedanābhāve nīlamanīlaṃ tathā na buddhirabuddhiḥ । anyavedane buddhirnna svasamvedane । artharūpatā ca svavedanalakṣaṇaṃ na svasamvedanaṃ । ātmano 'pi buddhitpaprasaṅgāt । tasmādātmani sthitā tadākārā svasamvedanamantareṇāpi buddhireva । yadi tarhi svasamvedanamantareṇāpi pūrvārthākāramātrādanyathā vā tadā 〈।〉

[430,viii]

	prāptaṃ samvedanaṃ sarvasadṛśānāṃ parasparaṃ ॥

[430,ix]

asvasamvedane hi tadākāratāmātramavaśiṣyate । tadā cārthabuddhyoraviśeṣa eva tadākāramātreṇa buddhitve tasyāpi tatprāptamato'rtho 'pyarthāntararūpo buddhireva buddhilakṣaṇāt । arthatvānneti cet । kimidamarthatvaṃ । abuddhitvañcet । abuddhitve 'pyarthe satīti ekasyāpyaprasiddhiḥ । tasmāt svasaṃvedanataiva । yadi paraṃ buddhitvamiti nyāyaḥ । athātmavyavastitvaṃ samavāyasambandhenānyathā vā ।

[430,x]

tadapyasat ।

[430,xi]

	ātmasvatve 'pi buddhitve prayatnādeḥ parasparaṃ ।
	sārūpyād buddhitā prāptā ātmasthatvasya vitakathama ॥ 1106 ॥ (PVA)

[430,xiii]

prayatnādīnāmapi parasparaṃ sarūpasya samvedanatvaprasaṅgaḥ । kena vātmasthitatvamavadhāryate buddhyantareṇa ।

[430,xiv]

nanu buddhitvameva nāvadhāryate । tatkathaṃ buddhyantareṇatyucyate । ātmasthitatve dvayorbuddhyoḥ kathaṃ paraspareṇa grahaṇaṃ samānadeśatayā bhedābhāvāt । atha bhedaḥ pratīyate । tadātmano 'pi bhedapratītiriti trayametatparaṃ vibhinnaṃ । na hyātmano'pratītau tatrasthatā pratīyate । apratīyamānaścātmā kathambuddhyākāratayā buddhyā pratīyate 〈।〉 nahi buddhyā pratīyamānā rūpādayo 'pi ātmasthatayā pratīterviṣayāḥ । anātmasyatvātteṣāmiti cet । nanu byāpyātmā kathamatatstha<431>tvamiti । tatrāsamavāyāditi cet । kathamasamavāyaḥ । tatrāpratipatteriti cet । buddhirapi tarhi naivātmani pratīyate tadvyatirekeṇātmanaḥ pratīterabhāvāt । nanu pratītistāvadiyaṃ kriyārūpā vidyate 〈।〉 tasyāḥ kartrā 'vaśyameva bhavitavyaṃ nākarttṛkā kriyāsti ।

[431,ii]

nanu yatosāvupajāyate cakṣurādeḥ sa eva karttā, teṣāṃ karaṇattvāditi cet । kimanyena kartrā parikalpitena teṣāmeva karttṛtvanna cānyena kartrā vinā'karaṇatvameṣāṃ । yadi ca śarīrameva karttṛ kimanyena । śarīrāntargatā tarhi buddhirantarmmukhāvabhāsinī pratīyate । ata eva parabuddhiranyathā na pratīyate । śarīraikadeśabhūtānāmapi tarhi keṣāñcidbuddhitvaṃ tato'svasamvedane rūpādibhiḥ samānatā । tataḥ prāptaṃ samvedanaṃ sarvasadṛśānāṃ parasparamiti । tasmāt svavedanādervānyarūpavyāvṛttiḥ ।

[431,iii]

	buddhiḥ sarūpā tadviccet;

[431,iv]

na sarvaṃ sarūpamarthavedanaṃ । api tu buddhitve sati buddhigataṃ sārūpyamarthavedanaṃ । na vedanamātraṃ । nāpi sārūpyamātraṃ । vedanāmātre vedanameva bhavennārthavedanaṃ । sārūpyamātre'rthānāmapi parasparaṃ vedanaprasaṅga iti ।

[431,v]

tadetadasat । yataḥ ।

[431,vi]

	nedānīṃ vitsarūpikā ॥ 430 ॥

[431,vii]

sarūpatā yadi samvedanalakṣaṇaṃ tadārtho 'pi sarūpaḥ samvedanaṃ prāpta ityatrottaraṃ buddhiriti । tatroktameva । parasparavedane teṣāmapi buddhitā prasaktā । samvedanaṃ prasaktamiti yenoktaṃ buddhitvamapi teṣāmiti tenoktameva । tatra tadvedanaṃ kathamuttaraṃ viśeṣābhāvāt । yataḥ ।

[431,viii]

samvedanaṃ buddhiriti nānayorbhinnavācyatā ।

[431,ix]

tataḥ paro viśeṣa evābhidhātavyaḥ । sa ca sārūpyādaparaḥ ।

[431,x]

nanu sarūpāṇāmarthānāṃ parasparamagrāhakatā dṛśyate 〈।〉 grāhakañca rūpaṃ buddhiḥ । yadyavaṃ grāhakarūpaṃ nādṛśyaṃ buddhiḥ । grāhakarūpatāyāḥ sādṛśyamātreṇa rūpādīnāmapi grāhakatvādbuddhitvaprasaṅgaḥ । agrāhakatvāccet । nanu grāhakatve vyavasthite kasyacidagrāhakatvamaparasya tadviparyayādavasthāpyate tadeva tu nāvasthitaṃ ।

[431,xi]

atha rūpādivyatiriktaṃ grāhakaṃ । nanu rūpādisarūpamasvasamvedanaṃ kathaṃ rūpādivyatiriktaṃ । na ca tatkalpa 〈na〉 yāṃ pramāṇaṃ । grāhyatānyathārthasya neti cet । yathā dṛśyate tathaivāstīti kimapareṇa । tasmāt svarūpasamvedanameva viśeṣaḥ । tathā ca sati yato viśeṣādrūpādikādarthādvyāvṛttatā tadeva buddhitvamiti na sārūpyādbuddhitvaṃ । buddhitve svasamvedanalakṣaṇe yatsārūpyanta dvedanamiti ve da na lakṣaṇameva buddhitvaṃ na sārūpyalakṣaṇaṃ । kimarthantarhi sārūpyamiṣyate prāmāṇyaṃ । tatkṛtaniyatasamvedanaheturiti sārūpyaṃ tadiṣyate । tataḥ sārūpyannāma buddhitve satīti buddhitvasya svasamvedanalakṣaṇasya viśeṣa eva । na tadaparaṃ sārūpyaṃ । buddhitvamapi tarhi sārūpyaviśeṣa eva na tataḥ paramiti prāptam । satyametat tathāpi svasamvedanamātrānubaddhaṃ sārūpyaṃ na sārūpyamātrabhāvi svasamvedanambāhyārthavādinaḥ । api ca ।

<432>

[432,i]

	svayaṃ sonubhavastasyā na sa sārūpyakāraṇaḥ ।

[432,ii]

nahi svasamvedanasya sārūpyaṃ kāraṇaṃ । svarūpañcedaparapratyayaṃ sākṣādavagamyate kimatra sārūpyeṇa । yadyapareṇāsya sārūpyaṃ tadedaṃ viditamanyadā neti nedamevaṃ vikalpyate । gatodake kaḥ khalu setubandha iti hi nyāyaḥ । kimidānīṃ sārūpyeṇetyapi na vācyaṃ । yataḥ ।

[432,iii]

	kriyākarmavyavasthāyāstalloke syānnibandhanaṃ ॥ 431 ॥

[432,iv]

vyatiriktaviṣayasamvedanarūpatānena vyavasthāpyate । sārūpyato'nyathā na bhavatīti । nīlasya karmaṇaḥ samvittiḥ pītasyeveti kriyākarmapratiniyamārthamiṣyate । na tāvadbāhyārthavādināṃ nīlādikaṃ bāhyaṃ svasamvedanamataḥ sārūpyabhāvādvyavasthāpyate । anyathā loke na bāhyārthanīlāditāvyavasthā । yataḥ ।

[432,v]

	svabhāvabhūtatadrūpasamvidāropaviplavāt ।
	nīlāderanubhūtākhyā nānubhūteḥ parātmanaḥ ॥ 432 ॥

[432,vi]

svabhāvabhūtaṃ svasamvedanasya yannīlādirūpantasya samvidaṃ bāhye nīlādike viplavenānādivāsanāpravāhavāhināropya nīlādikasyānubhūtākhyā । na tu tataḥ parātmā nīlādikaḥ kathañcidanubhavagocaraḥ । svasamvedanarūpānubhava eva tu tasyānubhava upacārāt । yataḥ ।

[432,vii]

	parasamvedane 'pyarthastadrūpo'nyo yadekṣyate ।
	mayā vijñāta evāyaṃ vyavahāraḥ pravarttate ॥ 1107 ॥ (PVA)

[432,viii]

tallakṣaṇāparavedane hi viditamevāyamasmākamiti hi loke vyavahāro'ta eva loka ityāha । paramārthatastu svasamvedanameva kevalaṃ ।

[432,ix]

	dhiyo nīlādirūpatve bāhyorthaḥ kiṃpramāṇakaḥ ।
	dhiyo'nīlādirūpatve sa tasyānubhavaḥ kathaṃ ॥ 433 ॥

[432,x]

yadi samvedanameva nīlākāramātmaprakāśakaṃ bāhyorthaḥ kiṃ pramāṇamādāyavidito bhavet । nahi tatra pratyakṣaṃ tasya svasamvedanamātra eva paryavasānāt । na ca tataḥ paraṃ nīlamābhāsate nīlākāradvayāpravedanāt । atha tadarthasya rūpaṃ tadā samvedanamanyena rūpeṇa viditamaviditamvā bhavet । yadyaviditaṃ sa tasyānubhavaḥ kathaṃ । svarūpeṇājñātamasya samvedanamiti kathaṃ saṃgacchate । viditañcet । tathāpi samānakālamanyathā vā vedyamānaṃ kathamvedanamanyasya tadevātmīyaṃ rūpamāveditamābhyāmiti kathaṃ parasparaṃ samvedyasamvedakabhāvaḥ । parokṣatve tu nīlādestadrūpavedanāttatprajñaptiriti bhaved vyavahāronenedamajñāyīti । sākṣāttu vedanerdvayoḥ parasparapratibaddhaṃ samvedanamiti । na pramāṇaṃ kiñcit । tasmādasamviditaṃ svayamanyena samviditena jñāpyata iti varametadeva ।

[432,xi]

nanu na samvedanātmatvaṃ svasamvedanamātrakamapi tu sārūpye satīti yuktaṃ । na । sārūpyamātrātsamvedanatvāsiddheḥ । svasamvedanatve sati cet । yadyevaṃ svasamvedanātmatvamevāstu kiṃ sārūpyeṇa । yadi sārūpyanna syātkinna samvedanaṃ bhavatyeveti cet । kimidānīṃ sārūpyeṇa । yadi sārūpyamantareṇāpi bhavati । bhavedeva kintu tadapyastītyucyate sārūpyādvedanamiti ।

[432,xii]

naitadasti । yataḥ ।

[432,xiii]

	yadā samvedanātmatvaṃ na sārūpyanibandhanaṃ ।
	siddhantatsvata evāsya kimarthenopanīyate ॥ 434 ॥

<433>

[433,i]

svarūpameva tattasya yena samvedanātmatā ।

[433,ii]

aparamapi tatsvarūpaṃ svata eva । tataḥ sārūpyātsamvedanamiti kaḥ sambandho yadi tatsvarūpaṃ na bhavet 〈।〉 kiṃ svasamvedanātmatā jātā satyapyapagacchet । tasmātsiddhantatsvata eva rūpaṃ kimapareṇa । tadarthasamvedananna bhavediti cet । nedamapi yuktaṃ । yadi nāmātmīyaṃ rūpamanyasarūpamvetti tadeva vettu । kathamarthastena samvidito bhavet । iti kimarthena saṅgatamupanīyate । arthasya samvedanamiti mīyate । nahyarthaḥ svasamvedane'nupraveśī yena samvidito bhavediti nārthavedanannāma । api ca । yadi sārūpyanibandhanaṃ vedanaṃ tadā mahānanarthaḥ । yataḥ ।

[433,iii]

	sarvātmanā hi sārūpye jñānamajñānatāṃ brajet ।
	sāmye kenacidaṃśena syātsarvaṃ sarvavedanaṃ ॥ 435 ॥

[433,iv]

sarvātmanā hi sārūpyaṃ sakalabhedāpagame syāt । tadā cārtha evāsāvaparārthavyaktivat । kathanta 〈j〉 jñānaṃ । jñānatvenādhikatvena sarvātmanā sāmyambhavet । atha kenacidadaṃśena bhedo 'pi tadā sarvaṃ sarvavedanaṃ bhavet sakalasya kenacidaṃśena samānatvānapagamāt । bodhākāratāṃ parityajyānye na sarveṇa samānatayā samvedanamiti cet । sakalajñānasamvedanattvaprasaṅgaḥ । yata utpadyate tadeva samvedyamiti cet । yadi nāma tata utpadyate tathāpyasamvedyamiti kuta etat । tadrūpasamvedanād vedyaṃ na tu tata utpatteḥ । na ca yamalakayoḥ parasparamutpādyotpādakabhāvaḥ । atha caikavedane parasyāpi vedanavyavahāraḥ । yadi ca yata utpattiḥ sarūpatā ca tasya vedanaṃ tadā ।

[433,v]

	yathā nīlādirūpatvānnīlādyanubhavo mataḥ ।
	tathā'nubhavarūpatvāttulyo 'pyanubhavo bhavet ॥ 436 ॥

[433,vi]

bodhakarūpatayā samvedanena samānatā nīlādirūpatayāpi nīlādinā tato nīlādivedanavadanubhavavedanamapi । atha nīlādikamapyupadhāyakamastīti nīlādyanubhavaḥ । anubhavenāpyupadhāyakena na bhavitavyamityapi kalpyate ।

[433,vii]

tadapyasat । yataḥ ।

[433,viii]

	keśādipratibhāsānānnopadhānasya kalpanā ।
	vyatiriktopadhānasya kalpananna ca yuktimat ॥ 1108 ॥ (PVA)

[433,ix]

nahi taimirikopalabdhe keśāvabhāse keśopadhānakalpanāyāmādaraḥ । tatra pūrvaṃ dṛṣṭaṃ keśādīti cet sarvatrāyameva prakāraḥ parikalpyatām । yathā nīlākāradarśanānnīlakalpanā tajjātīyatayā tathopadhānamantareṇāpīti syāt । na ca viruddhāvyabhicāritātvakalpanāyāṃ pratibandhagrahaṇābhāvānnityānumeyatvādarthasya । pūrvadarśanasya ca janakatvadarśanānna ca kvacidarthaṃdarśanaṃ sarvatra vivādasambhavāt । samanantarasyārthākāratāyāṃ ka upadhāyakaḥ । na । vyavahitasyāpi lākṣārasāderupadhānasya darśanāditi pratipāditamasakṛt । athāpi syāt ।

[433,x]

	nānubhūtonubhava ityarthavattadviniścayaḥ ।
	tasmādadoṣa iti cet nārthe 'pyastyeṣa sarvadā ॥ 437 ॥

[433,xi]

yadi nānubhavo'nubhūta iti niścayo yathārtho'nubhūta iti lokasya । tato niścayasya

<434>

[434,i]

darśanakāraṇasya darśanādarthanubhavoyaṃ nānubhavasyeti gamyatāṃ । yadā tvanubhavasyāpi syāt syādeva tathā niścayaḥ ।

[434,ii]

atrocyate ।

[434,iii]

	nahi kāraṇamityeva kāryasya janakaṃ sadā ।
	sahakāriṇamāsādya kāraṇaṃ kārakaṃ bhavet ॥ 1109 ॥ (PVA)

[434,iv]

tadeva darśayati ।

[434,v]

nārthe 'pyastyeṣa sarvadā ।

[434,vi]

nahyarthe 'pi niścayo bhavati kvacid bhāti darśanāt । athavā sarvadārthe nāstyevāyaṃ niścayo'nubhavātmabhūtasyaivākārasya niścayaviṣayatvāt । upacārāttatheti cet । na 〈।〉 upacārakalpanā'yogāt ।

[434,vii]

	na kvacid dṛśyate'rthātmā kenacinmukhyavṛttitaḥ ।
	tadabhāve kuto jātamupacārasya kalpanam ॥ 1110 ॥ (PVA)

[434,viii]

tasmādayamartha iti niścayo'nādivāsanābalāvalambī nānubhavamātrajanitaḥ । svapne ca nāsti darśanamarthasya tathāpi bhavatyarthaṃ iti niścayaḥ । tasmādarthānubhave 'pi niścayābhāvastadabhāve 'pi bhāva iti na niścayasyaikāntikatā । tataḥ kathantattvavyavasthā ।

[434,ix]

	kasmādvānubhave nāsti sati sattānibandhane ।

[434,x]

anubhave hi sarvamanubhavanibandhanamasti । tathāpi na niścaya iti kathametat । kathañcinna bhavati sahakārivaikalyāditi cet । na tarhi niścayādanubhavavyavasthā । anubhūte 'pyabhāvāditi yatkiñcidetat । anubhavavyavasthā tu tadākāratayeti na bādhitonubhavo bhāvasya । nahi kāraṇāntarābhāvanibandhano niścayābhāvo'nubhavābhāvaṃ vyavasthāpayituṃ kṣamaḥ । kāraṇāntarameva nāstīti tathā gamyeta natvanubhavābhāvaḥ ।

[434,xi]

	api cedaṃ yadābhāti dṛśyamāne sitādike ॥ 438 ॥
	puṃsāṃ sitādyabhivyaktirūpaṃ saṃvedanaṃ sphuṭam ।
	tatkiṃ sitādyabhivyakteḥ pararūpamathātmanaḥ ॥ 439 ॥

[434,xiii]

nahyarthasadbhāvāmātrakamevārthadarśanamavaśyamarthadarśanenārthamātrakādadhikena bhavitavyam । yadi tadadhikaṃ pratibhāsamānād bahistadapyartharūpameva kathamarthadarśanaṃ । tasmādavabhāsamānena tena bhavitavyaṃ । yacca tadā bhāti dṛśyamāne sitādike । parisphuṭaṃ samvedanaṃ । tatsitādyabhivyakteḥ paraṃ vā bhavedapara eveti kalpane yāsau sitādyabhivyaktirbhavatobhimatā ।

[434,xiv]

	pararūpe'prakāśāyāṃ vyaktau vyaktaṃ kathaṃ sitaṃ ।

[434,xv]

nahyanabhivyaktena kaścidabhivyajyate tadeva tadabhivyaktirūpaṃ kṛtaṃ samviditaṃ saivābhivyaktiranyā tu parokṣā cakṣurādisaṃsthānīyā bhavatu na sābhivyaktirna ca cakṣurādivyatiriktāsau pramāṇena pratīyate । cakṣurādimātrata eva samīhitasiddheḥ ।

[434,xvi]

saivābhivyaktirapratyakṣā nāpareti cet । yadi nāmāpratyakṣābhivyaktirutpannā saivo<435>tpannāstu kathamarthaḥ prakāśitaḥ । nahyasyotpattāvanyasya kiñcit । arthe'sāviti cet । artha iti kaḥ sambandhaḥ । arthaṃ paśyatīti cet । nanu darśananna pratīyate kathaṃ paśyatīti । arthasya karmabhāvaścet । keyaṃ karmatā nāma । yadyarthamātrādadhikā sā pratīyate । tasyāmapyaparā pratītiḥ । tataḥ karmatā । sāpi pratīyate । tataḥ punaḥ karmateti nānavasthāto muktiḥ । tasmāt ।

[435,ii]

	jñānaṃ vyaktirna sā vyaktetyavyaktamakhilaṃ jagat ॥ 440 ॥

[435,iii]

nahyarthasya pradīpādiva prabhāsvararūpamātrotpattirapi tu jñānarūpā vyaktiḥ sā ca yadyapratyakṣā tatkathamartho vyaktaḥ । svarūpeṇa vyaktaścet । sarvasya vyaktatāprasaṅgaḥ । svaviśeṣāditi cet vyarthamanyat jñānaṃ । tathaiva vyaktatā cet । kenedaṃ pratīyate । vyaktyantareṇeti cet । na 〈।〉 yataḥ ।

[435,iv]

	vyaktervyaktyantaravyaktāvapi doṣaprasaṅgataḥ ।

[435,v]

yena tadapi vyaktyantaranna pratīyata iti svarūpameva pūrvavyaktervyaktaṃ । tasyāpyanyena vyaktirnna pratīyata iti vyaktyantarānugamādanavasthā । tasmātsvarūpameva pratīyamānamabhivyaktiyuktameva pratīyate । anyathābhivyaktametaditi na syātpratītiḥ । yataḥ ।

[435,vi]

	dṛṣṭyā cājñātasambandhaṃ viśinaṣṭi tayā katham ॥ 441 ॥

[435,vii]

dṛṣṭo'rtha iti dṛṣṭiviśeṣaṇatā pratīyate । na ca viśeṣaṇāgrahaṇe viśeṣaṇaviśiṣṭaviśeṣyagrahaḥ । nanu gauriti viśeṣaṇagrahaṇādeva kiṃ gotvamaparaṃ dṛśyate । na । gotvasyāgovyāvṛttirūpatvāt । na ca pratītirapratītivyāvṛttirūpā bhavateṣyate । tathā satyarthasya svasamvedanatvaprasaṅgaḥ । vyatiriktā ca bhavatā pratītiriṣyate । sā cāpratipannā kathaṃ pratīteḥ iti vyavahāranibandhanaṃ । kathaṃ tarhi vyatiriktapratītyapratītau pratīta iti bhavato 'pi vyavahāraḥ । nahi bhavatāpi pratītirarthaśca tadvyatiriktaḥ pratīyate ityabhyupagamyate । atra ca ।

[435,viii]

	yasmād dvayārekagatau dvitīyasya darśanam ।

[435,ix]

nārthapratītikāle darśanapratītirnna pratītikāle'rthasyeti kathaṃ viśiṣṭatāpratītiḥ । tataḥ kathametaditi yuktametat ।

[435,x]

	dvayoḥ saṃsṛṣṭayordṛṣṭau syād dṛṣṭamiti niścayaḥ ॥ 442 ॥

[435,xi]

dṛṣṭamiti hi niścayo 'pi saṃsṛṣṭaniścaya eva tatastathābhūtānubhavādevānena bhavitavyaṃ bhavanmatyeti na bhavatonyo nyāyaḥ 〈।〉 asmākantu prabalavāsanāpavanapreryamāṇā manonyatrārthapādapapratipacchāyā'nyato niścayapāṇḍupatraprapāta iti niścayamātrakādeva tattvavyavasthitayaḥ । tenārthapratyayo nāsti । na ca nāyamartha iti । niścayaprasavaḥ tasmādasanmataṃ bhavata iti nyāyaḥ । atha ।

[435,xii]

	sarūpaṃ darśanaṃ yasya dṛśyatenyena cetasā ।
	dṛṣṭākhyā tatra cet; siddhaṃ sārūpye'sya svavedanam ॥ 443 ॥

[435,xiii]

syādetat 〈।〉 nārthasarūpātmavedanād dṛṣṭo'rtha iti vyavasāyo 'pi tu tathābhūtasyaiva samveda nāntareṇa vedanāt । yathā daṇḍīti daṇḍayuktasya puruṣasya tadvayatiriktena tathābhūtasya samvedanena <436> parigrahe vyavasāyaḥ । na viśeṣaṇaviśeṣyabhūtārthagrahaṇaṃ svasamvedanane kvacidupalabdhamityabhiprāyaḥ । tadayambhavatāṃ svapakṣasyaivopaghātaḥ । tathā hi ।

[436,i]

	viśeṣaṇaviśeṣyatvaṃ dvayornna paramārthataḥ ।
	kadācitkasyacitkaścidviśeṣyāditayā mataḥ ॥ 1111 ॥ (PVA)

[436,ii]

na khalu pāramārthiko viśeṣaṇaviśeṣyabhāvaḥ । kadācidviśeṣyasyāpi viśeṣaṇatvena pratīteḥ । tato buddhireva sā tathābhūtā pratīyate । sā ca svasamvedanarūpaiveti siddhaṃ svasamvedanaṃ । yataḥ । siddhaṃ sārūpye'sya svarūpasya vedanaṃ । arthastathābhato nāstyeva । buddhirapi yadi na svasamviditā tadārtha eva viśeṣaṇaviśeṣyabhūtaḥ pratīyata iti prāptaṃ ।

[436,iii]

	athātmarūpanno vetti pararūpasya vit katham ॥

[436,iv]

yadyātmarūpaṃ na vetti pararūpameva tarhi vetti । tasya ca na viśeṣaṇaviśeṣyabhāva iti kathantadviśiṣṭatāpratītiḥ । atha tadrūpandarśanamutpannaṃ na tu svarūpasamvedanaṃ । pareṇa punastadrūpeṇa tasya darśane sati dṛṣṭākhyā 〈।〉 nanvadṛṣṭiviśeṣasya prathamaṃ grahaṇe punaranyena tadviśeṣaṇatvasya kathaṃ pratītiḥ । atha paścātpratīyate tenāyamadoṣa iti ।

[436,v]

tadasamyak 〈।〉 yataḥ 〈।〉

[436,vi]

	tadrūpavedane tasya paścādanyena cetasā ।
	tadrūpataiva tasyāstu na tu meyaviśiṣṭatā ॥ 1112 ॥ (PVA)

[436,vii]

meyo hi dṛṣṭyaviśiṣṭa eva svapratītikāle viditaḥ । taduttarakālantu tadrūpavedane tadrūpataivāstu na tu tayā tasya svaviśiṣṭavedanaṃ ।

[436,viii]

	anyathā viditaṃ pūrva manyathā vedyatenyadā ।
	yadi kasyātra satyatvamiti nedaṃ pratīyate ॥ 1113 ॥ (PVA)

[436,ix]

athāpi syād 〈।〉 yadyapi prathamamadarśanaṃ viśeṣaṇasya tathāpi paścāddarśane ko virodhaḥ । tadapyasat । yataḥ ।

[436,x]

	yadyasaṃsṛṣṭayordṛṣṭirviśeṣaṇaviśeṣyayoḥ ।
	viśeṣaṇaviśeṣyatvaṃ tadā naiva pratīyate ॥ 1114 ॥ (PVA)

[436,xi]

nahi sadā kevalakevalayordarśanamātrādviśeṣaṇaviśeṣyatā śakyā pratyetuṃ । api ca ।

[436,xii]

	sārūpyādvedanākhyā ca prāgeva pratipāditā ॥ 444 ॥

[436,xiii]

nahi sārūpyamātrodaye tadvedanaṃ । sarūpametaditi pareṇa vedanamasambhavi । tathā hi ।

[436,xiv]

	dṛṣṭayoreva sārūpyagrahorthañca va dṛṣṭavān ।
	prāk kathandarśanenāsya sārūpyaṃ sodhyavasyati ॥ 445 ॥
	sārūpyamapi necchedyaḥ tasya nobhayadarśanaṃ ।
	tadārtho jñānamiti ca jñāte ceti gatā kathā ॥ 446 ॥

[436,xvi]

nahi kevaladarśane sārūpyapratītiḥ । anena sadṛśamiti pratīteḥ । atītānāgatayoścārthadarśanayorasahapratīteśca naivaṃ pratītiḥ । tadadhyāhāre 'pi jñānameva nārthapratītiḥ । punastatrāpyasvasamvedane'navasthādoṣa ukta eva । yastu sārūpyamapi necchati tasyārtho na pratīyate । tadāropasyāsambhavāt । paścā〈d〉 darśanamarthavilakṣaṇena rūpeṇa pratīyamānaṃ na tadrūpatayā tadityā<437>ropyate । tadrūpatānabhyupagamāt । svarūpeṇa ca pratīyamānaṃ padārthāntarameva tataḥ korthaḥ kimvijñātaṃ keneti gatā katheyamati tūṣṇīmāsitavyaṃ । dṛśyate cet ।

[437,ii]

nanu cārthatayā samupalabhyante stambhādayaḥ । nahi dṛṣṭe'nupapannannāma । dattamatrottaraṃ । yadi dṛṣṭaṃ svarūpeṇa dṛṣṭamiti tasmātpararūpaṃ dṛśyamāne sitādike yadābhāti tadyadi syād tadā vyaktaṃ sitādikaṃ na syāt ।

[437,iii]

	atha svarūpaṃ sā tarhi svayameva prakāśate ।
	yattasyāmaprakāśāyāmarthaḥ syādaprakāśitaḥ ॥ 447 ॥

[437,iv]

svarūpameva yadi tadabhivyakterjñānarūpāyāstadā svayameva tatprakāśate parasya prakāśakasyābhāvāt । atha na svarūpeṇa prakāśate tadā tadrūpāprakāśane'rthaḥ syādaprakāśitaḥ । pratibhāsamānarūpāprakāśane nārthaḥ prakāśate nāma । atra hi parokṣasyārthaḥ । yadetad grāhyaspaṣṭākārapratibhāsanametat buddheḥ parokṣatāyāṃ pratibhāsamānasya parokṣatā tataḥ pratibhāsamānaspaṣṭarūpāprakāśanameva । tathā sati । anumānajñānavadarthaḥ parokṣa eva bhavet । anumāne 'pi spaṣṭapratibhāsaparokṣatayaiva parokṣatā । tasyāpyanumānajñānasya yadyaspaṣṭa ākāro na prakāśeta tatrāpi nārthapratipattirbhavet । tasmādanātmavedane sarvārthādarśanameveti sthitametat svasamvedanamvijñānamiti ।

[437,v]

	etenātmavitpakṣe sarvārthādarśanena ye ।
	apratyakṣāṃ dhiyaṃ prāhuste 'pi nivaṇṇitatottarāḥ ॥ 448 ॥
	iti ।

[437,vi]

	nyāyaḥ pūrvaka evātra yadi svāṅgāpravedanam ।
	avedikā bhaved buddhirarthasya syasya cātmanaḥ ॥ 1115 ॥ (PVA)

[437,viii]

nārthasya vedikā pratibhāsasya parokṣatvāt, nātmano'nabhyupagamāt । kiñca । sukhaduḥkharāgadveṣādayaḥ svasamviditā evopajāyante te ca bodhasvabhāvā eva tato buddherapratyakṣatā pratyakṣabādhitā kathamabhyupagamagocaraḥ । atha na buddhisvabhāvāstadasat ।

[437,ix]

	āśrayālambanābhyāsabhedād bhinnapravṛttayaḥ ।
	sukhaduḥkhā bhilāṣādibhedā buddhaya eva tāḥ ॥ 449 ॥

[437,x]

āśrayabhedastāvat cakṣurādijanitaṃ parasparavibhinnameva sukhaṃ rūpādiviṣayañca । tathābhyāsātsamānacakṣurādiviṣayatve paṭutarāditā । ālambanādijanitaṃ ca vijñānameva na viṣayādikaṃ । yadi viṣayo 'pi vijñānasāmagrīta evodayamāsādayeddatta etasmai jalāñjaliḥ । tatomīṣāṃ parokṣatābhyupagame 'dhyakṣabādhanaṃ । yataḥ ।

[437,xi]

	pratyakṣāstadviviktañca nānyatkiñcidvibhāvyate ।

[437,xii]

yatta〈j〉jñānaṃ grāhakasyāvibhāvyatāyāṃ pratyakṣatvameva svasamvedanamucyata ityasakṛduktametat । athānyena vijñānena vedanameṣāmabhyupagamyate । tathā ca sati ।

[437,xiii]

	yattajjñānaṃ paro 'pyenāṃ bhuñjītānyena vidyadi ॥ 450 ॥

[437,xiv]

anyena hi vijñānena parasantānavartino 'pi sukhādoya vedyante । tataḥ parasukhādivedanepi

<438>

[438,i]

sukhitādikaṃ bhavet । nahi grāhyatayā'nyena vedane samvedane svaparasukhayoḥ kaścidviśeṣaḥ । ātmīyasukhavedane sukhateti cet । na 〈।〉 parakīyasyāpyālhādātmakatvāt । na parakīyo vahniradāhakañcandanamvā parakīyamanālhādakaṃ । atha ।

[438,ii]

	manasvino yathātma yamāhlādayati candanaṃ ।
	parakīyasya kintattvaṃ dahanātmakameva tat ॥ 1116 ॥ (PVA)
	amanasvini kā vārtā tasyātmīyaḥ sukhodayaḥ ।
	parasya sukhasamvittāvevameva prakalpyatāṃ ॥ 1117 ॥ (PVA)
	yadāsmīyamanutpannaṃ tadāsya sukhitā na kiṃ ।
	svasukhena sūkhitvañcenna svarūpāvibhedataḥ ॥ 1118 ॥ (PVA)
	dūratvāttasya rūpasya vedane kaiva dūratā ।
	asaṃsparśādanevañcet saṃsparśe syātsvavadanaṃ ॥ 1119 ॥ (PVA)
	sarvātmanā hi saṃsparśaḥ svasamvedanalakṣaṇaḥ ।
	ekadeśena saṃsparśe na tatsyādanyavedanaṃ ॥ 1120 ॥ (PVA)

[438,vii]

yadi sarvātmanātmani śarīre cānupraveśaḥ sukhādeḥ svasamvedanamātmaśarīraṃ vā prāptaṃ । samvidite sākṣādanyathā vānupraveśaḥ । sarvātmanā vedakasya svasamvedanameva prāptaṃ । samvedanasyaivaṃ lakṣaṇatvāt । parasukhamapi yadyanupraviśet bhavedeva svasaṃvedanaṃ anyathā tadvedanāyogāt । athānanupraveśe 'pi sukhavedanamavibhāgānna bhavati । vibhāgasya sambhavāt ko vibhāgaḥ । tajjā tatpratibhāsā sukhabuddhirnna yathākathañcit । parasukhavedane tu na tataḥ parasukhādutpannā sākṣālliṅgata evotpannā na viṣayādasāvanumānena parasukhasamvedanāt । tadrūpapratibhāsapratyakṣataśca ātmasamvedanamiti vibhāgaḥ । atrāha ।

[438,viii]

	tajjā tatpratibhāsā vā yadi dhīrvetti nāparā ।
	ālambamānasyānyasyāpyastyavaśyamidaṃ dvayam ॥ 451 ॥

[438,ix]

anyo 'pi parasukhamālambamānastatsvarūpameva gṛhṇāti tatastatpratibhāsitā'bhyupagamādeva prasiddhāḥ । tato liṅgadarśanaṃ cakṣurādisamānamiti tajjatvamevāpatitamarthata iti dvayamiti na viśeṣaḥ ।

[438,x]

	atha notpadyate tasmānna ca tatpratibhāsinī ।
	sā dhīrniviṣayā prāptā; sāmānyañca tadagrahe ॥ 452 ॥
	na gṛhyata iti proktaṃ; na ca tadvastu kiñcana ।

[438,xii]

abhyupagamaḥ pramāṇabalāvalambī na bhavati । tenāyameva paramārthaḥ । liṅgādutpattimāsādayantyupalabhyate buddhirnnārthānnāpi tatpratibhāsinī । evantarhi viṣayalakṣaṇasyābhāvānna parasukhādikaṃ viṣaya iti na viṣayākārosau parasukhasamvedanāvabhāsī sāmānyamavabhāsate । tatrānumānasya sāmānyaviṣayatvāditi cet 〈।〉 na । sāmānyasya vyaktyagrahe grahaṇābhāvāditi pratipāditam । sāmānyasya vyaktyakṣarākāraśūnyatvāditi ca । buddhirapi tarhi tadākāraśūnyaiva । tato buddhyākārosau na syāditi cet ।

[438,xiii]

tadasat ।

[438,xiv]

	upadhānānurāgo hi dhiyāṃ nāsambhavī mataḥ ।
	bhāvanābalato buddhistadākāreti lokavit ॥ 1121 ॥ (PVA)

[438,xv]

ata evāha ।

[438,xvi]

	tasmādarthāvabhāsosau nānyastasyā dhiyastataḥ ॥ 453 ॥
	siddhe pratyakṣabhāvātmavidau;

<439>

[439,i]

buddhisvabhāvatāyāmākārasya pratyakṣatātmavedanañca prasiddhaṃ । yadi nāmānumānaṃ parasukhasvabhāve । tadanyathākāre tu svasamvedanameva । tadapi parasukhasyaiva rūpamiti cet । na 〈।〉 pareṇāvedanāt । parapratyayena bādhyamānaṃ kathantasya rūpaṃ । nahi tasya vyavadhānādisambhavaḥ । vyavahitañca kathamātmīyaṃ sukham । tena tatsambandhitayā vedanāditi cet । na 〈।〉 parasya sambandhitāpratītyabhāvāt ।

[439,ii]

	pareṇāviditaṃ rūpaṃ tavāstīti vadannasau ।
	rājaśāsanasopānaprakrameṇoparisthitaḥ ॥ 1122 ॥ (PVA)

[439,iii]

na paro 'pi vicārayaṃstava samvedanamevambhūtamastīti niścinoti । mamaiva pratītireṣā nāsya pratītiriyamiti pratīteḥ । atha paro 'pi tadeva rūpamavagacchati । tathāpi na sukhabhogī, pratyakṣeṇa hi sukhopabhogāt nānumānena । atrocyate ।

[439,iv]

	gṛhṇāti tān punaḥ ।
	nādhyakṣamiti ced eṣa kuto bhedaḥ samarthayoḥ ॥ 454 ॥

[439,v]

pratyakṣaṃ hi svarūpasākṣātkaraṇameveti pratipāditaṃ । tataḥ samānākārayoreṣa eva bhedo na yuktaḥ 〈।〉 kāraṇabhedādbheda iti cet । svarūpagata eva tarhi bhedo yadi nāma kāraṇamantareṇopapattiriti kāraṇabhedo'bhyupagamyate । bhedastu svarūpagata eva yuktaḥ । sākṣātkaraṇantu svarūpaṃ dvayorapīti na kāraṇabhedo yuktaḥ । dṛśyate cet । svarūpabhedo 'pyabhyupagamyatāṃ । tataḥ samānākāratā na yuktā । atha kāraṇabhedād bodharūpatāviśeṣaḥ । na spaṣṭākārasya bodharūpatāviśeṣe 'pi pratyakṣatvāt ।

[439,vi]

	adṛṣṭaikārthayogādeḥ saṃvido niyamo yadi ।
	sarvathānyo na gṛhṇīyāt saṃvidbhedo 'pyapoditaḥ ॥ 455 ॥

[439,vii]

athāpi syādadṛṣṭavaśādākārābhede 'pi pratyakṣetaratvaniyamaḥ । tathākṣayogādekārthasamavāyataśca । tathāhi । ātmīyaṃ sukhamātmīyātmasamavetaṃ parakīyantu na tathā । tena parasukhavedanena sukhitvaṃ । yadyākārabhedamantareṇa sākṣātkaraṇasambhavādapi pratyakṣāpratyakṣatālakṣaṇo niyamaḥ । tadā pratyakṣatāyāmapi pratyakṣatā'pratyakṣatāniyama iti prāptam । tathā ca sati kimarthabhedādiparikalpanayā । adṛṣṭayogādikameva vastu tathānyathā ca bhaviṣyati sukhameva duḥkhādikamiti । tato na bhedo yuktaḥ । etadapyadṛṣṭabhedādeveti cet । bhavatu svasamvedanamākārabhedo 'pi tathāstu । tata eva sarvathā'nyo na gṛhṇīyāt । samānārthatāyāmapi samvidbhedo'podita eva । cakṣurādikamapi spaṣṭabhedādeva parikalpyate । tathāhi ।

[439,viii]

	prathamaṃ spaṣṭatādṛṣṭirataḥ pratyakṣatāsthitiḥ ।
	na pratyakṣānmayā dṛṣṭamaspaṣṭamidamīkṣitam ॥ 1123 ॥ (PVA)

[439,ix]

spaṣṭātāmeva lokaḥ prathamaṃ pratipattyā viṣayīkurvāṇaḥ pratyakṣatāmavagacchati । yataḥ । satyapi cakṣurādikāraṇatve yadi vaiśadyaṃ pratibhāsitāyā nāvagacchati । kimapi mayā'spaṣṭameva dṛṣṭanna na pratyakṣeyaṃ pratipattiriti lokasyeyamekavākyatā । arthedriyajatve pratyakṣatā spaṣṭatāyāmiti vadet । tathāhi ।

[439,x]

	spaṣṭatvād grahaṇaṃ samyak indriyātsannidhānavit ।
	nāsya dvayasyāsadbhāvād dvayasyāptiḥ kathañcana ॥ 1124 ॥ (PVA)

<440>

[440,i]

yadeva khalu sannihitatvena spaṣṭatayā ca pratīteḥ viṣayaḥ sa eva pratyakṣasammato lokasya, na cendriyāt vinā sannidhānapratītiḥ । tadaṅgavikalatvādapratyakṣatā bhavet ।

[440,ii]

tadetadasat । yataḥ ।

[440,iii]

	na sannidhānetarate pratyakṣetarakāraṇam ।
	anyathā dūradṛṣṭasya gṛdhrairnnādhyakṣatā bhavet ॥ 1125 ॥ (PVA)

[440,iv]

tathāhi । kaścid dūradarśī puruṣaḥ । kaścidanyathā । tataḥ kintayoḥ samvedanasya pratyakṣetarate । athāpi syāttadeva tasya vispaṣṭamadūramiti gīyate ।

[440,v]

dṛṣṭiśaktivyapekṣaiva dūrādūravyavasthitiḥ ।

[440,vi]

yo hi yat spaṣṭatayā draṣṭumalam । tadeva tasyādūramiti cet । yadyevaṃ ।

[440,vii]

	spaṣṭadṛṣṭasya sarvasya yadyadūratvamucyate ।
	tadabhāvesya dūratvamindriyannāsya kāraṇam ॥ 1126 ॥ (PVA)

[440,viii]

tasmātsamānaspaṣṭāvabhāsayorindriyamanovijñānayornna pratyakṣetaratāvyavasthitiriti nyāyopetametat । sarvathā parasukhavedane 'pi sākṣātkaraṇena sukhito bhavet । asākṣātkaraṇe ca sākāratayā svasamvedanameva ।

{2.1.2.7.3.2}

<(kha) yogināmanāturatā>

[440,ix]

	yeṣāñca yoginonyasya pratyakṣeṇa sukhādikaṃ ।
	vidanti tulyānubhavāstadvatte 'pi syurāturāḥ ॥ 456 ॥

[440,x]

yeṣāṃ lo kā ya ta mī māṃ sa kā nāṃ yoginaḥ santi kaṇādādīnāṃ te niyamena pratyakṣeṇa parasukhādikaṃ vidantīti 〈।〉 te 'pi yogino rāgādiyogino bhaveyuḥ । śeṣastu prapañcaḥ kṛta eva na punaḥ kriyate । atha ।

[440,xi]

	viṣayendriyasampātābhāvātteṣāṃ tadudbhavaṃ ।

[440,xii]

	nodeti duḥkhamiti cet;

[440,xiii]

atha yasyendriyaviṣayasannipāte sukhādikamudeti sa eva sukhītyādivyapadeśamarhati । na ca yoginastryādiviṣayasannikarṣātsukhādyudayaḥ tatastasya na tathātvaṃ । tasya hi tatsukhādikaṃ yadindriyaviṣayajanitaṃ ।

[440,xiv]

tadapyasat । yataḥ ।

[440,xv]

	na vai duḥkhasamudbhavaḥ ॥ 457 ॥
	duḥkhāsamvedanaṃ kintu duḥkhajñānasasudbhavaḥ ।
	nahi duḥkhādyasamvedyaṃ pīḍānugrahakāraṇaṃ ॥ 458 ॥

[440,xvii]

yataḥ ।

[440,xviii]

tathāhi । parasparasparśanendriyasaṅgamādupajātaṃ sukhaṃ strīpuṃsayoḥ kinna sādhāraṇaṃ romāñcādikamupajanayati । tathā citsādhāraṇapratītataiva bhavet । tasmāt samvedane sati sukhitā

<441>

[441,i]

nānyathā । na codayamātraṃ cakṣurādisaṃyogo vā nāstīti samānasukhatā dvayorapi bhavedasvasamvedane । tasya tatra bhāvanā nāstīti cet । na 〈।〉 bhāvanāyāḥ sukhodayamātre vyāpārastaccotpannaṃ sukhamiti tulyānubhavau syātāṃ । tava kathamayamvibhāga iti cet । āha ।

[441,ii]

	bhāsamānaṃ svarūpeṇa pīḍā duḥkhaṃ svayaṃ yadā ।
	na tadālambanaṃ jñānaṃ na tadaivaṃ prasajyate ॥ 459 ॥

[441,iii]

yasya svasamvedanaṃ sukhaṃ sa sukhī । yasya tu samvedanāntareṇa yoginaḥ parasukhādyālambanamātrakaṃ tasya yogino na rāgādiyogitā । tena te yoginaḥ tadduḥkhādinā nāturāḥ । agnyādāvanubhave kathamāturāditeti cet । yogināntu tadabhāvāt । anyeṣāṃ kathambhavatīti cet । na । bāhyādīnāṃ tathaiva samvedyatvāt । sukhādikantu yatsva samvedanena karoti na tadanyeneti na tulyānubhavāḥ sarve bhavanti tadvidaḥ ।

[441,iv]

	bhinne jñānasya sarvasya tenālamvanavedane ।
	arthasārūpyamālamba ātmā vittiḥ svayaṃ sphuṭaḥ ॥ 460 ॥

[441,v]

tadākārādhānasamarthaṃ samvedanasyālambanam । ātmarūpantu svaprakāśaṃ vedana ataḥ sukhasya svasamvedanamāturīkaroti na tadākāropadhānamātrāt । ko viśeṣastayoriti cet । na kaścitparamārthataḥ । na hi sukhasya tadākārasya ca kaścidviśeṣaḥ । kevalamātmānamavaṣṭabdhaṃ tena manyamāno duḥkhyahamiti vyavasyati 〈।〉 yogī tu na tatheti na tathāsya sukhitā । tasmādvijñānaṃ svasamvedanamevānyathā sukhādivibhāgāsambhavaḥ ।

[441,vi]

nanu ca prajñādayo 'pi bhāvanāviśeṣādeva । na ca teṣāṃ vilakṣaṇatvaṃ pratimāsamānādarthāt । na cāsāvarthaḥ prajñādisvabhāvaḥ । tatra bhāvanāyā apravṛtteḥ । nahi tatrārthasya bhāvanābhisaṃskārikatā । tasmādarthavyatiriktā parā prajñā na sā sākārā ।

[441,vii]

nanu prajñādayo na vijñānasvabhāvāstatastadanākāratāyāmapi na bijñānamanākāraṃ । tadasat ।

[441,viii]

	tattvapravicayaḥ prajñā kathantattvāgrahe 'pi sā ।
	arthagrahe 'pyanākārā sā cedvijñānamapyataḥ ॥ 1127 ॥ (PVA)

[441,ix]

yadi tadarthaviśeṣagrāhiṇyapi prajñā nirākārā vijñāna 〈ma〉pyarthagrāhi kinna nirākāraṃ । nirākāramastu tadapīti cet । na sadetat yataḥ ।

[441,x]

	prajñā nāma jhaṭityeva viśuddhārthāvabhāsanaṃ ।
	tathānumānamanyasya prajñātvānupapattitaḥ ॥ 1128 ॥ (PVA)

[441,xi]

tacca sākārameveti pratipāditameva pratipādayiṣyate ca । yadi ca vijñānaṃ svasaṃvedanaṃ neṣyate । tadā na kadācidasya pratipattiriti vyavahārābhāva eva । tadāha ।

[441,xii]

	api cādhyakṣatā'bhāve dhiyaḥ syālliṅgato gatiḥ ।
	taccākṣamartho dhīḥ pūrvo manaskāro 'pi vā bhavet ॥ 461 ॥
	kāryakāraṇasāmagryāmasyāṃ sambandhi nāparaṃ ।
	sāmarthyādarśanāttatra nendriyaṃ vyabhicārataḥ ॥ 462 ॥

<442>

[442,i]

pratyakṣatābhāve parokṣaviṣayamanumānaṃ pravartate । tacca liṅgaṃ tacca liṅgamakṣādikameva manaskāraparyantaṃ । anyasya sambandhitābhāvāt । arthāpattirapi sambandhidarśanādevānyathā nopapadyata iti tasyāvṛtteḥ । tatra tāvannedriyaṃ vyabhicārataḥ । avyabhicāri hi liṅganna cendriyamanyathā no ghaṭate kāraṇatvenābhyupagamāt । samarthatā cādṛṣṭakāryasya na niścīyate । tathārthaḥ । tasyāpīndriyavadeva vyabhicāraḥ ।

[442,ii]

	tathārtho dhīmanaskārau jñānaṃ tau ca na sidhyataḥ ।

[442,iii]

dhiyosiddhatvādaliṅgatā । sādhyā hi sā । manaskārastu saiva pūrvā dhīḥ । sā codayakāle na siddhā'nyadā kathaṃ sidhyet । yataḥ ।

[442,iv]

	nāprasiddhasya liṅgatvaṃ;

[442,v]

prasiddhena hi liṅgena bhavitavyamanyathā liṅgatve sarvameva liṅgamiti sarva sarvasya sidhyet । athāpi syādarthastāvad vyaktaḥ pratyakṣaprasiddha eva । anyathā yo nāmāstīti vyavahāro 'pi na syādityandhamūkaṃ jagatsyāt । na ca vyakto'rtho'rthasattāmātrādanyathā sarvavyaktiprasaṅgena sarva〈sya〉sarvadarśitvaprasaṅgaḥ । tasmādyato vyaktatvamarthasya sā buddhiḥ । ata evāha । na hyajñāte'rthe kaścid buddhimupalabhate । jñāte tvanumānādavagacchatīti ।

[442,vi]

	api cādhyakṣatābhāve dhiyaḥ syālliṅgato gatiḥ ।
	taccākṣamartho dhīḥ pūrvo manakāro 'pi vā bhavet ॥ 1129 ॥ (PVA)

[442,viii]

atrottaraṃ ।

[442,ix]

	vyaktirarthasya cenmatā ॥ 461 ॥
	liṅgaṃ; saiva nanu jñānaṃ vyaktorthonena varṇiṇataḥ ।
	vyaktāvananubhūtāyāṃ tadvyaktatvāviniścayāt ॥ 464 ॥

[442,xi]

yadi vyaktirliṅgamathāpi vyaktorthaḥ sarvathā vyaktyanubhave na prayojanaṃ । vyaktyanubhavapurassaratvādvyaktānubhavasya ekadā svatantrā vyaktiranumīyate'nyadā viśeṣaṇabhūtā । sarvathānubhavena bhavitavyaṃ pratyakṣataḥ । anumānenānubhave'navasthā । sā cārthasya vyaktiḥ pratyakṣā buddhirapi pratyakṣaiva । tasmātparokṣatayā vyakterarthaḥ parokṣa eva bhavet । tato na liṅgam । atha karmatayā pratibhāmamāno'rtho grāhyatāparanāmikayā liṅgaṃ nahi karmatā kriyāmantareṇa bhavati । buddhiśca kriyā । tadāha

[442,xii]

sā bahirddeśasambaddhā pratyakṣamupalakṣyate ।

[442,xiii]

atrocyate ।

[442,xiv]

	kriyākṛte viśeṣe hi karmatā nānyathā kvacit ।
	kriyākṛto viśeṣaścet kriyāmātrenumā bhavet ॥ 1130 ॥ (PVA)

[442,xvi]

yadi karmatā nāma kriyākṛto viśeṣaḥ kriyāmātramevānumīyatām । na buddhikriyānumānaṃ । na cānyā kācitkriyā padārtharūpāt । tathā hi ।

[442,xvii]

	karmasthā vā kriyocyeta kartṛsthā vā parā na hi ।
	karttasthā karttṛto nānyā karmasthā nāsti karmataḥ ॥ 1131 ॥ (PVA)

<443>

[443,i]

tato na darśanaṃ dṛśyamānādanyato vā paraṃ । atha grāhyatayā'rtha eva vedyate buddhistu grāhakatayaiva । evaṃ hi pratītirmayā buddhyā gṛhīto'rtha iti ।

[443,ii]

tadapyasat ।

[443,iii]

	karaṇatvaṃ tadā buddheḥ grahaṇantu tataḥ paraṃ ।
	tadevāstu parā buddhiḥ kimarthamupakalpyate ॥ 1132 ॥ (PVA)

[443,iv]

darśanaṃ paramārthāccet gṛhyeta dvayarūpatā ।

[443,v]

	athārthasyaiva kaścitsa viśeṣo vyaktiriṣyate ।

[443,vi]

kriyākṛtaḥ tadā ।

[443,vii]

	nānutpādavyayavato viśeṣo'rthasya kaścana ॥ 465 ॥

[443,viii]

nahi buddhyā gṛhyamāṇo'rtha utpattimān tadāṅgīkriyate । siddhopasthāyī hī grāhakapratyayaḥ । yathāstīti grahaṇamātrameva buddhyā kriyate । na ca grṛhyamāṇa eva viśiṣṭo bhavati । anyarūpagrahaṇe bhrāntatā bhavet । tadrūpagrahaṇe ca pūrvāpararūpatāgrahaṇaprasaṅgaḥ ।

[443,ix]

	dīpādayo ghaṭādīnāṃ svakālāsaṅgatau yathā ।
	vyañcakājñānamapyevaṃ tulyantatrāpi codanaṃ ॥ 1133 ॥ (PVA)

[443,x]

yadi yathāvidhorthaḥ tathābhūta eva pradīpenābhivyajyate tenāpi sakalakālakalāvyāpakasvabhāvavyañjakena bhāvyamanyathā bhrāntimātrakaṃ । atha grahaṇakāle'nyathā'rtha utpadyate । tadā ।

[443,xi]

	tadiṣṭau vā pratijñānaṃ kṣaṇabhaṅgaḥ prasajyate ।

[443,xii]

yadyasāvavabodharūpavyāvṛtta evotpattimān svasamvedanameva jñānasamānakālatayā kṣaṇikamiti kimaparārthaparikalpanayā । nanu grāhakatvena buddhiḥ pratīyate grāhyatayā'rtha iti pratipāditaṃ । sattyaṃ pratipāditaṃ yadyartho vicalitarūpo bhavet । yadā tu tathābhūta evodayavān tadā sa eva tathā bhūta utpattimāniti bruvanneva kathamarthasya grāhyatāṃ parāṃ brūyāt । mayā buddhyā gṛhīta iti ca vyapadeśo na kiñcitpratītyotpādamātrādaparaṃ pratipādayati । tadāha । sarva eva vastusambandhā janasyaivopayogaviśeṣaṇavaśāt kāryakāraṇabhāvaleśaviśeṣatonyatayā vyavasthāpyante'vasthāviśeṣakhyāpanārtha । na tu vyapadeśādeva vastusiddhiranyathāpi tasyopapatteḥ । tathā hi ।

[443,xiii]

	arthoyaṃ pūrvamapyāsīnnijakāraṇabhāvataḥ ।
	tatosya dṛṣṭirjāteyamidānīntatra vastuni ॥ 1134 ॥ (PVA)
	na pratyakṣānumānābhyāmasyārthasya pratītatā ।
	tallokavyavahāroyaṃ paramarthaparaṃparā ॥ 1135 ॥ (PVA)

[443,xv]

api cārthasya viśeṣa eva yadi kaścid grāhyatā tadā ।

[443,xvi]

	sa ca jñāto'thavā'jñāto bhavejjñātasya liṅgatā ॥ 466 ॥
	yadi jñāne'paricchinne jñātosāviti tatkutaḥ ॥

[443,xvii]

	jñātatvena paricchittiryadi tadrūpameva tat ।
	apārthikāparā buddhistadviśeṣastathocyatām ॥ 1136 ॥ (PVA)
	jñātatvenāparicchinnamapi tad gamakaṃ katham ॥ 466 ॥
	jñātortha iti jānāno jñānamityavagacchati ।
	artha ityeva jānānastadarthatvasya veditā ॥ 1137 ॥ (PVA)
	tadrūpavedanerthānāṃ tādrūpyasya vyavasthitiḥ ।
	śuklārthavedane'rthasya kiṃ śauklyamaparaṃ tataḥ ॥ 1138 ॥ (PVA)

[443,xxi]

ityuktamevaitat । atha dṛṣṭiraparaiva tadā dṛṣṭa iti na paricchedaḥ । tadāha ।

<444>

[444,i]

	adṛṣṭadṛṣṭayonyena dṛṣṭādṛṣṭā na hi kvacit ।

[444,ii]

yadi dṛṣṭādaparā dṛṣṭiradṛṣṭā kathaṃ dṛṣṭarūpaparicchedaḥ । anyathānyadṛṣṭe 'pi dṛṣṭavyavahāro'nyaināyaṃ dṛṣṭa iti yathā mayā dṛṣṭa ityarthadarśanamātrādarthaviśeṣasya dṛṣṭistasya darśanāt । tathā sa viśeṣo'nyadṛṣṭāvapi niyatabhāvīti bhavedanyadṛṣṭametaditi । athaiṣa evāsau na bhavati viśeṣastena paradṛṣṭaviśeṣādarśanādātmadṛṣṭadarśanācca svadṛṣṭa ityeva pratītiḥ ।

[444,iii]

tadapyasat । yataḥ ।

[444,iv]

	viśeṣaḥ sonyadṛṣṭāvapyastīti syātsvadhīgatiḥ ॥ 468 ॥

[444,v]

yadyapi viśeṣā bahavastathāpi teṣāṃ svasamvedanatvābhāvāttairapi dṛṣṭaireva bhavitavyam । tataḥ svaparadhīgatiḥ syāt । tasmāt svasaṃvedanena bhavitavyaṃ । dṛṣṭatvena । atha so 'pyanyena dṛśyate samvedanena tathā sati tatrāpi dṛṣṭatetyanavasthā । athaikameva dṛṣṭatvantathā sati sa viśeṣonyadṛṣṭāvāpi sa eva svadhīgatireva syāt । yadā bhāvātparasya dṛṣṭatvaṃ pareṇa pratīyate tadātmadṛṣṭatvābhāve 'pi paradṛṣṭatvadarśanāt svadhīgatirbhavet । nahi tasya dṛṣṭatvasya svaparopekṣayā viśeṣaḥ । atha svayamapi dṛṣṭatvamastyeva tataḥ svadhīgatiḥ । na svadṛṣṭaparadṛṣṭayorviśeṣābhāvāt । svadṛṣṭatvaṃ svadṛṣṭisambandhapratītau jñāyate । tadapratītau tu svadṛṣṭamityeva kutaḥ । tasmātsvayaṃdṛṣṭe 'pi pareṇa dṛṣṭatāpratītau svadhīgatirbhavet । atha ya eva dṛṣṭatvaṃ pratipadyate tasya svadhīgatisambhave 'pi na doṣaḥ । nahyatra kācit kṣatiḥ । mā bhūt kṣatistathāpi vastutatvamevaṃ na bhavatīti kṣatireva । tathā hi ।

[444,vi]

	pratīyate 〈hya〉dṛṣṭatvaṃ mamānyasyeti vā kutaḥ ।
	na 〈hi〉 tatra parāpekṣā kenacidvinivāryate ॥ 1139 ॥ (PVA)
	svasamvedanabhāve tu vinivāryā bhavediyaṃ ।
	svasamvedanamanyasya samvedyamiti sāhasaṃ ॥ 1140 ॥ (PVA)

[444,ix]

etadeva sva sa mve da naṃ yadanyāgocaratve sati prakāśanannāma ।

[444,x]

	tasmādanumitirbuddheḥ svadharmanirapekṣiṇaḥ ।
	kevalānnārthadharmātkaḥ; svadharmaḥ svadhiyo paraḥ ॥ 469 ॥
	yaḥ pratyakṣo dhiyo hetuḥ;

[444,xii]

buddhyāśritena hi kenacit svabuddheranumānaṃ । sādhāraṇasya hi viṣayādidharmasya sādhāraṇānumeyapratipādanameva । tasmādātmadharmeṇātmabuddheranumāpakena bhavitavyam । svadharmaśca nāparo buddherasti । buddhireva yadi paraṃ svadharmaḥ । sā cāpratyakṣā kathamanumāpikā bhavet । atha sukhādayo buddhisamānasāmagrījanmānaḥ tairbuddhyanumānamātmadharmatvātteṣāṃ । atrāha ।

[444,xiii]

	tulyakāraṇajanmanaḥ ।
	tasya bhedaḥ kuto buddhervyabhicāryanyajaśca saḥ ॥ 470 ॥

[444,xiv]

yadi viṣayondriyādisāmagrījanitaṃ sukhādi samvedanasvabhāvameva sakalamiti pratipāditaṃ । atha dṛṣṭe viṣaye sukhamutpattimadataḥ svabuddhyanumānaṃ tadapi sukhaṃ parasya na bhavatīti kutaḥ । parasya sukhaṃ pareṇa kathaṃ pratyetuṃ śakyaṃ ।

<445>

[445,i]

	asvasamvedanatve hi vibhāgoyaṃ kathambhavet ।
	bhayāderapi romāñca upajāyata eva hi ॥ 1141 ॥ (PVA)

[445,ii]

yadi sukhādayaḥ svasamvedanatvenāvasthitāḥ parasambandhinaḥ tadā na pratīyanta iti yuktam । anyathā tu parasambandhitāṃ ko nivārayet । mama romāñcajanakāstato mamaiveti cet । etadapi kutaḥ । na hi parayoṣinna janayati sukhaṃ । samvedyamāno hi sukhādyātmā janayati romāñcādikaṃ svasambandhyanyathā veti kvedamupayogi । svena sukhena romāñcādijanane prasiddhe svasambandhitāpratītiḥ । svasambandhitāpratītau tena jananamitītaretarāśrayadoṣaḥ । api ca । buddhayanvayavyatirekānuvidhāyī tatkāraṇānuvidhāyī vā buddheranumāpako bhavet । tatra ।

[445,iii]

	rūpādīn pañca viṣayānidriyāṇyupalambhanam ।
	muktvā na kāryamaparaṃ tasyāḥ samupalabhyate ॥ 471 ॥

[445,iv]

buddhisamānasāmagrījanmāna indriyādayo buddhirvottarā ।

[445,v]

	tatrātyakṣaṃ dvayaṃ paṃcasvartheṣveko 'pi nekṣyate ।
	rūpadarśanato jāto yonyathā vyastasambhavaḥ ॥ 472 ॥

[445,vi]

dvayamatyakṣamitīndriyamupalambhanañca pañcasvartheṣveko 'pi rūpādiṣu tathābhūto nekṣyate yo rūpadarśanādupajātaḥ । nahi rūpādayo rūpadarśanato jāyante kāraṇāntarādupajātatvāt । rūpadarśanajātatve tu tatvameva teṣānna bhavet । tathā hi ।

[445,vii]

	rūpadarśanamarthānāṃ sarveṣāmeva sambhavata ।
	pratiprāṇi vibhinnaṃ syāttathārtho 'pi tadudbhavāt ॥ 1142 ॥ (PVA)

[445,viii]

yathā rūpadarśanaṃ pratiprāṇi bhidyate tathā rūpādayo 'pi । tayordadi 〈।〉

[445,ix]

	sarva evopalabhyeran tadviśeṣāvadhāraṇe ।
	nānāvabhāsitajjñānaṃ pratiprāṇi prasaktimat ॥ 1143 ॥ (PVA)

[445,x]

pratisvamupalambhe tu jñānataiva svavedane ।

[445,xi]

yadi sarva eva pratiprāṇi vibhinnasvabhāvā rūpādayaḥ sarvai rupalabhyerannanekarūpādyupalambho yugapad bhavet । na cāsti tathā । tadayantāvadapakṣa eva । atha svadarśanajanitameva rūpādikamupalabhyate tathā sati pareṇāsamvedanādarthataiva hīyeta svasamvedanābhyupagame । atha pareṇopalabhyate tathā sati tajjanitena tasyāpareṇa viśeṣeṇa bhavitavyam । so 'pi pareṇopalabhyate tasyāpyapareṇetyanavasthā । tasmātsvavedanenāsvasamvedanena ca yadyevamapratītaṃ talliṅgamityatisāhasam । na khalvapratītasya liṅgatā । tataśca liṅgalakṣaṇābhāvādanumānena pratīyate buddhirityasadetat । bhavatu nāmārthasyānyasya vā pratītistathā sati ।

[445,xii]

	yadevamapratītantal liṃgamityatisāhasam ।
	vidyamāne 'pi liṅge tāntena sārddhamapaśyataḥ ॥ 473 ॥
	kathaṃ pratītiliṅgaṃ hi nādṛṣṭasya prakāśakam ॥

[445,xiv]

dṛṣṭasyaivāgneḥ svaprasavena dhūmādinānumānannānyathā । na khalu dṛṣṭasya prāk pāvakasya dhūmonumāpako dṛṣṭo dṛṣṭaḥ ।

[445,xv]

	tata evāsya liṅgātprāk prasiddherupavarṇṇa ne ॥ 474 ॥
<446>
	dṛṣṭāntāntarasādhyatvaṃ tasyāpītyanavasthitiḥ ।

[446,ii]

na hyanumānaṃ dṛṣṭāntaṃ pratyācaṣṭe । tathā satyanumānameva na syāt pratyakṣavat । pratyakṣasya lakṣaṇāntaramastītyanumānatve'syāpi samānaṃ । tasmāttadapi dṛṣṭāntasādhakamanumānaṃ dṛṣṭāntāntarāttadapi tadantarādityanavasthā nāma pratipattiḥ । athārthāpattyā tatsādhanaṃ na kasyacidevaṃ pratītiḥ । nahyartha eva na ghaṭate yadi pratītirnna syāditi kasyacitpratītiḥ । pratītortho nopadyeta yadi prītitirnna syāditi cet । keyaṃ pratītatā nāma । pratītyā viṣayīkṛtatvañcet । nanu pratīterapratītau tadeva pratītyā viṣayīkṛtatvaṃ cintyam । purovarttitā cet । na purovarttitāpi kathamapratītā pratītiṃ sādhayet । pratītā cet tatrāpyaparā purovartiteti tatrānavasthoktaiva । tasmātpurovarttitānyo vā catuḥprakārapratītisiddhau na liṅgam ।

[446,iii]

	ityarthasya dhiyaḥ siddhiḥ nārthāttasyāḥ kathañcana ॥ 475 ॥
	tadaprasiddhāvarthasya svayamevāprasiddhitaḥ ।

[446,iv]

buddherarthasiddhirabuddhikārthasiddhau sarvaḥ sarvadarśī bhavet । yadi buddhirātmānaṃ vastuni savyāpāraṃ paśyati tadārthaḥ pratīta iti bhavedanyathā na kiñcitpratipannamiti syāt । svayameva vā sarvaṃ pratīyate । tasmānnārthād buddhiprasiddhiḥ । pūrvoktadoṣaprasaṅgāt ।

[446,v]

	pratyakṣāñca dhiyaṃ dṛṣṭvā tasyāśceṣṭābhidhādikaṃ ॥ 476 ॥
	paracittānumānañca na syādātmanyadarśanāt ।

[446,vi]

	sambandhasya;

[446,vii]

yadi pratyakṣeṇātmani buddhitatsambandhinoḥ kathañcitpratītistadā tatsambaddhaliṅgadarśanātparatrāpi buddheranumānambhavet anyathā na yuktaṃ । pareṇa dṛṣṭortha ityanumānañcet । svadṛṣṭasya kutaḥ pratītiḥ । anumānata eveti cet tatrāpyaparo dṛṣṭānta ityanavasthā । pratyakṣeṇaiva pratīyata iti cet । nanu pratyakṣamarthaṃ nīlādikaṃ pratyeti kathaṃ dṛṣṭatvaṃ । svasambandhitāmapi pratyetīti cet । svasambāndhitā tarhi dṛṣṭatvaṃ taccetpratīyate ātmani tena svasamvedanapratipannaḥ syāt । tasya pareṇa pratipattāvanavasthā । tatrāpi dṛṣṭatā tathaiva pratītiviṣaya iti । tatortho dṛṣṭaḥ । pratītidṛṣṭā pratītipratītirityādi yadā ca pratītiṃ pratyeti tadā na dṛṣṭatāṃ pratītireva dṛśyā tadā bhavet । tasmādviṣayamātrameva pratīyate na dṛṣṭatā nāmeti nārthāpatterutthānaṃ । api ca ।

[446,viii]

nahi tasya pratyakṣatā yena tatrārthasya liṅgatā 〈।〉 nahi smaraṇameva pratyakṣaṃ । tataḥ 〈।〉

[446,ix]

	manobuddhāvarthaliṅgāprasiddhitaḥ ॥ 477 ॥

[446,x]

kathamanumānamityupaskāraḥ । atha tatrāpyartha eva jātyādikaḥ pratibhāti tatonumānaṃ 〈।〉 dattamatrottaram । na ca pramāṇantaditi kathamarthaḥ pratibhāseta । pratibhāsamāno dṛśyate sattyo'sattyo veti yadi paraṃ vivāda iti cet । keyamasattyatā nāma । yā visamvāditā । na 〈।〉 tadrūpe visamvādābhāvāt । tena rūpeṇāvaśyameva sattyena bhāvyaṃ । asattyavyavahārādasattyamiti cet । koyaṃ vyavahāraḥ । pramāṇaṃ cet । pramāṇena pratipannaṃ kathamasattyaṃ । asattyatayaiva pratipannañcat । na asattyatāyāntadrūpavyatirekeṇāpratīteḥ । svarūpamātrakameva pratīyate na <447> parārthakriyetyapi na saṅgataṃ । tathā sati svasamvedanaprasaṅgāt । pareṇa vedyate cet । na 〈।〉 smaraṇasya dṛṣṭatāyāmabhiniveśāt pūrvarūpatā ca nāsyeti na pratītirasya । athaitadapi viṣayīkaroti । na tarhi smaraṇaṃ । svasamvedanantu pratyakṣamatreti yuktaṃ । tathā hi pratītirmameyamevamiti vyavahāraḥ । prameyarahitā pratītirevāsattyatā । nālaukikāditvaṃ tathā vyavahārābhāvāt । api ca buddhyantareṇārthāpattyānyena vā ।

[447,ii]

	prakāśitā kathaṃ vā syāt buddhirbuddhyantareṇa vaḥ ।

[447,iii]

buddhayo hi parasparaṃ prakāśikāḥ kathaṃ । yataḥ ।

[447,iv]

	aprakāśātmanoḥ sā syād vyaṅgyavyañjakatā kutaḥ ॥ 478 ॥

[447,v]

na hyaprakāśātmanoḥ paraspareṇānyathā vā vyaṅgyavyañjakatābhāvo yuktaḥ । prakāśena hi pradīpaprabhātmanā paṭādayo'prakāśāḥ prakāśyante nānyathā ।

[447,vi]

	viṣayasya kathaṃ vyaktiḥ; prakāśe rūpasaṃkramāt ।

[447,vii]

prakāśe hi svayantadarthasya saṃkramātprakāśanaṃ tadyathā pradīpaprabhādau saṃkrāntasya ghaṭādeḥ prakāśanam ।

[447,viii]

	sa ca prakāśastadrūpaḥ svayameva prakāśate ॥ 479 ॥

[447,ix]

yathā tarhi ghaṭasyānyadrūpamanyatprabhāyāstathānyadvijñānasya rūpamanyadrūpādīnāṃ ।

[447,x]

tadetadasat ।

[447,xi]

	bhavatyevantathāpyasya samvidvāhyapradīpavat ।
	nahi samvedanābhāve dyotyadyotakatāgatiḥ ॥ 1144 ॥ (PVA)

[447,xii]

yadyapi nāmānyabhāvijñānaviṣayayostathāpi pradīpavadeva svaprakāśena vijñānātmanā bhavitavyam । atha tadvadeva vijñānāntaragrāhyatā ।

[447,xiii]

tadasat ।

[447,xiv]

	yadi svasmādvibhinnena vijñānenāsya vedanam ।
	tatsadharmatayaivāsyā bāhyatvamapi samvidaḥ ॥ 1145 ॥ (PVA)
	athāsya nāsti bāhyatvaṃ svasamvedanatā na kim ।
	vyatiriktena tasyāpi nālokena prakāśanam ॥ 1146 ॥ (PVA)

[447,xvii]

ata evāha ।

[447,xviii]

	tathābhyupagame buddheḥ buddhau buddhiḥ svavedikā ।
	siddhānyathā tulyadharmā viṣayo 'pi dhiyā saha ॥ 480 ॥

[447,xix]

yadi prakāśāyāṃ svayaṃ buddhau buddheḥ saṃkramāt prakāśyā buddhirbuddhyā svavedikā tarhi buddhiranyathā । buddheranyaprakāśatāyāṃ tulyadharmatvāttatsarūpatayā viṣayo 'pi prakāśako buddheḥ syāt ।

[447,xx]

	iti prakāśarūpā naḥ svayaṃ dhīḥ saṃprakāśate ।
	anyosyāṃ rūpasaṃkrāntyā prakāśaḥ sanprakāśate ॥ 481 ॥

[447,xxi]

evameva prakāśyaprakāśakabhāvo rūpabuddhyoḥ yadutaikaṃ svaprakāśamanyasya tadrūpatayotpattiḥ ।

<448>

{2.1.2.7.3.3}

<(ga) arthaprakāśanaṃ vijñānarūpeṇa>

[448,i]

nanu bhavatu svaprakāśā buddhirekānyā tu prakāśyā sādṛśyasambhavāt । yathā pitṛrūpaṃ gṛhṇātīti । tadāha ।

[448,ii]

	sādṛśye 'pi hi dhīranyā prakāśyā na tayā matā ।
	svayaṃ prakāśanād; arthastadrūpeṇa prakāśate ॥ 482 ॥

[448,iii]

aprakāśasya hi prakāśanamanyena na prakāśasyaiva । sādharmyamātrāt । aprakāśasyāpi na paramārthataḥ prakāśaḥ । kathamarthaḥ prakāśate । arthastadrūpeṇa prakāśa 〈ka〉 rūpeṇa prakāśate natvanyena prakāśyate । buddhyośca svaprakāśakatvaṃ dvayorapi samānamato na prakāśyaprakāśakabhāvaḥ ।

[448,iv]

	yathā pradīpayorddīpaghaṭayośca tadāśrayaḥ ।
	vyaṅgyavyañjakabhāvena vyavahāraḥ pratanyate ॥ 483 ॥

[448,v]

nahi pradīpayoḥ sārūpyotpattisambhave 'pi parasparaṃ prakāśyaprakāśakabhāvaḥ ।

[448,vi]

dīpaghaṭayostarhi katham । pradīpasāmagrīto ghaṭastadrūpa utpadyate'taḥ so 'pi svaprakāśa eva prakāśyate nānyathā । tathānvayavyatirekaparikalpitāpoddhāratastathā vyavahāro na paramārthata ityalaṃ prasaṅagena ।

[448,vii]

	viṣayendriyamātreṇa na dṛṣṭimiti niścayaḥ ।
	tasmādyatoyaṃ tasyāpi vācyamanyasya darśanam ॥ 484 ॥

[448,viii]

yadi viṣayendriyamātrata eva dṛṣṭa iti niścayo bhavet । sakalameva dṛṣṭimiti niścīyeta । dṛṣṭameva dṛṣṭamiti niścīyeta 〈।〉 dṛṣṭameva dṛṣṭaṃ niścīyata iti cet । kimidaṃ dṛṣṭannāma । yatra darśanamutpannaṃ । kimidaṃ darśanamiti । tadeva paryanuyuktaṃ yatrābhimukhaṃ cakṣurādikaṃ । cakṣurabhimukhamiti kathaṃ pratīyate । tatrāpi dṛṣṭatvena vyavahāraḥ kathamityanavasthā । atha darśanotpattimātrato niścayaḥ । nānubhūtatvena niścayāt । na cānubhavamātrādananubhūta iti niścayaḥ । nahi śuklatānanubhave śukla iti niścayaḥ । tasmādyadanubhavānusārī niścayasthābhūtenaivānubhavena bhavitavyamiti niścayo yuktaḥ ।

<(4) svasaṃvittisiddhiḥ>

{2.1.2.7.4.1}

<(ka) smṛteḥ svasaṃvittiḥ>

[448,ix]

	smṛterapyātmavitsiddhā jñānasyā; nyena vedane ।
	dīrghādigrahṇanna syād bahumātranavasthite ॥ 485 ॥

[448,x]

na kevalaṃ viṣayajñānata〈j〉jñānaviśeṣāt svasamvedanaṃ । smṛterapi tatsidhyati ।

[448,xi]

nanu smṛteranubhavamātraṃ sidhyati na svasamvedanam । anyenāpi samvedane smṛtiryuktaiva ।

[448,xii]

tadanuttaraṃ । anyena vedane jñānasya dīrghādigrahaṇanna syāt । bahumātranavasthānāt ।

<449>

[449,i]

yathā hlasvadvayanirantaraprayoge tadanavasthāne nānavasthitamavasthitena sahaikatvena pratīyata iti prāk pratipāditam । dīrghaplutamātrādergrahaṇanna syādeva । ekaikamātrāgrahaṇe na dīrghādigrahaṇaṃ । nāpi samudāyaḥ pratīyate । pūrvāparasaṅkalanena pratītiriti cet । na 〈।〉 tasyāpi pratītaviṣayatvāt ।

[449,ii]

nanu pratīta eva dīrghādilakṣaṇorthaḥ na pratītaḥ । kintu dīrghādilakṣaṇortho na pratītaḥ । tataḥ hlasvadvayamiva mātrādvaye taditi pratīyate । nāparo dīrghaḥ ।

[449,iii]

nanu yasyāpi svasamviditā buddhistasyāpi kathandīrghādigrahaṇaṃ । tadākāraikabuddhisamvedane dīrghavedanavyavasthā । asvasamvedanavādino 'pi tarhi tadākāraikabuddhivedanamastyeva । kevalamanyayā buddhyā । na cānayoravasthayorviśeṣasthāhi ।

[449,iv]

	anyena vedyate vedyaṃ vedyatvādvedyabāhyavat ।
	tato buddhirapi prāptā vedyatvādanyavedikā ॥ 1147 ॥ (PVA)

[449,v]

tadasat । yata evamapi syāt ।

[449,vi]

	anyena vyajyate vyaṅgyaṃ vyaṅgyatvād ghaṭavastuvat ।
	tatonyadyotyatā prāptā pradīpasyāpi sāṃprataṃ ॥ 1148 ॥ (PVA)

[449,viii]

uktañcātra kiñcit । yadyanyayā buddhyā pūrvikā buddhirvedyeta । tadānyatadākārabuddhyavedanādviṣayasya ca tadābhāvādavedanameveti utsannonubhavorthina iti pratipāditaṃ । athāpi syādanavasthānameva nāsti mātrāṇāṃ । tato na dīrghādyagrahaṇam ।

{2.1.2.7.4.2}

<(kha) sphoṭo-nirāsaḥ>

[449,ix]

tadapyasat । yata〈ḥ〉 ।

[449,x]

	avasthitāvakramāyāṃ sakṛdābhāsanānmatau । varṇṇaḥ syādakramo dīrghaḥ;

[449,xi]

na hyavasthitamakrameṇa pratīyamānaṃ dīrghambhavati kālakrameṇa pratīyamāne dīrghamiti vyavasthānāt । kramo 'pi mātrāṇāmastyeva nāntyāvasthāyāṃ dīrgha ityādipratipattiḥ । tadā ca kramaḥ pratīyamāno nānyathaivāsau pūrvikāyā buddheḥ । athaikaivā'sau pūrvāparabhāgagrāhiṇī ।

[449,xii]

tadapyasat । tathā hi ।

[449,xiii]

	kramavānakramāṃ kathaṃ ॥ 486 ॥
	upakuryādasaṃśliṣyan varṇṇabhāgaḥ parasparaṃ 〈।〉

[449,xv]

pūrvāparo hi varṇṇabhāgaḥ parasparamanavasthāyitvenāsaṅgataḥ । kathamekāṃ buddhimupakurvīta । viṣayagrahaṇaṃ hi buddhirviṣayabhede ca buddhibhedo 'pīti naikā buddhiriti kathaṃ kramapratītiḥ । tathā cāha । nahi ।

[449,xvi]

	akrameṇa grahādantakramavaddhīśca no bhavet ॥ 487 ॥

[449,xvii]

〈kaścid〉 ajñāterthe buddhimupalabhate । jñāte tvanumānādavagacchati । yathā cāsāvarthajñānānusāreṇa kalpyate tathā tadbhedavatyapi । tathāhi । loko vyapadiśatīdānīṃ mama buddhi<450>rutpannā । athaika evāsāvarthātmā dīrghādikaḥ pratīyate । dīrghādirhyeka eva prathamamutpadyate । tato dīrghasyaikasyaiva pratipattau dīrghā buddhirapyekaiva ।

[450,ii]

tadapyasattyaṃ । yataḥ ।

[450,iii]

	āntyaṃ pūrvasthitādūrdhvaṃ bardhamāno dhvanirbhavet ।

[450,iv]

kaści〈d〉 yadyeka evāsau varṇṇātmā tadā prathamabuddhyaiva pratipanna iti kālakṣepo na syāt । pūrvabhāgāśravaṇe cāṃtyabuddhyāpi pratīyate dīrghādiḥ । athāparāparabhāgapratītyā dīrghādipratipattiḥ । tadā eko dīrgha iti na syāt । atha pūrvo 'pyanuvarttate'parasyāpi ca pratipattiḥ । tathā sati barddhamānatā dhvaneḥ syāt । pūrvasyānvayādaparasya ca sambhavāt । antyāvasthāyāñcāsau dīrgha iti pratyayaḥ । tadā cākramaṃ grahaṇamiti kramavaditi na syāt । pūrvāpekṣayā krama iti cenna । pūrvāparabuddhyoranyattvāt । atha prathamamutpannā buddhirekaivāste ।

[450,v]

tadapyayuktam ।

[450,vi]

	dhiyaḥ svayañca na sthānaṃ tadūrdhvaviṣayāsthiteḥ ॥ 488 ॥

[450,vii]

na hyanupacitadhvanirupacitadhvanikālamāste । tathā cedaparaḥ punarupacaya iti saivānavasthā । atha viṣayānavasthāne 'pi svayamevāvatiṣṭhate tadāpi ।

[450,viii]

	sthāne svayanna naśyetsā paścādapyaviśeṣataḥ ।

[450,ix]

yadi viṣayagrahaṇamantareṇāpi tadgrahaṇarūpā buddhiravatiṣṭhet na kadācinnaśyet । ityatidīrghatā bhavet । atha viṣayagrahaṇābhāvo viṣayābhāve tadā na dīrghagrāhikā bhavet । bhāgamatrasya grahaṇāt । athaika eva varṇṇātmā'krama utpannaḥ kālāntarasthāyī । tadayuktaṃ ।

[450,x]

	doṣoyaṃ sakṛdutpannākramavarṇṇasthitāvapi ॥ 483 ॥

[450,xi]

yadi sakṛdutpannaḥ kiyantamapi kālamāste sarvadā tiṣṭhet paścādapyaviśeṣāditi । kiñca ।

[450,xii]

	sakṛdyatnodbhavādvyarthaḥ syādyatnaścottarottaraḥ ।

[450,xiii]

yenaiva prayatnena prathamaṃ rūpaṃ nirvarttitaṃ tenaiva paro 'pi bhāgastadavyatirekāditi tasmādaparasya vyarthataiva ।

[450,xiv]

	vyaktāvapyeṣa varṇṇānāṃ doṣaḥ samanuṣajyate ॥ 490 ॥

[450,xv]

sakṛdyatnena sarvasya vyaktatvādyatnāntaramanarthakaṃ । tasmānnaikabuddhyā dīrghāvayavānāṃ grahaṇam । anekabuddhigrahaṇamupagantavyam ।

[450,xvi]

tadā ca ।

[450,xvii]

	anekayā tadgrahaṇe yā〈'〉ntyā dhīḥ sānubhūyate ।
	na dīrghagrāhikā sā ca tanna syāddīrghadhīsmṛtiḥ ॥ 491 ॥

[450,xviii]

yadā naikayā buddhyā dīrghāvayavānāṃ grahaṇaṃ tadāntyā buddhirbuddhyantareṇānubhūyate । sā ca na dīrghagrāhikā tataḥ । kathaṃ dīrghadhīsmaraṇaṃ । nānanubhūtasmaraṇam । antyā ca buddhirbuddhyantareṇānubhūyate । pūrvabuddhināntu vyavahitatvānnānubhavaḥ । antyā ca na dīrghagrahaṇavyāpṛtā

<451>

[451,i]

tato dīrghādidhīsmaraṇamapi na bhavet 〈।〉 athāpi syāt pṛthak pṛthak buddhīnāṃ buddhyantarairgrahaṇaṃ sarvāḥ smaryanta iti dīrghadhīsmṛtiḥ ।

[451,ii]

tadapyayuktaṃ । yataḥ ।

[451,iii]

	pṛthak pṛthak ca buddhīnāṃ saṃvittau tu dhvaniḥ śruteḥ ।
	avicchinnābhatā na syād ghaṭanañca nirākṛtam ॥ 492 ॥

[451,iv]

buddhigrāhikābhirbuddhibhiḥ śabdabhāgabuddhīnāṃ vyavadhānādavicchedapratītirnna syāt । na hi vicchinnamavicchinnaṃ pratyetuṃ śakyaṃ । saṃghaṭanena pratītiriti cet । atrāha ।

[451,v]

ghaṭanañca nirākṛtam । "anyatrāpi samānantadvarṇṇayorvā sakṛcchruti"rityādinā ।

[451,vi]

api ca ।

[451,vii]

	vicchinnaṃ śṛṇavato 'pyasya yadyavicchinnavibhramaḥ ।
	hrasvadvayoccāraṇe 'pi syādavicchinnavibhramaḥ ॥ 493 ॥

[451,viii]

hrasvadvayasya nirantaramuccāraṇannāstīti । vicchedādekabuddherabhāvaḥ । yadi tu mātrāṇāmapi sa eva vicchedastathāpyavicchedābhimānaḥ । sa tarhi hrasvadvayoccāraṇe 'pi samāno nyāya iti kasmānna dṛṣṭaḥ ।

[451,ix]

na cātra vicchedapratītirapi tu viccheda eva । na tu vibhramaḥ ityayameva pakṣaḥ kṣamaḥ । kiñca ।

[451,x]

	vicchinne darśane cākṣādavicchinnādhiropaṇaṃ ।
	nākṣātsarvākṣabuddhīnāṃ vitathatvaprasaṅgataḥ ॥ 494 ॥

[451,xi]

yadyayamavicchedapratyayo vibhrama eva tadākṣajo vā bhavenmānaso vā । yadīndriyajaḥ sarvākṣabuddhīnāṃ vitathatvambhavet । tathā hi ।

[451,xii]

	sarvāntyo 'pi hi varṇṇātmā nimeṣatulitasthitiḥ ।
	sa ca kramādanekāṇusambandhena nitiṣṭhati ॥ 495 ॥
	ekāṇavatyayakālaśca kālolpīyān kṣaṇo mataḥ ।
	buddhiśca kṣaṇikā tasmātkramādvarṇṇānprapadyate ॥ 496 ॥
	iti varṇṇeṣu rūpādāvavicchinnāvabhāsinī ।
	vicchinnāpyanyayā buddhiḥ sarvā syādvitathārthikā ॥ 497 ॥

[451,xv]

krameṇa hi sakalavarṇṇapratipattiḥ 〈।〉 kṣaṇikā buddhiraparāparaprabandhavadrūpeṇa varṇṇagrahaṇāt । rūpādayo 'pi janmabhājaḥ kramādeva । tataḥ tatrāpi yadindriyamalātacakravad bhrāntaṃ pratyayaṃ janayet na kvacid bhrāntatā bhavet । atha mānaso vibhramaḥ । tadānyo doṣaḥ । tathā hi ।

[451,xvi]

	ghaṭanaṃ yacca bhāvānāmanyatrendriyavibhramāt ।
	bhedālakṣaṇavibhrāntaṃ smaraṇantadvikalpakaṃ ॥ 498 ॥
<452>
	tasya spaṣṭāvabhāsitvaṃ jalpasaṃsargiṇaḥ kutaḥ ।

[452,ii]

mānaso hi viplavaḥ spaṣṭatāmatikramya vartamāna eva spaṣṭo bhavatītyasattyamevaitat ।

[452,iii]

spaṣṭākārañca varṇṇādyākāraṃ vijñānamiṣyate 〈।〉 tatkathamasau mānasī bhrāntiriti yuktaṃ । jalpasaṃsargiṇo hi na spaṣṭatāsambhavo na vikalpānubaddhasya spaṣṭārthāvabhāsitetyuktaṃ । tathā ।

[452,iv]

	nākṣagrāhyesti śabdānāṃ yojaneti vivecitam ॥ 499 ॥

[452,v]

atha 〈।〉

[452,vi]

	vicchinnaṃ paśyato 'pyakṣairghaṭayedyadi kalpanā ।
	arthasya tatsamvittaśca satataṃ bhāsamānayoḥ ॥ 500 ॥
	bādhake'sati sannyāye vicchinna iti tatkutaḥ ।

[452,viii]

nāvicchinnaṃ pratibhāsamānaṃ vicchinnamiti kalpanīyaṃ । na khalu pratyakṣamanyathā kalpanāmarhati kalpanāyā evāsattvakalpanaṃ yuktaṃ pratyakṣabādhitattvāt । tasmādasadetat । atha svasamvedanaṃ nāstīti buddhaddhyantarasamvedanābhyupagamo na ca yugapad buddhisambhavaḥ । tena buddhyantareṇa vyavadhānādvicchinnaṃ darśanamiti । atrāha ।

[452,ix]

	buddhīnāṃ śaktiniyamāditi cetsa kuto mataḥ ॥ 501 ॥
	yugapadbuyadṛṣṭeśca cet tadevedaṃ vicāryate ।

[452,x]

śaktiniyame hi buddhīnāṃ yugapadasambhavaḥ । sa eva tu śaktiniyamaḥ kutovasātavyaḥ । atha yugapadbuddhya rśanācchavitaniyamaḥ । vicchinnaṃ tarhi darśanaṃ nāstyadarśanasya tatrāpi sambhavāt । athādarśanaṃ tatra na pramāṇaṃ । yugapadadarśanaṃ api tarhi kathaṃ pramāṇam ।

[452,xi]

	vicchinnabuddhyutpādasya yo'bhāvasyāprasādhakaḥ ।
	sa evānupalambhaḥ kiṃ yaugapadyasya sādhakaḥ ॥ 1149 ॥ (PVA)

[452,xii]

tatra kimavicchinnadarśanādyugapadutpādaḥ pratyayānāmathāyaugapadyadarśanādvicchinnadarśanaṃ kalpyatāmiti vicāryametat ।

[452,xiii]

nanu yugapad buddhyadarśanamastyeva । nahi nittye 'pyabhāvibhūtarūpadarśanamupalabhyate yugapat krameṇaiva darśanāt । āgamo 'pyasti bhavataḥ । tathāhyuktaṃ 〈।〉 "asthānamanavakāśo yadapūrvācarame dve citte samutpadyeyātāṃ ।"

[452,xiv]

tadapyasat ।

[452,xv]

	tāsāṃ samānajātīye sāmarthyaniyamo bhavet ॥ 502 ॥
	tathāhi samyak lakṣyante vikalpāḥ kramabhāvinaḥ ।

[452,xvi]

buddhīnāṃ hi śaktiniyamaḥ samānajātīyavijñānotpādanāpekṣayā na sāmānyena । cakṣurādivijñānāni samānajātīyaṃ cakṣurādivijñānameva notpādayanti na punaḥ sakalameva । tatra yadi grāhyagrāhakarūpaṃ dvayamutpādayedasamānajātīye ko virodhaḥ ।

<453>

{2.1.2.7.5}

<(5) pratyabhijñānirāsaḥ>

[453,i]

nanu vikalpo 'pi spaṣṭāvabhāsī pratyabhijñānākhyapratyakṣapratyayaḥ parairiṣyate । iṣyatāṃ na tu tathā । tathāhi ।

[453,ii]

	etena yaḥ samakṣerthe pratyabhijñānakalpanāṃ ॥ 503 ॥
	spaṣṭāvabhāsāṃ pratyakṣāṃ kalpayet so 'pi vāritaḥ ।

[453,iii]

indriyavijñānasya pūrvāpararūpagrahaṇasamarthasyābhāvātkalpane ca spaṣṭāvabhāsavatī pratyakṣamiti yo manyate pratyakṣatayā so 'pi vāritaḥ । tathāhi । na kalpanā spaṣṭāvabhāsā tasyāḥ kutaḥ pratyakṣatā । na spaṣṭāvabhāsitve 'pi pramāṇatā vyabhicārāt । tathā hi ।

[453,iv]

	keśagolakadīpādāvapi spaṣṭāvabhāsanāt ॥ 504 ॥
	pratītabhede 'pyadhyakṣā dhīḥ kathantādṛśī bhavet ।

[453,v]

adhyakṣasya tatra bādhitatvādanadhyakṣatā । kena bādhyate'ntarā vicchedena । ihāpi pūrvāpararūpāpratibhāsanalakṣaṇo vicche〈do〉styeva ।

[453,vi]

	tasmānna pratyabhijñānādvarṇṇādye katvaniścayaḥ ॥ 505 ॥

[453,vii]

pramāṇatvābhāvādato ya āha ।

[453,viii]

	mātrābhede 'pi varṇṇānāmekatvaṃ pratyabhijñayā ।
	pratīyate tataḥ kena dīrghāderagraho bhavet ॥ 1150 ॥ (PVA)

[453,ix]

tasyāpi vacanamātrametanna pramāṇaṃ pratyabhijñeti pratipādanāt । api ca । na pratyakṣamakṣajaṃ pratya 〈bhi〉 jñā । tathāhi ।

[453,x]

	pūrvānubhūtasmaraṇāttaddharmāropaṇād vinā ।
	sa evāyamiti jñānaṃ nāsti taccākṣaje kutaḥ ॥ 506 ॥

[453,xi]

na pūrvānubhavamantareṇa smaraṇaṃ na smaraṇamantareṇa sa evāyamityevaṃ rūpaṃ pratyabhijñānaṃ । pūrvānubhūtaikatvagrahaṇarūpā hi pra tya bhi jñe dānīmanubhūyamānasya । na ca smaraṇamantareṇa pūrvarūpatāgrahaḥ । na ca smaraṇaviṣayorthaḥ pratyakṣagocaro'nyathā sakalameva pūrvānubhūtaṃ pratyakṣamiti kimidamakṣavyāpāreṇa । atha kadācitpūrvadṛṣṭaṃ mṛtanaṣṭamapi syādata idānīmakṣavyāpāropekṣyate । yadyevamakṣavyāpārastatraivāstu kintaddeśagamanena । yogyadeśatāṃ vinā nākṣaṃ samarthamiti cet । yadyevaṃ deśāntaradṛṣṭa iha pratyabhijñānābhāvaḥ । nahi deśāntarasambandhi rūpaṃ yogyadeśāvasthāyi । ubhayadeśasambandhyekameva tena sa eva yogyadeśastatoyamadoṣaḥ । evaṃ tarhi smaraṇamantareṇaiva kasmānna tathā pratīyate । tatsamba dhasyāpagamānna pratītiḥ । smaraṇe 'pi tarhi kathaṃ sa evāyamiti syāt । vyapagatasyāpi smaraṇamityadoṣaḥ । na pramāṇampratyabhijñā । sambandhopagato na sambandhīti cet । tasya tarhi pūrvadeśakālasambandhābhāve idānīntanameva rūpamiti bheda eva pūrvāparayoḥ । ataḥ sa evāyamiti pratītirnna bhedaḥ ।

[453,xii]

nanu saiva kena pratītiriti vicāryamidameva । nahi pratītimātraṃ pramāṇamanyathā kiṃ

<454>

[454,i]

pratyakṣatvasādhananirbbandhena । pūrvakālādisambandhe cāpratīyamāne yadi nityatvamucyate sarvapadārthānāmeva nittyatā bhavet tadotpattimatāmapi ।

[454,ii]

	idānīntanarūpeṇa pratītāvapi nittyatā ।
	yadi tatkṣaṇasambhūte kasmādiva na nittyatā ॥ 1151 ॥ (PVA)

[454,iii]

yadyapi tasya pūrvatā notpannā tathāpyastyeva । anutpannā kathamasti vinaṣṭā kathamastīti samānaṃ codyam । na ca prāgabhāvapradhvaṃsābhāvayorviśeṣaḥ । ayamasti viśeṣaḥ pradhvastaṃ smaryate । prāgabhūtamapi sambhavānumānena pratīyate । bhāvitayā pratīyate na pūrvatayā ।

[454,iv]

nanu bhāvitā pratīyata iti bhāvipratyakṣaṃ bhaviṣyatītyarthaḥ । tena tadā nāsti paścād bhaviṣyatīti । ihāpi bhūtatayā pratīyate pratyakṣamabhūditi nedānīmastīti 〈।〉 bhavatu kathamidānīmapyasti । idānīmapi pratīteridānīmastīti । madhye tarhyastīti kathaṃ idānīmeva darśanāt । nahi pūrvamasadidānīmupalabhyate । na tarhi pratyakṣametat na cānumānamapi tasya pūrvāstitayā sambandhāgrahaṇāt । nirantaradarśane sambandhagrahaṇamiti cet । na 〈।〉 nirantaradarśane pramāṇābhāvāt । nahi nirantaraṃ mama darśanamiti smaraṇādaparaṃ pramāṇaṃ । iyameva pratyabhijñeti cet । na । pramāṇatvasya cintyatvāt । avisamvādātpramāṇamiti cet । na nittyatāyāmavisamvādābhāvāt । tasmādayamavisamvādorthakriyāmātre tādṛśā ca padārthena tādṛśī kriyaterthakriyā । na tenaiva । pramāṇābhāvāt । anyathā sarvadārthakriyāsambaddha iti tadaivārthakriyānubhūyeta । abhāvādarthakriyāyā iti cet । kathamidānīmarthakriyāsambaddhetarayorna bhedaḥ । paścāttatraivārthakriyānubhūyata iti na saṅgatam । anavasthāprasaṅgāt । yataḥ । tatrāpi paro'rthakriyā'visamvādo'bhyupagantavyastatrāpyapara iti na vyavatiṣṭheta । tasmādapramāṇameva pratvabhijñeti sthitametat ।

[454,v]

tasmādvyavahitatvānmātrāgrahaṇasya nairantaryābhāvānna dīrghādigrahaṇaṃ ।

[454,vi]

atha yugapadvijñānasambhava iṣyate tadapyayuktaṃ । yataḥ ।

[454,vii]

	na cārthajñānasamvittyoryugapatsambhavo mataḥ ।
	lakṣyate pratibhāso vānārthārthajñānayoḥ pṛthak ॥ 507 ॥

[454,viii]

yugapajjñānānutpattirmanasoliṅga miti (nyā.sū.1.1.16) vacanāt । na cārthāvabhāsi jñānamarthaśca kevalaḥ pratibhāsamāna upalabhyate । svasamviditarūpatayā bāhya eva nīlādipratibhāsa upalabhyate । nāparamapi tatra । arthaikākāratayā tayoranupalakṣaṇaṃ । yathā sukhatatsamvittyoḥ 〈।〉

[454,ix]

tadapyasat 〈।〉 yataḥ ।

[454,x]

	na hyarthābhāsi ca jñānamarthā bāhyaśca kevalaḥ ।
	ekākāramatigrāhye bhedābhāvaprasaṅgataḥ ॥ 508 ॥

[454,xi]

yadi sukhādīnāntanmateścaikākāratā tadā tatrāpyabheda eva । na bhedāvabhāsamantareṇa bhedaḥ । sukhasamvedanameva kevalamiti yuktaṃ tathā nīlādikamiti ca । tasmāt sukhādinīlādivyatiriktamaparamiha jagati samvedanaṃ nāstīti sukhādivat svasamvedanaṃ nīlādikamapīti yukta eṣa nirṇṇayaḥ ।

<455>

[455,i]

atha yadi nāma samvedanaparamiha na lakṣyate parisphuṭena bhedena । tathāpi tadastyeva । yathāhi rūpādau niyata ālokaḥ ।

[455,ii]

tadapyasat । tathāhi ।

[455,iii]

	sūpalakṣeṇa bhedena yau saṃvittau na lakṣitau ।
	athāthepratyayau paścāt smaryete tau pṛthak katham ॥ 509 ॥

[455,iv]

āloko 'pi yadi kimapi bhedagrāhakamasya nāsti pramāṇaṃ nāstyeva pṛthak । bhedopalakṣaṇe hi samvedanena cintyeta bhedaḥ । na ca tathā 〈।〉 tasmānna pṛthak samvedanaṃ nīlāt । ālokastu kadācitkevala upalabhyate । rūpaṃ vā kaiścit । tataśca yathā kevalaṃ rūpaṃ kevala ālokaḥ sālokaṃ rūpaṃ tathā kevalaṃ vijñānaṃ kevalorthaḥ samaṃvedanortha iti syāt । pratibhāsadvayaṃ bhaveta ।

[455,v]

	krameṇānubhavotpāde 'pyarthārthamanasorayaṃ ।
	pratibhāsasya nānātvacodyadoṣo duruddharaḥ ॥ 510 ॥

[455,vi]

yathā yugapatsamvedanābhyupagame arthārthapratibhāsadvayaprasaṅga iti duruddharo doṣaḥ । tathā krameṇāpi । tathāhi 〈।〉

[455,vii]

	arthasamvedanaṃ tāvattatorthābhāsavedanaṃ ।
	nahi saṃvedanaṃ śuddhaṃ bhavedarthasya vedanaṃ ॥ 511 ॥

[455,viii]

arthavedanaṃ hi vedanāntareṇa vedyamānamarthavedanarūpatayaiva veditavyam । tathā dvirarthāvabhāsanaprasaṅgaḥ । anyathā tadarthasya vedanamiti kathaṃ vedanāntaraṃ vedayet । tasmāduttarakālamapyarthāvabhāsena bhāvyaṃ । na caivaṃ । tathāhi ।

[455,ix]

	tathā hi nīlādyākāra eka ekaṃ ca vedanaṃ ।
	lakṣyate na tu nīlābhe vedane vedanaṃ paraṃ ॥ 512 ॥

[455,x]

atra vicāryate । kiṃ yugapajjñānapakṣa eva doṣaḥ kimvā kramajñānapakṣe । yadi yugapat । tadasta । yugapanna dvayaṃ samvedyate nīlākāraḥ samvedanañca । tathā ca pratipāditaṃ । atha krameṇa 〈।〉 tadāpi na samvedanamātraṃ paścāllakṣyate । smaraṇena sanīlasyaivopalakṣaṇāt । tadayamadoṣaḥ । na doṣaḥ । ayamasyārthaḥ । nīlādyākāra ekaḥ samvedanena । ekañca samvedanaṃ nīlākāreṇa । na tu nīlābhe samvedane samvedanamaparamarthavyatiriktaṃ lakṣayāmaḥ । athavā nīlādyākāra eka ekañca samvedanaṃ sukhādirūpaṃ samvedayāmo nāparaṃ sukhādisamvedane grāhakaṃ tatrāpyaparamityanantākārasamvedanānubhavaḥ ।

[455,xi]

idānīṃ prakṛtamevānubadhnāti ।

[455,xii]

	jñānāntareṇānubhavo bhavettatrāpi ca smṛtiḥ ।
	dṛṣṭhā; tadvedanaṃ kena tasyāpyanyena ced; imāṃ ॥ 513 ॥
	mālāṃ jñānavidāṃ koyaṃ janayatyanubandhinīm ।

[455,xiv]

yadi jñānasya jñānāntareṇānubhavaḥ । sa kathaṃ jñātavyaḥ । tatrāpi smṛtirdṛṣṭeti । tadveda<456>nantarhi jñānāntareṇeti tatrāpi smṛtireva pramāṇam । tadā cemāṃ mālāṃ jñānatadvedanānāṃ ko heturanubandhavatīṃ janayet ।

[456,ii]

	pūrvā dhīḥ saiva cainna syāt saṃcāro viṣayāntare ॥ 514 ॥

[456,iii]

pūrva pūrvā buddhirevottarottarayā grāhyā na nīlādiko viṣaya iti tadgrahaṇanna syādeva । yataḥ ।

[456,iv]

	tāṃ grāhyalakṣaṇaprāptāmāsannāṃ janikāṃ dhiyaṃ ।
	agṛhītvottaraṃ jñānaṃ gṛhṇīyādaparaṃ katham ॥ 515 ॥

[456,v]

yadi buddhiḥ svasamvedanarūpāsatyarthaṃ gṛhṇīyāttato yathā sannihitasyārthasya grahaṇamiti viṣayasaṃcāro bhavet । yadā tu buddhirbuddhyantareṇa gṛhyate tadā tāṃ grāhyalakṣaṇaprāptāṃ satīmagṛhīttvottaraṃ jñānaṃ pūrvikāṃ buddhiṃ kathannīlādikaṃ gṛhṇīyāt । nahi pratyāsannamātmasambaddhatvena grāhyaṃ mukttvā paragrahaṇe sāmarthyayogaḥ । atha bāhyorthaḥ sannihitaḥ savibandhaka iti viṣayāntarasañcāraḥ ।

[456,vi]

tadasat । yataḥ ।

[456,vii]

	ātmani jñānajanane svabhāve niyatāñca tāṃ ।
	ko nāmānyo vibadhnīyādbahiraṅge'ntaraṅgikām ॥ 516 ॥
	bāhyaḥ sannihito 'pyarthaḥ tāṃ vibandhan hi na prabhuḥ ।
	dhiyaṃ nānubhavet kaścidanyathārthasya sannidhau ॥ 517 ॥

[456,ix]

tathā ca smaraṇanna syāt । atha vibandhakābhāve bhavet ।

[456,x]

tadasattyaṃ । yataḥ ।

[456,xi]

	na ca sannihitārthāsti daśā kācidato dhiyaḥ ।
	utsannamūlā smṛtirapyutsannetyujjvalaṃ matam ॥ 518 ॥

[456,xii]

artha ityeva smaryeta nānubhūta iti । athārthāpatyānubhūto'rthaḥ svānubhavaṃ kalpayet ।

[456,xiii]

tadapyasat । arthānubhava eva yadā santato jātastada nārthāpattirapi । arthāpattiryadā smaryate tadāparārthāpattiriti saivānavasthā । tasmādanubhūto'nubhavaḥ smaryate nānyathā । tato'rthakṛtavyāghātānnānubhavo na ca smaraṇaṃ । na ca sattāmātrakādarthānubhavaḥ । indriyasambandhāt so 'pi kuto jñātavyaḥ । aparendriyasambandhādityanavasthā ।

[456,xiv]

	atītādivikalpānāṃ yeṣāṃ nārthasya sannidhiḥ ।
	sañcārakāraṇābhāvādutsīdedarthacintataṃ ॥ 519 ॥

[456,xv]

atītādivikalpānāṃ nendriyasambandho'taḥ kathamanubhūtatvaniścayaḥ । tatorthacintā na syāt । cintācintānavasthā bhavet । atha tatrāpyartha eva deśakālānyathātmako bhavet । tadā tarhi tena sarvadā vyāghātakṛtā bhavitavyaṃ । tathā ca saṃcāro na bhavedeva । tenaivāpakṛtatvāt । indriyavijñāne hi sannihita evārtho vyāghātakārī । tataḥ kadācit buddhitadvedanānāṃ prabandhavicchedo bhavet kadācidanyathā । cintāsantāne tu vyavahi'to 'pyartho viṣayatvātsarvadā vyāghātakārīti

<457>

[457,i]

tatrārtha eva vedyeta na samvedanamiti samvedanasmaraṇanna syāt । atha na vyāghātakārī tathā sati cintācintādisantānavedanamevārthacintanamutsīdedeva । athāpi syāt । śaktirasti kā cidyayātmani jñānaṃ janayati 〈।〉 tasyāḥ kṣaye krameṇopajāte viṣayāntare bhavetsañcāra iti ।

[457,ii]

tadapyayuktaṃ । yataḥ ।

[457,iii]

	ātmani jñānajanane śaktisaṃkṣayataḥ śanaiḥ ।
	viṣayāntarasaṃcāro yadi; saivārthadhīḥ kutaḥ ॥ 520 ॥

[457,iv]

yadi śaktivikalāpūrvabuddhirbuddhigrahaṇaṃprati śaktivirahe sāpyarthadhīrviṣayāntarasañcāravatītvenābhimatā na bhavet । tasmāt ।

[457,v]

	śaktikṣaye pūrvadhiyaḥ;

[457,vi]

nārthāntarasañcāraḥ । yataḥ ।

[457,vii]

	nahi dhīḥ prāgdhiyā vinā ।

[457,viii]

kiṃ kāraṇaṃ ।

[457,ix]

	anyārthāsaktiviguṇe jñāne jñānodayāgateḥ ॥ 521 ॥

{2.1.2.7.6}

<(ālayavijñānam-)>

[457,x]

yadi tu pūrvabuddheḥ kāraṇatvaṃ na syādarthāntarāsaktivaiguṇye 'pyudayo bhavet buddhyantarasya । nahyakāraṇasya vaiguṇyamavaiguṇyamvā vyāghātamitaradvā vidadhīta । ta māt pūrvabuddhiḥ kāraṇameva । tadaśaktatvādarthadhīrapi na syādeveti sutarāṃ viṣayāntarasañcārābhāvaḥ । ālayavijñānam । yasya tarhi । ā la ya vi jñā naṃ sakalapravṛttivijñānajanakam 〈।〉 tasya pūrvavijñānakāraṇatvaṃ nāsti 〈।〉 tata eva sakṛdālayavijñānāt pravṛttivijñānodayāt । tatosmākamapi na tatkāraṇaṃ 〈।〉 pūrvapravṛttivijñānakāraṇatve tu tadanvayavyatirekānuvidhāyi kāryamiti na syādālayavijñānasya kāraṇatvaṃ । atrocyate ।

[457,xi]

	sakṛdvijātīyajātāvapyekena paṭīyasā ।
	cittenāhitavaiguṇyādālayānnānyasambhavaḥ ॥ 522 ॥

[457,xii]

yasyāpyālayavijñānaṃ kāraṇantasyāpi । yataḥ । kadācit sakṛdvijātīyavijñānodaye 'pi punarālayānnānyasambhava ekena paṭīyasā pūrvakapravṛttijñānenārthāntarāsaktiviguṇāhitavaiguṇyādataḥ 〈।〉 sa eva tatrāpi sa ma na nta rapratya yaḥ । tata eva tarhi viguṇādvijñānodayānudayau kimālayavijñānena । āstāmiyamālayavijñānacintā । vāsanādhāratayā vā parikalpitantaditi na doṣaḥ । yadi tu pūrvavijñānasya kāraṇatā neṣyate yadā ।

[457,xiii]

	nāpekṣetānyathā sāmyaṃ manovṛttermanontaraṃ ।

[457,xiv]

pūrvikāyā hi manovṛttermanontaraṃ sāmyamapekṣeta yadi sā kāraṇamakāraṇasyāpekṣaṇīyatāyogāt । tasmādapekṣatvātkāraṇamevāsāviti yuktimāneva nirṇayaḥ ।

<458>

[458,i]

api ca ।

[458,ii]

	manojñānakramotpattirapyapekṣā prasādhanī ॥ 523 ॥

[458,iii]

manovijñānasya hi samanantarapratyayamātrameva hetuḥ । tasyāhetutāyāmahetukatvāt yugapadudayo bhavet । tasmātpūrvavijñānakāraṇamevottaraṃ vijñānamiti pūrvavijñānaśaktyabhāve na kiñcid bhavet ।

[458,iv]

	ekatvānmanasonyasminsaktasyānyā 〈'〉gateryadi ।
	jñānāntarasyānudayo na kadācitsahodayāt ॥ 524 ॥

[458,v]

yadyekatvaṃ manasastasya caikatra gateranyatrāgatiriti pūrvakaṃ vijñānamakāraṇameva ।

[458,vi]

tadapyayuktaṃ । yatastadapi manaḥpūrvakaṃ vijñānameva na tadaparaṃ pramāṇaprasiddhaṃ । yugapadvijñānānudayena hi tatsādhyate sa ca pūrvavijñānānyāsaktiviguṇatvādeva sahodayaśca kadācidupalabdhaḥ ।

[458,vii]

	samavṛttau ca tulyatvātsarvadānyāgatirbhavet ।

[458,viii]

yasya tu manasa ekatvakṛto vijñānāntarānudayastasya samavṛttau cānyadā ca sarvadānudayaḥ । syāt ।

[458,ix]

asmākantu samavṛttāvudayo'nyadā cānudaya iti nahi kiñcidvyāhataṃ ।

[458,x]

nanvantareṇa manaḥ kathaṃ kramaḥ । vijñānavaiguṇyāditi pratipāditaṃ ।

[458,xi]

	janma cātmamanoyogamātrajānāṃ sakṛd bhavet ॥ 525 ॥

[458,xii]

na hi tatra viṣayāntaragatirasti । yataḥ kramo bhavet । sukhādibuddhīnāmātmamanaḥsaṃyogamātratvāt iti pratipāditaṃ ।

[458,xiii]

athaikatvānmanasa ekaiva buddhikriyā bhavet ।

[458,xiv]

tadasat । yataḥ ।

[458,xv]

	ekaiva cetkriyaikaḥ syātkindīponekadarśanaḥ ।

[458,xvi]

yathaiva pradīpa eko 'pyanekadarśanajanakaḥ । tathā mano 'pi । tathānekadraṣṭṛvaśādatrāpyanekagrāhyavaśāditi samānam । na ca manasaḥ kāraṇatvaṃ vijñānasyaiva vāsanāniyamāt । tathātvaṃ manasastu nityatvāt ।

[458,xvii]

	krameṇāpi na śaktaṃ syātpaścādapyaviśeṣataḥ ॥ 526 ॥

[458,xviii]

nahi nittyasya viśeṣādhānaṃ । kutaścidviśeṣasya tattvānyathābhyāsayogāt । yataḥ ।

[458,xix]

	tadātmāna viśeṣaḥsyādanyaścettasya kimbhavet ।
	tatsambandhe 'pi tasyāsau naiva syādekarūpatā ॥ 1152 ॥ (PVA)
	anena deha puruṣāvuktau saṃskārato yadi ।
	niyamaḥ sa kutaḥ paścād buddheścedastu sammataṃ ॥ 527 ॥

<459>

[459,i]

anena dehapuruṣāvuktau । yo 'pi manyate dehapuruṣayorekatvādekaiva kriyā । tadapyanenaiva gataṃ । "kiṃ dīponekadarśanaḥ" ।

[459,ii]

krameṇāpi na śaktiraviśeṣāditi । atha viśeṣaḥ । tadā vijñānameva śaktyatiśayasamanvitaṃ tatkramakāraṇamiti vṛthā dehapuruṣayoḥ kāraṇatvopagamaḥ । "saṃskārato yadi 〈।〉 niyamaḥ sa kutaḥ paścāt buddheścedastu sammataṃ ।" saṃskāro 'pi sthita eva । tato na niyamaḥ । atha paścādutpattimān sa kutaḥ । jñānajo jñānahetuśca saṃskāra iti buddhereva saṃskāraḥ । yadyevaṃ sammatamevaitadasmākaṃ buddhijanitaḥ saṃskāro vāsanāparanāmā tato niyamaḥ pūrvabuddherevānyatra pramāṇābhāvāt । nahi buddhimantareṇānyā vāsanā nāma । athāpi syāt 〈।〉 jñānāntarajananameva kevalaṃ na grāhyatā tena janikāpi pūrvikā buddhiragrāhyato viṣayāntarasañcāraḥ ।

[459,iii]

tadasattyaṃ । yataḥ 〈।〉

[459,iv]

	na grāhyatānyā jananājjananaṃ grāhyalakṣaṇaṃ ।

[459,v]

grāhye hi padārthe jñānajananameva grāhyalakṣaṇam ।

[459,vi]

yataḥ 〈।〉

[459,vii]

	agrāhyaṃ nahi tejosti; na ca saukṣmyādyanaṃśake ॥ 528 ॥

[459,viii]

nālokaḥ kathañcidvijñānaṃ janayatyagrāhyatayā । grāhyaṃ hi sakalameva dṛṣṭaṃ । athālokaḥ sāvayavatvātparabhāgādinā janako 'pi na grāhyaḥ । nānaṅgasya vijñānasyāṅgābhāvāt । āloko hi sāṅga iti tathā yuktaḥ ।

[459,ix]

	grāhyatāśaktihāniḥ syānnānyasya jananātmanaḥ ।

[459,x]

tadayuktaṃ । yataḥ

[459,xi]

	grāhyatāyā na khalvanyajjananaṃ grāhyalakṣaṇe ॥ 529 ॥
	sākṣānnahyanyathā buddhe rūpādirupakārakaḥ ।

[459,xii]

pāramparyeṇa hi grāhyamapyagrāhyatayā bhavedupakārakaṃ buddheḥ । sākṣāttu nānyatheti janikā grāhyaiva buddhiḥ ।

[459,xiii]

	grāhyatālakṣaṇādanyasttadbhāvaniyamosya kaḥ ॥ 530 ॥
	buddherapi tadastīti sāpi tattve vyavasthiteti ।

[459,xiv]

— iti antaraślokaḥ ।

[459,xv]

tasmānnāgrāhyā buddhiḥ । yasmāt ।

[459,xvi]

	grāhyopādānasaṃvittī cetaso grāhyalakṣaṇām ॥ 531 ॥

[459,xvii]

cetaso hi grāhiṇī vijñāne tadupādānabhāvaḥ । samvedanatā ca grāhyatā nāparamatra sūkṣmatādikamiti nāgrāhyatā । yadyupādānabhāva eva grāhyatā sa copādānabhāvaḥ svabuddhereva । anyathā parabuddherapi samvedanaprasaṅgaḥ । paracittāgrahaṇantvanupādānabhāvāt । rūpasya cāgrahaṇaṃ dūrasūkṣmādibhāvādindriyasya grāhivijñānānupādānāditi viṣayavibhāgaḥ । yadi tu buddherapyagrāhyatā sāpi cakṣurādivadeva grāhyā na bhavet । athārthāpattyā pratīyate buddhistena smaraṇam ।

<460>

[460,i]

tadayuktaṃ । sarvadātvāpatterasambhavāt ।

[460,ii]

	yadā stambhaghaṭādīnāṃ satvaraṃ gaṇayedayaṃ ।
	prapañcamatibāhulyaṃ nārthāpatyudayastataḥ ॥ 1153 ॥ (PVA)

[460,iii]

nahi tvaritaṃ gaṇayatosyārthāpatterudayaḥ । athārthāpattirapi tatra vyāpāravatī na vyāpārāpratīteḥ ।

[460,iv]

	na cārthāpattisadbhāvo vedyate vyavahāribhiḥ ।
	arthādarthavidoveyaṃ jāyetobhayatothavā ॥ 1154 ॥ (PVA)
	na tāvadarthādarthāddhi sarvadhīpratipad bhavet ।
	arthavitterapi mametyevaṃ naivārthadhīrgati〈ḥ〉 ॥ 1155 ॥ (PVA)
	ubhayasmādapi gatinnati eva prasidhyatiṃ ।
	svavedanādeva tasmādātmasamvedanasthitiḥ ॥ 1156 ॥ (PVA)

[460,vii]

arthādeva yadi samvedanaṃ gamyate samvedanamātraṃ gamyeta nātmasamvedanam । athārthasamvedanāt ।

[460,viii]

nanu tadevārthasamvedanamarthāpattyāvagamyate । tata eva kathamarthāpattiritaretarāśrayadoṣāt । yato dṛṣṭo'rtho'nyathā nopapadyate ityadṛṣṭārthaparikalpanamarthāpattiḥ । na cārthasamvedanaṃ dṛṣṭamiti kutorthāpattiḥ । na cobhayasya darśanamata eva na hyekasya darśanamubhayadarśanaṃ tasmātsvasamvedanameva vedanamanyathāsiddheḥ । ataḥ pareṇa buddhyantareṇa pratyakṣātmanā vedyata ityupagataṃ । tatra sakalapūrvabuddhigrahaṇe na viṣayāntarasaṃcāraḥ । yadyupādānatayā buddhervedanamasūkṣmāditayā ca rūpādeḥ । tadā yogināṃ parabuddhisūkṣmādirūpādivedanaṃ kathaṃ । na doṣa eṣa । yataḥ ।

[460,ix]

	rūpādeḥ cetasaścaivamaviśuddhadhiyaṃ prati ।
	grāhyalakṣaṇacinteyamacintyā yogināṅgatiḥ ॥ 530 ॥

[460,x]

dūrasūkṣmādiparacittavedanaṃ hi kathaṃ yogināmiti na cintyata evedānīmetat । arvāgdaśenāpekṣayā grāhyalakṣaṇamidamuktamasmābhiḥ । pariśuddhabuddhisantatayastu yogīśvarāḥ kathamiti kimanena cintitenetyāstāmetat । yathā cedantathā cintitameva leśataḥ । nanvātmīyā buddhiryadi gṛhyate sarvaṃ gṛhyeteti kuta etat । na gṛhyata iti tu viṣayāntarasañcārādeva gamyate । tadapi na yuktimat । yataḥ ।

[460,xi]

	tatra sūkṣmādibhāvena grāhyamagrāhyatāṃ brajet ।
	rūpādibuddheḥ kiṃ jātaṃ paścādyat prāṅ na vidyate ॥ 533 ॥

[460,xii]

na khalu tasyāḥ sūkṣmadūrādibhāvo yaḥ prāṅ nāsīt । asambhave 'pi viśeṣasya yadi grahaṇavibhāgasya tarhi na sahetuka iti na vibhāgavānbhavet ।

[460,xiii]

	sati svadhīgrahe tasmāt yaivānantarahetutā ।
	cetaso grāhyatā saiva tato nārthāntare gatiḥ ॥ 534 ॥

[460,xiv]

— iti 〈antaraślokaḥ〉

{2.1.2.7.7}

<(6) hetusāmagrīvādaḥ>

[460,xv]

nanu hetutaiva grāhyateti na yuktametat anekaśaktitvād bhāvānāṃ । tatonyā grāhyaśaktiryāpagatā viṣayāntarasaṃcārakāle'anyā ca jananamātraśaktiryatprabhāvāduttarajñānodayorthaviṣayaḥ ।

<461>

[461,i]

anekaśaktitā ca bhāvānāmanekakāryajananādevāvadhāryate । anyathā nānekakāryaprasavaḥ 〈।〉 tadapi yat kiñcidyataḥ ।

[461,ii]

	nānaikaśaktyabhāve 'pi bhāvo nānaikakāryakṛt ।

[461,iii]

	prakṛtyaiveti gaditaṃ ;

[461,iv]

prakṛtireṣā bhāvānāṃ kāraṇaparādhīnajanmanāṃ paryanuyogamarhati 〈।〉 kathametaditi । svakāraṇādudayamāsādayatāṃ pratiniyamena kastasya niṣeddhā । anyathā sāpi śaktirīdṛśī kutaḥ 〈।〉 iti na paryanuyogānmuktiḥ । svakāraṇāccet tatkimidānīmanayā prakṛtyaiva parisamāptirastu kimarthāntarakalpanayā । nanu svakāraṇādhīnā śaktiriyamiti lokasya pratītiḥ । astīyaṃ pratītirnna vyatirivataśaktipratītiḥ । svabhāvabhūtadharmabhedāropamātreṇa pratīteḥ । kathametaditi cet । śaktāvapyaparaśaktipratyayadarśanāt । tathā hi ।

[461,v]

	śaktiyogātpadārthaścet kāraṇaṃ kāryajanmani ।
	śakterapi kutaḥ śaktiriti kinna vikalpyate ॥ 1157 ॥ (PVA)

[461,vii]

tasmātkalpanāmātrameva śaktiranyāpohena vyavasthāpyamānatvāt ।

[461,viii]

nanu śaktimantareṇa nānābhūtā bhāvā ekataḥ kathambhavanti । śaktibhede sati bhavantīti yuktaṃ । atrāha ।

[461,ix]

	nānaikasmānna cedbhavet ॥ 535 ॥
	na kiñcidekamekasmātsāmagrya kārya sambhavaḥ ।
	ekaṃ syādapi sāmagrayorityuktaṃ tadanekakṛt ॥ 536 ॥

[461,xi]

sāmagrīsambhave hi prāyaśaḥ kāryāṇāṃ sambhavaḥ kiñcidekamekasmādutpattimat । tathānekamanekasmādanekañcaikasmāt । yādṛśyeva yasya sāmagrī tata eva tadekamanekamvā bhavet । eṣa prāyaśaḥ prapañcaḥ । tathāhi । svakāraṇādevambhūtamanekamekamvā bhavati । yenaikamanekamvā kārya janayati । na śaktibhedaḥ kvacidupayujyate । śaktayo 'pi tata upakārabhāginyaḥ tasya tā iti vyapadeśavatyaḥ । na hyanyathā śaktayaḥ । padārthāntarabhūtā hi tadābhāḥ syuḥ । padārthāntaratve ca tathā darśanaprasaṅgaḥ । athavā na kiñcidasti yadekamekasmātsāgryā evānekakāryodayaḥ । kathantarhyanekamekasmādityucyate । sāmagrīdvayāntarbhūtamekamekaṃ kārya janayatīti tathā vyapadeśaḥ । yadā pradīpa eka evānekasya darśanasya janakaḥ । anekapuruṣānekasamanantarasāmagrīsaṅgatatvāt । yathā caikasyānekaśaktiyogastathānekakāryayogo 'pi tasmādanekakāryatvamanekaśaktitāmvināpi । evantarhi yathaikamanekakārya tathaikāpi buddhiḥ svaviṣayāṃ ca buddhiṃ parārtha viṣayāñca janayiṣyati 〈।〉 tatra kadācidbuddhiviṣayā buddhiḥ kadācidarthaviṣayeti viṣayāntarasaṃcāraḥ । na viśeṣābhāvādubhayaṃ sarvadā janayet । jana 〈ya〉 tyeveti cet । tanna yataḥ । tadā ।

[461,xii]

	arthaṃ pūrvañca vijñānaṃ gṛhṇīyādyadi dhīḥ parā ।
	pūrvāparārthabhāsitvāccantādāvekacetasi ॥ 537 ॥
<462>
	abhilāpadvayaṃ neṣṭaṃ syād dṛṣṭakramamakramaṃ ।
	dvirdvirekañca bhāseta bhāsanādātmatadvidoḥ ॥ 538 ॥

[462,ii]

yadi vā dvyaṃ pūrvabuddhigrāhi rūpādyarthagrāhi cotpattimattadā pūrvabuddhyarthasya parasya cārthasya pratibhāsanādabhilāpadvyaṃ yat kramavadupalabhyate tadakramaṃ pratibhāset । nahi buddhirarthagrahaṇarūpatāṃ vinā pratibhāsate । tadrūpatvāttasyāḥ । arthagrahaṇapratibhāse cārtha eva pratibhāsita iti pūrvāparābhilāpadvyaṃ pratibhāseta । tathaikameva dvidviravabhāseta । arthasyātmanastadvu ddheśca pratibhāsanāt । pūrvantāvatsvayaṃ pratibhāti paścāttadvuddhipratibhāsane tato dvipratibhāsanaṃ । athārthapratibhāsānantaraṃ buddhirnna gṛhyate । na buddhiḥ pratyakṣeṇa svena pareṇa vā gṛhyate । arthāpattyāpi tarhi yadi pratibhāsate । tadāpi bhāsanamātmatadvidoriti sa eva prasaṅgaḥ । atha kālāntarerthāpattirnna hi tatsantatānekārthagrahaṇakramakāle kaścidarthāpattimanubhavati ।

[462,iii]

naitadasti ।

[462,iv]

	sāmarthyātpratipattiścetsarvadā syānna vānyadā ।
	tatorthāpattisamvittau śatakṛtvo hi bhāsanaṃ ॥ 1158 ॥ (PVA)

[462,vi]

atha yadā svabuddhīḥ saṃkalayati tadā kālāntare'rthāpattyudayaḥ ।

[462,vii]

	tadāpi na tadā kiñcit dṛṣṭamasti yato bhavet ।
	arthāpattiratītatvādarthāpattikṛtastadā ॥ 1159 ॥ (PVA)

[462,viii]

atītamarthadarśanaṃ kathaṃ tato'rthāpattisambhavaḥ । kālāntare 'pi smaryamāṇādarthāpattiriti cet । smaraṇasyaivārthāpattyāvagamo nānubhavasya । tatrāpi syādabhilāpadvyam triravabhāsanañca । athānanubhūtaṃ na smaryate tatonubhavagatiriti cet । tanna ।

[462,ix]

	anubhūtaṃ mayetyeva smaraṇasya pravarttane ।
	buddhirāsīnmametyevamarthāpatterasambhavaḥ ॥ 1160 ॥ (PVA)

[462,x]

yadā smarāmi pūrvasamvedanasyeti smaraṇameva prathamambuddhau pravarttate । tadā na pūrvamarthāpattirnnāpi paścāditi kutaḥ smaraṇasambhavaḥ । yadāpyarthasya smaraṇaṃ tadāpi smaraṇasyānubhavasya cānumānamiti smaraṇānubhavārthākārayoryugapatpratibhāsaprasaṅga । tathā ca smaraṇakāle 'pi spaṣṭārthākāravedanaprasaṅgaḥ । athāspaṣṭākāradvyavedanaṃ tadapi na dṛṣṭamevetyaparihāraḥ । atha yasya yadeṣyate tadā tasyārthāpattiryataḥ smarāmi tatonubhūtaṃ yataḥ smaraṇaṃ tatonubhava iti vā । evantahi yatonubhavastatonubhava iti syāt vāco yuktiḥ । tathā yataḥ smaraṇantataḥ smaraṇamiti mahatpramāṇakauśalaṃ । icchā vānubhūte jāyate । na cānubhavaḥ kadācidanubhūta iti kathamicchayārthāpattirudiyāt । tasmādasadeva buddhyantareṇa buddhivedanam ।

[462,xi]

atha 〈।〉

[462,xii]

	viṣayāntarasañcāre yadyantyaṃ nānubhūyate ।
	parānubhūtivatsarvānanubhūtiḥ prasajyate ॥ 539 ॥

[462,xiii]

viṣayāntarasañcaraṇakāle hi yadyantyaṃ viṣayāntarasaṃcārakālātpūrvavijñānaṃ vijñānaprabandhasya । tadā sarvānanubhūtiḥ parānubhūtavad bhavet । ananubhūtānubhavasyānubhūtatvābhāvātpa<463>rānubhūtavat । tato'ntyānanubhavāttatpūrvakānanubhū tiryāvadādibhatasyāpi yathā parānubhave 'pi tadanubhavasyānyenā〈na〉 nubhūtatvādanyenānanubhavaḥ tathā svayamanubhūte 'pi tattu punararthasya svarūpaṃ parāpekṣayāpi tatheti kathamanubhavaḥ ।

[463,ii]

nanu parānubhave svayamananubhavātparasyānubhavo yathā vyavasthāpyate tathā pareṇānanubhave svasyānubhava iti vyavasthāpyatāṃ ।

[463,iii]

tadasat । vyavasthāpyatāṃ yadi pramāṇamasti । yathā tu pareṇānubhūtaṃ nātmapratyakṣaṃ na ca parasyeti vyavasthāpayituṃ śakyam । tathātmapratyakṣābhimatamapi nātmanaḥ parasyeti vā vyavasthāpanāmarhati ।

[463,iv]

nanvarthaḥ svarūpeṇa pratīyate tatkathamapratyakṣatā । nahyanyasminnapratīyamāne'nyadapratītaṃ nāma ।

[463,v]

sattyaṃ pratīyate । svayameva pratīyatāṃ । ātmanā pratīyate so 'pi svayameva pratīyatāṃ । tataḥ svasamvedanameva । athātmā kartṛtayā pratīyate 〈।〉 na 〈।〉 śarīravyatirekeṇātmābhāvāt । śarīrasya kartṛtā cet । na । śarīrasyāpi karmatvāt । yasmādasatsvasamvedanaṃ śarīrādīnāṃ । svasamvedanatve vā'vivāda eva । buddherasamvedanamiti cet । ātmanaḥ svasamvedane tenārthānubhave tāvatā paryāptamiti vyarthikā buddhiḥ । tata evāha ।

[463,vi]

	atmānubhūtaṃ pratyakṣaṃ nānubhūtaṃ parairyadi ।
	ātmānubhūtiḥ sā siddhā kuto yenaivamucyate ॥ 540 ॥

[463,vii]

ātmanonubhūtirastīti kutaḥ । anyenānubhūtau parātmāsau na bhavatīti kutaḥ । svasamvedanenānubhave svasamvedanasiddhirevetyavivāda eva । tasmādasvasamvedane sarvānanubhūtiprasaṅgaḥ ।

[463,viii]

nanu cakṣurādikenānanubhūte 'pi cakṣurādinānubhūtamiti bhavati vyavahāraḥ । tathātmasamvedanānanubhave 'pi kinneṣyate ।

[463,ix]

atrocyate ।

[463,x]

	vyaktihetvaprasiddhiḥ syānna vyaktervyakti micchataḥ ।
	vyaktyasiddhāvapi vyaktaṃ yadi vyaktamidaṃ jagat ॥ 541 ॥

[463,xi]

vyaktihetavo hi cakṣurādayasteṣāmasiddhāvapi nāvyaktatārthasya vyaktivyaktatvāt । asmaccakṣurvyaktamiti kathamasmatsamvedanajanakatvādasmaccakṣuriti vyapadeśaḥ । samvedanasya tu svasamvedanādevāsmattvaṃ । tasyāpi samvedanasyāsvasamvedanenātmasambandhitvena kiñcitpratipannamiti svarūpamātreṇa vyaktatve sakalaṃ vyaktaṃ jagajjāyetetyatiprasaṃgaḥ ।

[463,xii]

nanu yatra vyaktirutpannā tadvyaktamiti kathamatiprasaṅgaḥ ।

[463,xiii]

	vyakterudayamātreṇa vyaktaṃ yadi tadākhilaṃ ।
	asya vyaktiritīdantu na sambandhavinākṛtaṃ ॥ 1161 ॥ (PVA)
	tasmātsvarūpamātreṇa sarvasya vyaktatā bhavet ।
	atha tadrūpa evārthaḥ svasamvedanamucyatāṃ ॥ 1162 ॥ (PVA)

[463,xv]

〈iti〉 pramāṇavartikālaṅkāre pratyakṣaparicchedo dvitīyaḥ ॥ 2 ॥

<465>

<4. parārthānumānaparicchedaḥ>

<466>

<467>

<3. parārthānumānaparicchedaḥ>

<1. dignāgīyaṃ parārthānumāna-lakṣaṇam>

{3.1.1.1}

<1. svadṛṣṭagrahaṇaphalam>

[467,i]

svārthanumānānantaraṃ parārthānumānamucyate । svārthānumānapūrvakatvātparārthānumānasya । tatra parārthānumānantu svadṛṣṭārthaprakāśanam । svena dṛṣṭaṃ svadṛṣṭamvādiprativādibhyāṃ pratipādya pratipādakābhyāṃ svadṛṣṭasyetyarthaḥ । yadi prāśnikāsteṣāmapi teṣāmadhikārāt । vipratipattinirāsastu sāmarthyādeva prasiddhaḥ । prakāśyate'nena svapratītorthaḥ paraṃ prati । tacca kāyavāgvijñaptirūpaṃ । tatra svadṛṣṭo'rthastrarūpaṃ liṅgam ।

[467,ii]

nanu trirūpaṃ liṅgamiti ca kutaḥ । svadṛṣṭārthagrahaṇasya sarvārthapratipādanasambhavāt । tatonumeyasya parokṣarūpasya sakalasya prakāśanaṃ paraṃ pratyanumānaṃ parārthamiti prāptam ।

[467,iii]

atrocyate ।

[467,iv]

	trirūpaṃ liṅgamutsṛjya nānyasyāsti prakāśanaṃ ।
	na śakyaṃ pratipattuṃ tadanyenetpaprakāśanam ॥ 1 ॥ (PVA)

[467,v]

prakāśito hyasāvucyate yatra parasya saṃpratipattiḥ । ata eva prakarṣābhidhāyī praśabdaḥ । pramāṇapratipanne ca parasya saṃpratipattiḥ । yadi cānumeyamapi pramāṇapratipannaṃ tadā'vivāda eva trirūpaliṅgaṃ prakāśanadvāreṇa tu vivādāspadībhūtānumeyapratipattiriti na vacanasya vyarthatā । tatonumānamudetīti tadapyanumānamupacārāt । yadyanumānotpādanādvacanamanumānaṃ pratyakṣotpādanātpratyakṣamapi parārthaṃ bhavet । nedaṃ caturastraṃ ।

[467,vi]

	yathā gṛhītasambandhasmaraṇe vacanātsati ।
	anumānodayastadvanna pratyakṣodayaḥ kvacit ॥ 2 ॥ (PVA)
	trirūpaliṅgasmaraṇe niyamenānumodayaḥ ।
	svapratītārthamātrasya vacanedhyakṣavinna tu ॥ 3 ॥ (PVA)

[467,viii]

na vacanamātrādadhyakṣaṃ parasyodeti ।

[467,ix]

nanu paśya mṛgo dhāvatīti dṛśyate darśanodayaḥ । na । tatrāpyanumānasyānantaratvāt । tathā hi 〈।〉

[467,x]

	tadarthonmukhatāyāṃ sa paśyetyevaṃ niyujyate ।
	mayā pratīti <?>〈ta〉 metacca sāmarthyātpratipāditaṃ ॥ 4 ॥ (PVA)

[467,xi]

abhimukhībhava mṛgadarśana iti niyogavacanametat । abhimukhībhāvaśca yathā mama tathā tavāpi । tata evamabhimukhībhavane hetūnāṃ vyāpāra iti smaran pravartata ityanumānameva । tatonumānātpratyakṣasambhavamālocya pravarttate । evantarhi pratyakṣaviṣaye pravartate sambhavānumānaṃ svabhāvahetuḥ । kāryaheturna vacanātprakāśate sākṣāt 〈।〉 tathāhi ।

[467,xii]

	dhūmādatrāgnirastīti vacanena prakāśyate ।
	pratibandhamātraṃ dhūmastu pratyakṣeṇa prakāśitaḥ ॥ 5 ॥ (PVA)

<468>

[468,i]

tataḥ trirupaliṅgākhyānaṃ parārthānumānamiti pramāṇasamuccayavṛttirvirudhyate । nedamupapannaṃ । yataḥ 〈।〉

[468,ii]

	smaraṇārthaṃ vacaḥ sarvaṃ tataḥ tatra pramābhidhā ।
	pratyakṣeṇa pratīte tu vyarthatā vacasaḥ sadā ॥ 6 ॥ (PVA)

[468,iii]

uktametad 〈।〉

[468,iv]

viduṣāṃ vācyo hetureva hi kevalaḥ ।

[468,v]

tathā pratibandho 'pi kevala ityapi draṣṭavyam । athavā tatrāpi bhrāntivyudāsārthaṃ dhūmoyamiti paravacanamapekṣyata eva । tathāhi 〈।〉

[468,vi]

	mamāyaṃ niścayāddhūmaḥ pratipattimihāgataḥ ।
	kasmād bhrāntistavātrāpi pareṇaivaṃ prabodhyate ॥ 7 ॥ (PVA)

[468,vii]

ayamartho vacasaḥ । na tatra pratyakṣa dṛṣṭortho'nyasmai vacanena khyāpyate'pi tvanumānameva tatparārtha tatkāraṇatvāt । dhūma evāyannānyathā draṣṭavyaṃ yaḥ prāg dhūma upalabdhastatonyathā na bhavatyayaṃ । sāmarthyādidamuktambhavati tallakṣaṇatvāt । tasmādanumānavṛttameve śabdena khyāpyate । na kadācit pratyakṣe śabdasya vyāpāraḥ । atyantābhyāsāttu nānumānaprapañcanamiti lokasyānyathā pratibhāti । tasmādvacanamanumānakāraṇatāmeva svīkarttumalaṃ । svabhāvānumānameva tarhi vacanaṃ । tatkāraṇatvānna kāraṇānumānamatra dhūma iti । svabhāvānumānatvādvacanasya ।

[468,viii]

tadasat । svārthānumāne 'pi hi dhūmarūpe svabhāvahetuḥ pratī to'ntarāle । tatrāpi na bhrāntinivṛttirasti svabhāvahetorvirahādvivektuḥ । atrāha ।

[468,ix]

	virodhaḥ ka ivātrāsti kāryaheturna hīyate ।
	vyavadhāne 'pi naivāsau vijahyātkāryahetutām ॥ 8 ॥ (PVA)

[468,x]

svārthānumāne kāryaheturastyeveti etāvati vivakṣite vyavadhānopadarśanaṃ kvopayogi । parārthānumāne tu kāryahetureva na sambhavati । sākṣātsvabhāvahetau dhūmādivacanasya vyāpārāt । tatostyanumānena parārthamanumānaṃ ।

[468,xi]

naitadasti ।

[468,xii]

	yathāsambhavamāśritya parārthasyānumānatā ।
	uktā śāstrakṛtā sā tu mā bhūdanyatra kā kṣatiḥ ॥ 9 ॥ (PVA)

[468,xiii]

athavā yatra bhrāntirnnāsti tatra svārthānumāne'vyavahita eva kāryahetuḥ । parārthānumāne 'pi saiva gatiriti sākṣādevāstyanumānasya śabdādudayaḥ । bhrāntyā vinā kiṃ vacanenepti ceti । pratibandhapradarśanāyeti na doṣaḥ । trirūpaliṅgākhyānantu yathāsambhavamiti saṃpratyevoktaṃ । kiñca ।

[468,xiv]

	vacaso na pramāṇatvamanumā tvavinākṛtaṃ ।
	etāvadevābhipretaṃ na tu sarvaṃ vacastathā ॥ 10 ॥ (PVA)

[468,xv]

ya āha । kathaṃ pratyakṣānumānayoreva prāmāṇyamvacanasyāpi vyavahārahetutvānna vacanamantareṇa paripūrṇṇo lokavyavahāraḥ ।

<469>

[469,i]

atrocyate ।

[469,ii]

	pratyakṣamanumānañca vacanañca vinā na kiṃ ।
	vyavahārosti lokasya kintasyāsti pramāṇatā ॥ 11 ॥ (PVA)

[469,iii]

paridṛṣṭapūrvamartha smṛtvāpi pratyakṣādikamantareṇa kinna pravartate । kimidānīṃ smaraṇamapi pramāṇaṃ । atha tadapramāṇameva । vacanamapi tathārthaṃ na pramāṇamiti samānaṃ । yatra tu pramāṇantatrānumānakāraṇatvenaiva nānyathā । etāvanmātramatra vivakṣitaṃ na tu sarva vacanaṃ sarvānumānakāraṇaṃ vacanasyānumānatvameva na svātantryeṇa pramāṇatvaṃ । sarvānumānatvapradipādanantu nopayogi । tasmāt trirūpaliṅgākhyānameva vacanaṃ ।

[469,iv]

vedavacanasya tarhi kathaṃ pramāṇatā । tatrāpi pratyakṣānumānārthakathanādeva pramāṇatā । dvādaśa māsā ityādau । anyatrāpramāṇataiva yathā puruṣavacasi । apauruṣeyatvādeva pramāṇateti cet । na 〈।〉 apratyayatvāt । na hi vacanamātrātkasyacit saṃpratyayaḥ । yadi pratyakṣavadvedaḥ kiṃ na sarvaḥ pratyeti । kṣaṇikatvādyanumānādapi na sarvaḥ pratyeti । bhrāntyā cet । atrāpi bhrāntiḥ । tajjātīyānumānena sapratyayasthānena nivarttyate'numāne । vede tu na tajjātīyavacanatvenetyasamānametat

[469,v]

	anvayapratibaddhatve'numānasya pramāṇatā ।
	vede tu nānvayo dṛṣṭa iti pūrvaṃ vicāritaṃ ॥ 12 ॥ (PVA)

[469,vi]

athavā । ayamarthaḥ । vacanaṃ trirūpaliṅgākhyānarūpameva parārthānumānaṃ । na vedavacanaṃ । tasya trairūpyābhāvāt । tasya hi sattyatvānvayo na dṛṣṭo na pakṣadharmatvaṃ । tathā hi । apauruṣeyatvenāsattyatvād vyākhyā <?> taṃ sattayanvena tu nāstyanvayaḥ । atha dvādaśa māsā ityanvayaḥ । atrocyate ।

[469,vii]

	agnihotrādivākyasya na vedatvaṃ viniścitaṃ ।
	pauruṣeyatvamapyasya sambhavetkenacit kṛteḥ ॥ 13 ॥ (PVA)

[469,viii]

kadācidapauruṣeyamadhye kenacidetat pātitaṃ bhavet । śrūyate ca kvacicchākhāntare kṛtatvaṃ । smaraṇe sati tathā vyavahāra iti cet । na 〈।〉 apratyayatvāt । anyatrāpi prasaṅgāt । etacca sakalaṃ pratipāditameva prāgiti na prapañcitamihetyāstāṃ ।

[469,ix]

yadi trirūpaṃ liṅgameva svadṛṣṭaśabdenocyate । trirūpaliṅgākhyānaṃ parārthamanumānamiti vaktavyaṃ । kiṃ svadṛṣṭārthagrahaṇena । nānyārthatvāt । tathā hi ।

[469,x]

	parasya pratipādyatvādadṛṣṭo 'pi svayaṃ paraiḥ ।
	dṛṣṭaḥ sādhanamityeke tat kṣepāyātmadṛgvacaḥ ॥ 1 ॥

[469,xi]

nahi parārthānumāne svapratipatyadhikāraḥ 〈।〉 parasyaiva pratipādyatvāt । parasya cettatprasiddhaṃ liṅgaṃ paraḥ pratipadyata eva । vādipratipattyā vinā kathaṃ paraḥ pratipattimāniti na vācyaṃ ।

[469,xii]

	na vādipratipattāvapyaparaḥ pratipadyate ।
	svapratītimvinā sā cet saivāstvatrapareṇa kiṃ ॥ 14 ॥ (PVA)

[469,xiii]

na tāvadasau vādino'tra pratipattiriti saṃpratyeti । api tu mayā evameva pratipannamiti svapratyayāt । anena tu jñātvā prakāśitamanyathā veti kimanena vicāreṇātiricyamānaprapañcena । atobhiprāyāt svayamapratītamapi paraiḥ pratītamiṣyate liṅagam । tasyābhiprāyasya pratikṣepārtha

<470>

[470,i]

svadṛṣṭavacanaṃ । yadyevaṃ svenaiva dṛṣṭamiti paradṛṣṭavyacchedādanarthāntaramāpatitaṃ । na 〈।〉 ubhayadṛṣṭapratipādanārthatvāt । yathāvasthitalakṣaṇametat । tena ca vipratipattirapi nirākṛtā । ata darthameveti syāt na 〈।〉 yadarthaścāyamārambhaḥ sa ca śabdasamucicata iti yuktaṃ । na hi svayamapratītaṃ parasya pratītamiti śakyaṃ vaktuṃ ।

<2. anumāne nāgamaprāmāṇyam >

{3.1.1.2.0}

[470,ii]

nanu parasya pratītaṃ tadastu । pareṇa tu pratipannamiti parijñānaṃ nopayogi । svapratītimātrakeṇa parasya parisamāptārthatvāt । kathantarhi svayamajñātasyopanyāsaḥ । paraprasiddhyā cet । parasya prasiddhamiti tadetarhyāyātaṃ । tataḥ svayamapratīteḥ kathametat । nahi parasya pratītimarvāgdarśī pratyakṣayati । anumānamapi svapratītimapekṣate । tena parapratītamiti niścitaṃ svapratītamapi । athāgamātpareṇa pratipannaṃ svayamapi tat pratipannameva । kintu tasyāgamasya vādinā'nabhyupagamānna svapratipannamiti vyapadeśaḥ । tenāgamāt 〈yat〉 pareṇa pratipannaṃ na svayantadapi sādhanameva । atrocyate ।

[470,iii]

	anumāviṣaye neṣṭaṃ parīkṣitaparigrahāt ।
	vācaḥ prāmāṇyamasmin hi nānumānaṃ pravarttate ॥ 2 ॥

[470,iv]

sa āgamaḥ pramāṇamapramāṇamvā । pramāṇañcedubhayasiddhatvaṃ । anyapramāṇadṛṣṭavat । apramāṇatve na kasya cidapi । abhyupagamātparasyaiva siddhamiti cit । na 〈।〉 anumānaviṣaye'bhyupagamenāgamaḥ pramāṇam । parīkṣitasyābhyupagamāt । pratyakṣānumānāviṣaye ca pramāṇaṃ na tadviṣaye । sarvatra prāmāṇye kimanumānena vacanamātreṇārthasiddheḥ । tathā hi । acetanā〈ḥ〉 sukhādaya utpatteranityatvādvā rūpādivaditi sāṃkhyasya paraprasiddhamabhimataṃ । na svayaṃ sāṃkhyasya utpattimattvamanittyatvamvā prasiddhaṃ । tatra ca yadi vacanaprāmāṇyātprasiddhiḥ sāṃkhyavacanamapi pramāṇameveti tata evācetanatvaṃ buddhisukhādīnāṃ prasiddhaṃ kimanumānena । athānittyatvādisādhanaṃ bauddhaṃ vacastadā tena buddhyādeḥ sacetanatvaṃ siddhamiti nānumānena viparyayaprasiddhiriti vyarthakamevānumānaṃ ।

[470,v]

athānumānasyāpi prāmāṇyāttadviparyayasya siddhistathā sati na pramāṇamityāha ।

[470,vi]

	bādhanāyāgamasyokteḥ sādhanasya paraṃ prati ।
	so'pramāṇantadā〈'〉siddhaṃ tatsiddhamakhilantataḥ ॥ 3 ॥

[470,vii]

yadaivānumānena viparyayasādhanārambhastadā tadvacanamapramāṇameva । parīkṣākṣamatvāt । abhyupagamasya 〈api〉 śithilībhāvāt । abhyugamakṛtapramāṇabhāve hi sa āgamastasya śaithilye tasya prāmāṇyamapi tathā bhavet । tatastatprasiddhahetuśaithilyātsādhyasiddherapi śaithilyaṃ । na khalu tadadhīnasarvātmakaṃ tannānuvarttate'tadadhīnatvaprasaṅgāt । hetusiddhau pramāṇaṃ na cetanatvasyeti cet । na 〈।〉 kvacid vyabhicāradarśanena sarvatrānāśvāsaprasaṅgāt ।

<471>

[471,i]

atha pramāṇasamvādī sa vacanaikadeśastadā tarhi sa heturubhayavādiprasiddhimadhyāsīt । atha pramāṇaprasiddhamapi pramāṇavṛttānabhijñatvātparaprasiddhameva sāṃkhyasya ।

[471,ii]

tadapyayuktaṃ । evaṃ hi sa sāṃkhyaḥ svakaupīnameva vivṛṇuyāt tathāpi ko doṣaḥ ।

[471,iii]

	svasiddhena hi liṅgena tenāsau pratipāditaḥ ।
	nānyatrājñānamātreṇa sarvatrājñānamarhati ॥ 15 ॥ (PVA)

[471,iv]

nahi hetuṃ sādhayitumaśakta iti sādhyasādhane 'pi tasyāśaktiḥ । na tāvattaddhetoḥ〈sva〉pratipannasādhyaḥ svasiddhahetusadbhāvāt । athāsau nirmukhayituṃ śakya iti prauḍhavādī ।

[471,v]

tadapyayuktaṃ । siddho hi hetuḥ sādhyaṃ sādhayituṃ kimapareṇa 〈।〉 tathāhi ।

[471,vi]

	tavatāvatprasiddhoyamasmatsiddhyā tu ko guṇaḥ ।
	sarvo mayaiva vyāpāraḥ karttavya iti ko vidhiḥ ॥ 16 ॥ (PVA)

[471,vii]

sādhyavaddheturapi mayaiva sādhayitavya iti kimiyaṃ rājājñā । nahi sarvājñaḥ pratipādayituṃ śakyaḥ । atha svaniścayavadanyeṣāṃ niścayotpādanecchayā sādhanamucyata iti nyāyādayuktametat ।

[471,viii]

tadapi na samyak । tathā hi ।

[471,ix]

	niścayotpādamātreṇa parasyātra prayojanaṃ ।
	svaniścayavadityetadviśeṣaṇamanarthakaṃ ॥ 17 ॥ (PVA)

[471,x]

niścayamātreṇa hi parasyārthitā na tu tatrāpareṇānupayoginā viśeṣaṇena । na hyanupayogi viśeṣaṇaṃ prekṣāvatābhyupagamyate ।

[471,xi]

atrocyate ।

[471,xii]

	pratipatiṃ na jānāti yaḥ parasya vivekataḥ ।
	pratipannamaneneti kathamasya matirbhavet ॥ 18 ॥ (PVA)

[471,xiii]

na mayāyamvañcitaḥ saṃpratipattirevāsyeti svayamapratiyataḥ kathaṃ pratītiḥ । athāpi syāt 〈।〉 kimanena pratipattimātrakaṃ parasya bhavatu tāvatā caritārthaṃ vādivacanamiti ka ivātra doṣaḥ । evantarhi idamapi bhaveduttaraṃ ।

[471,xiv]

	vipralapyāpi yatkiñcinmayā tvaṃ pratibodhitaḥ ।
	mama pratītyā bhavataḥ kimatrānyatprayojanam ॥ 19 ॥ (PVA)

[471,xv]

yaṃ kañcitsādhanābhāsaṃ prapañcenāmidhāya mayā tvaṃ pratipādita iti yadā bravīti tadā tasya kimuttaramvaktavyaṃ । tatra dūṣaṇaṃ vaktavyamiti cet । na 〈।〉 dūṣaṇena vādino pratipattirvidhātavyā । sa ca vādī tadedamuttaraṃ dadyānmama pratipattyā kimbhavataḥ prayojanamiti pramāpyevamapratipattiriti cet brūyāt । parasmai tarhi dūṣaṇanna nivedanīyam । apratipattirmamātretyetāvadeva vaktavyam । na sopapattikā'pratipattiriti darśanārthaṃ dūṣaṇamapi vaktavyameva । evantarhi ।

[471,xvi]

	pareṇa yadi vaktavyaṃ dūṣaṇaṃ sopapattikaṃ ।
	vādināpi hi vaktavyaṃ sādhanaṃ sopapattikaṃ ॥ 20 ॥ (PVA)

[471,xvii]

yathā mamātraivaṃ pratipattyabhāva iti sopapattikaṃ prativādinā kathayitavyaṃ । tathā vādināpi sopapattikaṃ sādhanamanyathā yathā mamātrāpratipattistathā parasyāpi kadāciditi śaṅkā nāpagacchet । nahi parārthavṛttiḥ parārthaprasiddhiniḥśrayamakṛtvā paritoṣabhāgī । na ca vijigīṣutāmātreṇa paṇḍitāḥ pravarttante śāstrāṇi vā tadarthāni tattvāvatārārthatvāt । tasmāt svapapratipanna evaṃ bhavatyanena pratipannametat apratipannaṃ tvasyāsattyavacanameva svapratipattimantareṇa

<472>

[472,i]

tu yadi paro nābhyupagacchet na pratipādayitā vādī syāt । ko hi bhaṅgamātmana icchet । svapratīte tu pramāṇenānabhyupagame 'pi pratīyate'sattyavāditā parasya ।

[472,ii]

atha svapratīte 'pi pareṇa pratipannamiti kathaṃ pratipattiḥ । yadi nāma prativādino pratītiḥ prāśnikāḥ pratyeṣyanti । prāśnikaiḥ pratipannaṃ tena yadi na pratīyate tadā tasya sāmagrī nāsti na vādino doṣaḥ ।

[472,iii]

	nāndhāya dugdhākathane pratipādakatākṣayaḥ ।
	cakṣurnna vādinā deyaṃ kenacitprativādine ॥ 21 ॥ (PVA)

[472,iv]

sitaṃ dugdhamiti kathane yadi na pratyeti cakṣurvaikalyāt prativādina evāndhasya doṣaḥ । kathamatra doṣaḥ pratipādayituḥ । prāśnikaiḥ pratipannaṃ bhavatu tāvatā caritārthamvādivacanam । athāpyucyeta ।

[472,v]

	parārthakāriṇāmetatkaruṇākṛṣṭacetasāṃ ।
	prāśnikapratipanmātrād dūṣyatvaṃ saṃgataṃ katham ॥ 22 ॥ (PVA)

[472,vi]

nahi svaparitoṣamātrakaṃ parārthakāriṇāmabhimataṃ 〈।〉 paravyāmohavyāvarttanaṃ tu teṣāmartho'bhimataḥ । tatra 〈prativādi〉 pratipādanāyā baddhaparikaraḥ prāśnikamātrapratipādanena parituṣyatīti kvāsthāḥ kva nipatitāḥ । kva prativādipratipādanāyārambhaḥ kvaprāśnikamātrapratipādanena parisamāptiḥ । kiñca ।

[472,vii]

	tatpakṣapātopahataḥ prāśniko vivadedyadi ।
	tatrāpi ca punarmṛgyaṃ vādināṃ prāśnikāntaram ॥ 23 ॥ (PVA)
	prāśnikāntarasañcāre prāśnike prativādini ।
	anavasthā tato vādī kasyā syātpratipādakaḥ ॥ 24 ॥ (PVA)
	atha prāśnikalokasya vādinyapyanuraktatā ।
	tathāpi pakṣapātānna prāśnikatvaṃ parisphuṭam ॥ 25 ॥ (PVA)

[472,x]

atrocyate ।

[472,xi]

	parārthakārī nāmāyaṃ kimayogye 'pyasau tathā ।
	atikramya 〈n〉 na sāmarthyamakṛtāvakṛpātmakaḥ ॥ 26 ॥ (PVA)

[472,xii]

karuṇāvānapi yogye vidhātumarthaṃ vibhavati ।

[472,xiii]

ayogye hi śaktirvyāghāto na karuṇāyāḥ । na hyasāvakāruṇikaṃ iti pratītiḥ । prāśnikānāntu pakṣapātitve prativāditaivetyavaśyaṃ prāśnikāntarāpekṣaṇam । na ca sarva eva vipravadante prayojanābhāvāt parasparāpekṣato vā । atha teṣāmapi parasparaṃ vādiprativāditā । evaṃ sati sakalavyavahārocchedaḥ । na ca dṛśyate । tasmā〈t〉 prāśnikapratibodhanameva vādaparisamāptiḥ । idaṃ punarakṛpatvameva yadagrahaṇādividhānena parājayaḥ pareṣām । tasmātsvapratipattiṃ prāśnikādibhyo nivedya pratipādanaśaktirātmasātkarttavyā । tasmādāgamasiddhameva na । parasiddhaṃ ।

[472,xiv]

nanu so 'pyāgamo yadā pareṇa pramāṇyenābhyupagataḥ tadā tatsiddhapakṣadharmataḥ svayamasau pratipadyata eva । na bādhitaikadeśasya tathābhyupagamāyogāt । ata evāha ।

[472,xv]

	tadāgamavataḥ siddhaṃ yadi kasya ka āga〈ma〉: ।
	bādhyamānaḥ pramāṇena sa siddhaḥ kathamāgamaḥ ॥ 4 ॥

[472,xvi]

yadyapramāṇamanabhyupagataśca pareṇa tadā kasya ka āgamaḥ । yadyanabhyupa〈ga〉 me 'pi tadāgamavattā sāṃ khyasyāpītyubhayasiddhireva । athānabhyupagamānnaivaṃ na kasyacidapi tadāgamavatteti

<473>

[473,i]

na kasyacitsiddhaṃ । āgamo 'pyasau naiva bhavati pramāṇena bādhanādāgamābhāsaḥ sa bhavet । pramāṇābhāsataḥ pratipattau vyāmūḍha evāsāviti na vyāmohanivartanaṃ parasya teneti na vādī bhavet । pramāṇābhāsatāmajānānaḥ paro na vyāmūḍhaḥ kathaṃ । na ca na jānāti । tathāhi ।

[473,ii]

	tadviruddhābhyupagamastenaiva ca kathambhavet ।
	tadanyopagame tasya tyāgāṅgasyāpramāṇatā ॥ 5 ॥

[473,iii]

yadaivāsau tadviruddhamabhyūpagacchati tadaiva tadāgamasyāsattyatāmapi pratibudhyate tannāntarīyakatvādviruddhābhyupagamasya । mūḍhatvādadoṣa iti cet । na mūḍhatāyāmapratipādakatvamityuktaṃ । vyāmohamādhāyāsāvapasārita iti siddhaṃ vādinaḥ kāryaṃ । na । viṣādidānasyāpi prasaṅgāt । vāgmitayā vyāmohanaṃ vāditvamiti cet । na 〈।〉 pariśuddhavastu parisphuṭapratyāyanasya vāgmitvāt । tathā hi ।

[473,iv]

	samāsavyāsarūpeṇa pramopetasya vastunaḥ ।
	prakāśanena vāgmitvamiṣyate tattvavedibhiḥ ॥ 27 ॥ (PVA)

[473,v]

jigīṣuṇāpasārayitavya eva yathākathañcitpara iti cet । na 〈।〉 yathākathañcidapasāraṇenopahāsāspadatāprāpteḥ । yadā tarhi pariśuddhavastuvacanenāpi paravyāmohastathā kathamvāditoditā । prāśnikapratipādanena paryāptatvāt 〈।〉 nāndhasyādarśane savituraprakāśakatā । tathāhi ।

[473,vi]

	pratipādayiturdoṣo bhevadapratipādane ।
	yogyo 'pi na vijātīyādyadyarthaṃ vacanāttataḥ ॥ 28 ॥ (PVA)

[473,vii]

yadi parisphuṭavacanādapi na pratye 'pi kāsya prativāditve śraddhā । siddhamātrikāpāṭhakopādhyāyaśālāpraveśa eva tasya yuktaḥ । athāpi syānna vidagdheṣvevaṃbhūta sādhanopanyāsaḥ । avidagdhaprativādinaṃ pratyupanyāsāt । yataḥ so 'pi dūṣaṇamasambaddhameva dadyāt । tathā hi । mūlye mūlye tathābhūta eva puṭikābandhaḥ । tadidaṃ tautopākhyānamāyātaṃ । mamānena bhikṣāpātre madyapānaṃ kṛtaṃ mayā tvasya mūtrapānaṃ kartavyam । api ca ।

[473,viii]

	nācaitanyaṃ svayaṃ sāṃkhyonityatvādavagacchati ।
	tataḥ svavittau sāṃkhyasya pramāṇamaparaṃ bhavet ॥ 29 ॥ (PVA)

[473,ix]

nahi svayaṃ sādhyaṃ paraprasiddhasādhanādavagantaṃ yuktaṃ । tataḥ svasiddhena sādhanenāsya tadarthasādhanakāriṇā bhāvyaṃ । astyeva taditi cet । evaṃ tarhi ।

[473,x]

	tatkinna sādhanaṃ proktaṃ svapratītiryadudbhavā ।

[473,xi]

tadeva svaprasiddhinimittaṃ sādhanaṃ kinnopanyastam । kimapareṇākāśacarvaṇaprayāsena । nahi parisphuṭasvarūpe sambhavati hetau kaṣṭakalpanāprayāsaḥ sādhīyān । āgamāt sāṃkhyasya tatsiddhamiti na svapratītasādhanopanyāsaḥ ।

[473,xii]

nanu sa āgamaḥ parasyāpi sādhaka eva । na । paraṃ pratyapramāṇatvāt । apramāṇāt svayamapi kathaṃ pratītiḥ taṃ prati pramāṇatvāt । yadi pramāṇaṃ kinna sarvasya । abhyupagamā<474>bhāvāt । sāṃkhyasyāpi kathamasmādabhyupagamaḥ । tena parīkṣitatvāt । yadyevaṃ parasyāpi syāt । yataḥ ।

[474,ii]

	yuktyā yayāgamo grāhyo grāhikāsyāpi sā na kiṃ ॥ 6 ॥

[474,iii]

yathā yuktyā parīkṣita āgamaḥ sāṃkhyasya pramāṇatayābhimataḥ । bauddhasyāpi kimasau na yuktiḥ । tenānabhyupagamāditi cet । evantarhi anityattvādacetanā ityapi yuktiṃ kathamabhyupagacchet । nyāyaprāptamavaśyamabhyupagantavyamiti samānaṃ śāstropagame 'pi । tathā cobhayasiddhe sambhavati sādhake kaḥ sādhanāntaropanyāsaprayāsamātmano vidadhīta । yogigamyoyamarthaḥ tena paraḥ sādhanena yena kena citpratyāyyaḥ ।

[474,iv]

nanu yogigamyametaditi paro 'pi svasādhye vaktuṃ samartha eva । na ca tadyogini na pramāṇamiti śakyaṃ । tathā hi ।

[474,v]

	prākṛtasya sataḥ prāg yaiḥ pratipattyakṣa sambhavau ।
	sādhanaiḥ sādhanānyarthaśaktijñānesya tānyalaṃ ॥ 7 ॥

[474,vi]

nahi yogī kaścit svabhāvasiddha āste pramāṇābhāvāt । tathā ca pratyapādi prāk । anittye 'pyapramāṇateti । tasmāt prākṛtasya sataḥ paścādupāyānuṣṭhānād yogitā na svastisādhanena । tathā ca । yaiḥ sādhanaiḥ tatsādhanopāyapratipattistadapāyānuṣṭhānādakṣasambhavaḥ tadarthapratipattirūpaṃ pratyakṣameva 〈ukta〉 athavā । tādṛk pratipattisādhanamuktaṃ । tāni tatsādhanānyarthasyopāyabhūtasya tadakṣasādhanasya śakteḥ । sāmarthyasya jñāne samarthānyeva । tadyogipratipannārthopagame tataḥ kimasatsādhanopanyāsena । yathā saugatairyogisādhanamuktaṃ tathā parairapi vaktuṃ yuktaṃ । atha yogisambhavadvāreṇāpi na tatsādhanamupādātuṃ śakyaṃ । tadā'vacanamevātra prāptaṃ । yataḥ ।

[474,vii]

	vicchinnānugamā ye ca sāmānyenāpyagocarāḥ ।
	sādhyasādhanacintāsti na teṣvartheṣu kācana ॥ 8 ॥

[474,viii]

yohyarthaḥ sādhanenānugantuṃ śakyaḥ sāmānyenaiva sāmānyaviśeṣeṇa vā । tatra sādhyasādhanacintā kriyeta । tatra sāmānyena cintā । yogī tāvatsambhavatyasmākamiti । tena dṛṣṭoyamartha itīdamapi 〈saṃ〉bhavati । athavāyamevārthaḥ sambhavatīti viśeṣeṇa । ye tu punaḥ sarvathā'nanugamena sāmānyenāpi viṣayīkartumaśakyāstathābhūteṣu vastuṣu na kācitsādhyasādhanādhikaraṇā cintā । āstāntāvatpramāṇacintā । āgamaikasamadhigamyo 'pyasau nārthaḥ tatastatra pramāṇamavatārayan pramāṇaviṣayānabhijñatāmevātmano durātmā prakāśayati ।

[474,ix]

atha yāvadasau na vyutpattimān tāvatsādhanābhāsatāṃ na jānāti । tatastadabhiprāyātsādhanameva । yadā tu sādhanametanna bhavatīti pratibudhyate tadā sādhananna bhaviṣyatīti ka ivātra doṣaḥ ।

[474,x]

tadapyasadyataḥ ।

<475>

[475,i]

	puṃsāmabhiprāyavaśāttattvātattvavyavasthitau ।
	luptau hetutadābhāsau tasya vastu samāśrayāt ॥ 9 ॥

[475,ii]

puruṣābhiprāyamātraṃ hi hetāvapyahetutāndadyādahetāvapi hetutāmiti hetutadābhāsavyavasthā na vāstavī bhavet । bhavantī vā puṃsāmabhiprāyamapahastayati । tasmānna paropagataṃ sādhanaṃ । api cāparīkṣitādāgamājjñānamātramevotpattimanna vastuniścayaḥ । na ca jñānamātrādvastu sidhyati । yataḥ ।

[475,iii]

	sannartho jñānasāpekṣo nāsan jñānena sādhakaḥ ।
	sato 'pi vastusaṃśliṣṭā〈'〉saṅgatyā sadṛśī gatiḥ ॥ 10 ॥

[475,iv]

sannevārthonyasya sādhako nāsan । asataḥ siddhirityahetukatā । asati jñānamasti tataḥ siddhiriti cet । tadasattve tasya tajjñānamiti kutaḥ । jñānameva sākṣātsādhakamiti cet । na 〈।〉 pratyakṣatvaprasaṅgāt । ato nāsati jñānātsiddhiḥ ।

[475,v]

nanvasti tāvajjñānamātrādapi gatiryathā kathañcidāropitārthāt । na । savastukasyāropasya vastudvāreṇaiva gatiḥ । yadi tu gatirapyasau vastubhūtaṃ liṅgamvinā tadā gatyābhāsa evāsau । hetvābhāsādudayāt ।

[475,vi]

	nādhūme dhūmasamvittergatiḥ sattyāsti pāvake ।
	viparītaḥ samāro 'pī nahi sādhyasya sādhakaḥ ॥ 29' ॥ (PVA)

[475,vii]

api ca । svārthānumānaparicchede nirṇṇītametat । liṅgatrayamevārthasya sādhakaṃ nāparaṃ । tataśca ।

[475,viii]

	liṅgaṃ svabhāvaḥ kāryaṃ vā dṛśyādarśanameva vā ।
	sambaddhaṃ vastutaḥ siddhaṃ tadasiddhaṃ kimātmanaḥ ॥ 11 ॥

[475,ix]

yadi sādhyasvabhāvaṃ vastutaḥ prasiddhaṃ pramāṇaprasiddhatvāt tadā kimātmanaḥ sāṃkhyasyāprasiddhaṃ । pramāprasiddhirubhayasyāpi pramāṇasya sādhāraṇatvāt । atha pramāṇannāsti tadā ।

[475,x]

	pareṇāpyanyato gantumayuktaṃ;

[475,xi]

yathaiva hi sāṃkhyaḥ pratipādayatyanityatvādiko hetustava siddhastataḥ pratipadyasveti । tathā paro 'pi tava prasiddhametatpramāṇātsiddhādeva hetoryathā tava pratipattistathānyasyāpi prekṣāvataḥ । anyathā sāṃkhyasya prekṣāpūrvakāritaiva na syāt । nahyahamevaiko vidagdhaḥ parastu na tatheti sacetanapratītiḥ । tasmānna paropagamamātreṇa sādhanaprayogo vidvatsu yuktaḥ । kathantarhi pūrvācāryairbhavatā ca paraprasiddhasādhanaiḥ sādhyasiddhiḥ samīhitā ।

[475,xii]

tadasat । yataḥ ।

[475,xiii]

	parakalpitaiḥ ।
	prasaṅge dvayasambandhādekābhāvenyahānaye ॥ 12 ॥

[475,xiv]

prasaṅga sādhanaṃ tat 〈।〉 na tu tataḥ sādhyaniścayaḥ । nahi paropagati mātrakātsādhyaniścayaḥ । kimarthastarhi tadekasya prasaktasyābhāve'nyā bhāvasādhanārthaṃ । nahi sādhyābhāve

<476>

[476,i]

sādhanasambhavaḥ । idañca tatprasaṅgasādhanaṃ । deśakālāvasthāviśeṣaniyataika 〈vyakti〉saṃsargavyavacchinnasvabhāvāntaravirahādanekavṛtterekasya na deśādiviśeṣavatā'nyena yogaḥ । tathā'bhedātsarvarāgo'vayavarāge 'pītyādi । yatastathābhūtasvabhāvasya virodhāṃdbhinnadeśādiyogena ।

{3.1.1.2.1}

<(1) kālanirāsaḥ—>

[476,ii]

nanvekamapi vyāpitvādanekadeśādiyogi yadi ko virodhaḥ । na 〈।〉 anekakālayogasya draṣṭumaśakyatvāt । nahi pūrvāparakālavyāpitā pratyakṣata upalabhyate । pūrvāparabhāvasya kalpanāviṣayatvāt । yasyātītaṃ darśanaṃ sa pūrvakālo yasyānāgataṃ sa uttarakālaḥ । na ca tatkāladṛśyapadārthavyatirekeṇāparaḥ kālaḥ ।

[476,iii]

nanu kālābhāvātkathaṃ pūrvāparavyavahāraḥ । tathā digabhāvāt । kāle 'pi sati kathaṃ pūrvāparavyavahāraḥ । nahi kālasaṅgata ityeva pūrvādivyavahāraviṣayo varttamāne 'pi prasaṅgāt । kālabhedāditi cet । tathāhi ।

[476,iv]

	pūrvakālādiyogī yaḥ sa pūrvādyapadeśabhāk ।
	pūrvāparatvaṃ tasyāpi svarūpādeva nānyataḥ ॥ 30 ॥ (PVA)

[476,v]

pūrvakālabhāvī pūrvaḥ । tathā parakālabhāvī para ityādi । kāla eva kathaṃ pūrva iti cet । svarūpata eva kālasya pūrvāditvaṃ । tathā diśaḥ ।

[476,vi]

tadetadasattyaṃ । yataḥ ।

[476,vii]

	nittyatāvyāpitā yā hi pūrvāditvaṃ kathantayoḥ ।
	sahacāritathātvāccedanyonyāśrayatā bhavet ॥ 31 ॥ (PVA)

[476,viii]

sahacāriṇāṃ hi rāgādīnāṃ pūrvāditvādvyāpinorapi dikkālayostathātvamiti kā vyāhatiḥ । na khalu sahacāriṇā kaścinna vyapadiśyate । mañcāḥ krośantīti yathā । tathātrāpi gataḥ sa kāla iti vyapadeśaḥ । tadatretaretarāśrayadoṣastvaritaṃ bhavantamanudhāvati ।

[476,ix]

	sahacāriṇāṃ 〈tu〉 purvatvaṃ pūrvakālasamāgamāt ।
	kālasya pūrvāditvañca sahacāryaviyogataḥ ॥ 32 ॥ (PVA)
	prāgaprasiddhāvekasya kathamanyatarasthitiḥ ।
	sahabhāve dvayornna syādanyānyakṛtapūrvatā ॥ 33 ॥ (PVA)

[476,xi]

na yāvatkālasya pūrvāditvaṃ na tāvatsahacāriṇāmityaprasiddhiḥ samīhitasya । atha dvayorapi samānakālāpūrvāditā 〈।〉 tathā sati samānakālayoḥ parasparavyāpārāpratipatternna parasyarakṛtatvamiti svahetusamutthaḥ sa svabhāva iti padārthānāmeva sa pūrvāditābhāva iti vyarthikā kālaparikalpanā । tathāhi । yadatītaṃ vastu tatpūrvamucyate । yadanāgataṃ tatparaṃ yatsattadvarttamānaṃ ।

[476,xii]

nanu 〈ca〉 kālābhāvādetadeva kathaṃ । kālasadbhāve 'pi kathamityetadapi pratipāditameveti nottaraṃ । kiñca ।

[476,xiii]

	hetubhāvādabhāvācca kāryaṃ sadasadityataḥ ।
	pūrvāparavyavasthāpi kimadṛṣṭasya kalpanā ॥ 34 ॥ (PVA)

[476,xiv]

pūrvāparamadhyabhāvo hi sahasadvayavasthayā । sā ca kāraṇabhāvābhāvābhyāṃ । tadapi kāraṇaṃ svakāraṇādeva bhāvābhāvavaditi nādṛṣṭasya kalpanā yuktimatī ।

<477>

[477,i]

atha cirakṣiprādirūpaparicchedaheturanādinidhanaḥ kāla iṣyate । tadapi yatkiñcit । yataḥ ।

[477,ii]

	anādinidhanātkālātkathaṃ kṣiprādibuddhayaḥ ।
	cirakṣiprādibuddhināṃ grāhyaḥ kālo yadīṣyate ॥ 35 ॥ (PVA)

[477,iii]

yadyetā buddhyaḥ kālasvarūpogrāhiṇyastadā sa evānādinidhanatayā vyāpitayā ca gṛhyatāmanyena cirāditvena tathābhūtasya grahaṇāsambhavāt ।

[477,iv]

	yadeva gṛhyate rūpaṃ tadevārthasya yuktibhāk ।
	naivānyena prakāreṇa padārthasthitiriṣyate ॥ 36 ॥ (PVA)
	cirakṣiprādirūpāṇāṃ parasparavibhevataḥ ।
	kālasyāpi prasaktoyamiti vyāpyekate katham ॥ 37 ॥ (PVA)
	cirakālaḥ padārthoyamiti sthitivivekataḥ ।
	cirācirādibhedānāṃ kālarūpānugāmitā ॥ 38 ॥ (PVA)

[477,vii]

cirakṣiprādayo hi kālarūpānugamanena pratīyante । na padārtharūpānupraveśeneti vyāpikālavyavasthitiḥ । tathāhi । yoyenānugataḥ pratīyate sa tadyogī tadyathā śāvaleyaḥ pratīyamāno gorūpeṇa tadyogīti kālasyāpi tathā vyavasthā । evaṃ tarhi 〈।〉

[477,viii]

	cirakṣiprādibhedānāṃ kālarūpānuyāyināṃ ।
	kālatvaṃ nāma sāmānyamiti kālo na sidhyati ॥ 39 ॥ (PVA)

[477,ix]

kālatvaṃ nāma sāmānyamiti kālo na sidhyati ।

[477,x]

dravyapadārthamadhye hi kāla iṣyate na sāmānyaṃ tasya padārthāntaratvāt । na ca cirādirūpavyatirikto vedyate kālaḥ । kāla iti 〈tu〉 saṃjñāmātraṃ teṣāmeva lāghavārthaṃ kenacinniveśitaṃ ।

[477,xi]

	cirādayo 'pi naivāmī kriyātovyatirekiṇaḥ ।
	ciraṃ kṛtamitītthaṃ hi kriyārūpapraveśataḥ ॥ 40 ॥ (PVA)

[477,xii]

ciraṃ karotīti hi kriyāsāmānādhikaraṇyena pratīteḥ kriyārūpānupātina eva tattvataścirādayaḥ ।

{3.1.1.2.2}

<(2) kriyānirāsaḥ—>

[477,xiii]

na ca kriyāpi karmakarttṛpadārtha vyatiriktā । tathāhi ।

[477,xiv]

	devadattaḥ karotīti na kāraḥ karttṛtaḥ paraḥ ।
	pratīyate pramāṇena tadekatvapratītitaḥ ॥ 41 ॥ (PVA)

[477,xv]

nahi karmakaraḥ karoti kaṭamiti kaṭakarmakaraviśeṣatyatiriktā krithopalabhyate pratyakṣataḥ । tadabhāvādanumānato 'pītyasattvameva kriyāyāḥ । tathāhi ।

[477,xvi]

	bhidyamānānna bhedonyo bādhatau nāparā gatiḥ ।
	anādivāsanābhedātpratyayā eva bhedinaḥ ॥ 42 ॥ (PVA)

[477,xvii]

anvayavyatirekābhyāṃ hi bhedamuparacayyānādivāsanāsanāthīkṛtasantānaśithilīkṛtapadārthatattvābhiniveśo hi pṛthagjano jānāti bhedaviparyaye 'pi bhedamiti viparyāsamātrakamevedaṃ kriyābhedādhyavasānaṃ । yataḥ ।

[477,xviii]

	devadattātkriyā'bhinnā yadi na syāttathā'paraḥ ।
	anyasyāpi kriyāyogātkriyānyetivikalpyate ॥ 43 ॥ (PVA)

[477,xix]

etacca prāgeva pratipāditaṃ । na cānvayavyatirekayoḥ pratyakṣagamyatānyatrānādivāsanājanitamānasapratyayagamyatvāt ।

<478>

[478,i]

atha kriyā nāmeyamasattvabhūtā tena na pratyakṣata upalabhyate । nanu yadi nāmāsattvabhūtā tathāpi liṅgādiyogo mā bhūt । padārthavyatiriktatve tu pratyakṣata upalambhako virodhaḥ । tataḥ kalpitakriyāviśeṣa eva cirakṣiprādayo na tāttvikāḥ ।

[478,ii]

kathamevamityādyarthavat । tathā hi ।

[478,iii]

	kathamitthaṃ tathetyete padārthavyatirekiṇaḥ ।
	bhaveyurvyatirekasya vikalpāḥ sādhakā yadi ॥ 44 ॥ (PVA)

[478,iv]

yadi yo ya eva vikalpa udayavān tadartharūpaḥ sa eva padārthaḥ kalpanāviṣayaḥ pāramārthikaḥ tadaivamādayo 'pi padārthāḥ syuḥ cetkvāntarbhāvyaṃtām । nahi kālādayastannibandhanamiṣyante । nāpi pratīyante । atha te kriyāviśeṣā eva tathā sati cirādayo 'pīti vyarthakaḥ kālādikalpanāprayāsaḥ ।

[478,v]

tasmātpūrvāparakālabhūtapadārthagrahaṇābhāvātpratyakṣeṇāgrahaṇameva vyāpinaḥ ।

{3.1.1.2.3}

<(3) sāmānyanirāsaḥ—>

[478,vi]

atha kālavyāpteragrahaṇe 'pi deśavyāptigrahaṇamavirodhīti matiḥ । na 〈।〉 tatrāpi tadādhāravyatirekeṇa sāmānyāderanupalambhāt । tathābhūtasvabhāvasya virodhādbhinnadeśādiyogena । na hi tatrānupraviṣṭamanyatrāpi tadā bhavati bhedābhāvena sarvānupraveśa ekapiṇḍatā syāt । na hi tadādhārānanupraveśe tadanupraviṣṭānupraveśaḥ ।

[478,vii]

atha samānametad dvayamiti dhīrudeti tataḥ sāmānyaṃ bhinnābhinnaṃ । atrocyate ।

[478,viii]

	dhiyaḥ samānākāratve kathamarthasamānatā ।
	na hyanyatra samānatve tatsamānaḥ paro bhavet ॥ 45 ॥ (PVA)
	arthe samānākāraścet syādbhedena vedyatām ।
	adṛ 〈śya〉 mānamartheṣu kathamartheṣu kalpyatām ॥ 46 ॥ (PVA)

[478,x]

anugatākārā dhīrudayamāsādayatīti kosya bhāṣitasyārthaḥ । nahi vacanamavivecitārthameva yathākathañcit pratīyamānārthamarthasya sattyatāṃ vidadhāti । vivecanañca samānakārā dhīriti śabdasyārthasya prakāradvitvena । kadācit svarūpasamānatvātsamānākārārthākārasamānatvādvā prakārāntarāsambhavāt । svarūpasamānākāratve svarūpameva tadbhavet nārthaḥ samānākārayogīti sāmānyamarthaḥ । sa ca buddhyākāraḥ svalakṣaṇameva na tat sāmānyaṃ । buddhyantarasya tadabhāvādarthagatatvābhāvācca ।

[478,xi]

athārthākāra eva samāna iti tadākārā dhīriti vacaḥ । tadapyasattyaṃ । ākāradvayapratibhāsanaprasaṅgāt । pratibhāsata eva tadākāradvayamiti cet । na 〈।〉 yataḥ ।

[478,xii]

	svadṛṣṭau pakṣapātena vaco nātra pratītitaḥ ।
	arthaḥ sidhyetsamastasya dhvaneḥ sarvatra vṛttitaḥ ॥ 47 ॥ (PVA)

[478,xiii]

tataḥ samānākārā dhīriti vyākuleyaṃ dhīradhiyaḥ । ato na sāmānyaṃ ।

[478,xiv]

atha sāsnādimattvena samānākāratā tadavyatiriktalakṣaṇaṃ sāmānyaṃ deśakālaviniyatavyaktyantareṇa yuktamiti na doṣaḥ । asadetat । yataḥ ।

<479>

[479,i]

	ākṛterapi naikatvaṃ pratyakṣeṇa tathā'grahāt ।
	ekatvādekavijñāne sarvavyaktigraho bhavet ॥ 48 ॥ (PVA)

[479,ii]

ekatvādākṛterekākṛtigrahaṇe 'pi sarvākṛtimadarthaparigrahaprasaṅgaḥ । atha gṛhyata evākṛtirākṛtimatastu grahaṇāsambhavaḥ tadbhedāt । nahi bhinnaṃ grahītuṃ śakyamanyattu tādātmyādeva gṛhyate ।

[479,iii]

tadapyasat ।

[479,iv]

	tadātmanā hi tādātmyaṃ na tu tādātmyamucyate ।
	pāramparyeṇa tadātmye'bheda eva prasajyate ॥ 49 ॥ (PVA)

[479,v]

tadātmā nāmā kṛtyantareṇākṛtyantarasya tādātmyaṃ । tadākṛtyantaramākṛtimatā tadātmakamiti tadātmakākṛtimadgrahaṇaṃ । yadi cākṛtimatastadabhinnasya na grahaṇaṃ ākṛtyantaragrahaṇe 'pi tadantaragrahaṇanna bhavet na hyabhedo grahaṇanibandhanamākṛtimadagrahaṇāt ।

[479,vi]

atha tadbhedādākṛtyantarameva tanna bhavati । evantarhyākṛtyabhedādākṛtimadantaramapi na bhavet ।

[479,vii]

etenā bhāṣyakāravacanaṃ nirastaṃ । na hyekatrotsannā sarvatrotsannā bhavati । vyaktyantaranno palabhyate । na hyākṛtyabhedāttadabhinnaṃ vyaktyantaraṃ bhavatyākṛtyantaravadeva ।

[479,viii]

athākṛtimadantarameva bhavati kārṣṇyādibhedāt । nākṛtyantaraṃ 〈।〉 tadasat ।

[479,ix]

	kārṣṇyādi vyatiriktañcetadbhedādbheditā kutaḥ ।
	tatsaṃsargeṇa bhedaścet ākṛterapyasau na kiṃ ॥ 50 ॥ (PVA)

[479,x]

yadi kṛṣṇatvādikamanyadevākṛtimataḥ kathantadbhedādbhedaḥ । na hyanyadbhinnamanyadbhinatti । kāraṇatvena bhinatyevaṃ cet । na । kāraṇatvābhāvāt । nahi guṇā eva dravyasya kāraṇaṃ tadekayogakṣematayodayāt । kāraṇatve vā tasmādaparo bhinna udeti tasyāpyapareṇa saṃsargiṇā bhedakena bhavitavyaṃ । na ca kāraṇameva saṃsargi । anyathā'gnirapi dhūmasya saṃsargī bhavet । naivamadṛṣṭeriti cet । saṃsargiṇo 'pi tarhi kāraṇatvaṃ na dṛṣṭamiti na kāraṇatvaṃ kalpanīyaṃ ।

[479,xi]

	abhedapakṣe bhedaścet ākṛterapi bhinnatā ।
	bhinnādabhinnaṃ bhinnaṃ hi nānyathā bhinnatā bhavet ॥ 51 ॥ (PVA)

[479,xii]

ākṛtimato 〈'〉 bhinnaṃ kārṣṇyādikaṃ tato bhinnādabhinnaṃ yattadapi bhinnamityākṛtimato bhedaḥ । ākṛterapi tarhi tadabhedādbhedaprasaṅgaḥ । ākṛtirapi nākṛtimato bhidyate । tataśca bhinnādabhinnā bhinnā bhavatyākṛtimadantarādākṛteśca । ākṛtirabhinnaiva cet । na hyākṛtergguṇabhūtāyā guṇena kṛṣṇatvādinā saṃsargaḥ । guṇānāṃ parasparamasamavāyāt । guṇavati samavāyastu guṇānāmiti samayaḥ । na yuktametat ।

[479,xiii]

	bhede vaktumidaṃ yuktaṃ abhedenāvibhāgataḥ ।
	idamatra na cedaṃ hi kalpanā bhinnabhāvinī ॥ 52 ॥ (PVA)
	bhedastarhi bhavatvetadbālakrīḍanakambhavet ।
	bhedapakṣaṃ parityajya pakṣāntarasamāśrayāt ॥ 53 ॥ (PVA)

[479,xv]

tatrāpi doṣasya dṛśā punaḥ pūrvasamāśrayāt

[479,xvi]

tasmānna sāmānyamākṛti lakṣaṇamapi ।

[479,xvii]

etena pradhānalakṣaṇamapi pratyuktaṃ । tasyāpyanvaye sakalatadavasthāgrahāt sarvasya sarvadarśitvaprasaṅgaḥ । tadavasthānāṃ pradhānarūpādatattvāntaratvāt ।

<480>

[480,i]

atha paramārthataḥ sarvameva pratibhāsitaṃ bhrāntyā tvapratibhāsa iti vibhramaḥ । tadapyayuktaṃ । yataḥ ।

[480,ii]

	sarvasyāpratibhāsaḥ kiṃ pratibhāse 'pi vā bhramaḥ ।
	pramāṇamatra nāstyeva kevalā kalpanaiva tu ॥ 54 ॥ (PVA)
	kāraṇe śaktirūpeṇa sarveṣāmeva yā sthitiḥ ।
	tataḥ pradhānantatsarvajagatāmudyodyaḥ ॥ 55 ॥ (PVA)
	tadeva yadi sāmānya vyāpi nityatayā sthiteḥ ।
	vyaktirvyaktirdṛśyamānāparasparavibhedataḥ ॥ 56 ॥ (PVA)

[480,v]

idamatra viruddhaṃ । yaducyate ।

[480,vi]

	guṇānāṃ sumahadrūṃpa na dṛṣṭipathamṛcchati ।
	yattu dṛṣṭipathaprāptaṃ tanmāyeva sutucchakaṃ ॥ 57 ॥ (PVA)

[480,vii]

yataḥ ।

[480,viii]

	kāryadvāreṇa yatkalpyaṃ tasya tucchatayā nanu ।
	tasyāpi tucchatā hetau tadrūpasyaiva sambhavāt ॥ 58 ॥ (PVA)
	athānyadeva satkāryavādaḥ samprati hīyate ।
	yacca naivekṣyate vastu tadevāpāramārthikaṃ ॥ 59 ॥ (PVA)

[480,x]

tasmātpradhānalakṣaṇamapi na sāmānyaṃ ।

[480,xi]

athāpi syādyadyapi na sāmānyaṃ kālabhedabhinnavyaktivyāpi gṛhyate । pūrvāparabhāve pratyakṣasyā 〈pra〉vṛtteḥ । samānakālabhinnadeśavyaktivyāpi tu gṛhyata eva ।

[480,xii]

tadapyasat । yasmāt ।

[480,xiii]

	bhinnakālabhavavyaktivyāpteragrahaṇe sati ।
	na sāmānyopayogosti vyavahārastathā na hi ॥ 60 ॥ (PVA)

[480,xiv]

śvetacchāgamālabheteti pūrvadṛṣṭālambhanasya tadevedamiti jātyanvayādālambanārthaṃ tadvyavahārārthibhiḥ sāmānyamiṣyate 〈।〉 yugapad dṛṣṭayośca na tadvyavahāropayogitā । dvayorapi pūrvanusāreṇa tajjātitayā pratīteḥ । na ca pūrvāparayorapi pūrvottaravyaktispaṣṭetarākāravyatirekādaparaṃ sāmānyamīkṣyate । tatha samānakālayorapi spaṣṭadvayākārāt । kathantarhi samānā vetāviti pratyayaḥ । ayaṃ pratyayaḥ pūrvottarakālabhāvinorapi samānaḥ । tathā hi ।

[480,xv]

tatra nāsti samānā <?>〈 samā〉kāraḥ pratyakṣeṇa samīkṣitaḥ ।

[480,xvi]

samānakālavyaktīnāmapi nekṣaṇamakṣataḥ ।

[480,xvii]

sāma 〈।〉 nyasyeti vākyaśeṣaḥ । na samānākāratā pūrvāparavyaktivatsamānakālānāmapi nirūpyate vyatirekiṇī । pratyaya evāyaṃ kevalaḥ pratīyamānasyādṛṣṭeḥ । nahi pratīyamānākāravinākṛtaḥ pratyayaḥ pratyeti kiñcit ।

[480,xviii]

pratyayaḥ samānākāraḥ sa nirālambanodayaḥ 〈।〉

[480,xix]

	tadgrāhyāpratibhāsitvāt pūrvottaraviśe 〈ṣa〉 vat ॥ 61 ॥ (PVA)

[480,xx]

yaḥ samānākāraḥ sa sakalo nirālambanaḥ pratyayaḥ । tatra grāhyāpratibhāsāt । tadyathā bhinnakālavyaktisāmānyālambanābhimataḥ apratibhāsamānasāmānyākāraśca samānakālavyaktisāmānyaviṣayo 'pi pratyaya iti svabhāvahetuḥ ।

[480,xxi]

atha sa pratyayaḥ samānatāmantareṇa sarvasya vilakṣaṇatvāt kathamudayī । tadapi yatkiñcit ।

<481>

[481,i]

	pratyayo yadi nāmāyaṃ kvacideva pravarttate ।
	niyamo hetumātratve sāmānye tu gatiḥ kathaṃ ॥ 62 ॥ (PVA)

[481,ii]

nāhetuko niyama iti hetureva parikalpanāmarhati । sāmānyasya tu kimāyātaṃ । athavā tadanyavyāvṛttimātramevāstu sāmānyamiti na kṣatiḥ । sā cārūpeti pratipāditaṃ । api ca ।

[481,iii]

	āropito ya ākāro vāsanā bījabodhataḥ ।
	tāvanmātreṇa paryāptaṃjātiranyā vṛthā na kim ॥ 63 ॥ (PVA)

[481,iv]

vyavahāramātramavicāritatatattvayāpi jātyā sampadyata eva kimaparaḥ paratra prayāsa āsthīyate ।

[481,v]

	dharmādharmaprasidhyartha jātiścetpāramārthikī ।
	dharmasādhanatā tasyāḥ kena mānena mīyatām ॥ 64 ॥ (PVA)

[481,vi]

dharmādisādhanatvaṃ hi jāteḥ svarūpeṇa prasiddhādapi na vivekena gamyate jātyantarādabhedāt । na ca tathā'prasiddhā satī kāryopayoginīti vyartha eva jātigrahaḥ ।

[481,vii]

athavā tathābhūtapratyayaviśeṣopalakṣitavyaktīnāmeva dharmādisādhanatvamiti tadeva sāmānyaṃ

[481,viii]

atha yadi sāmānyaṃ nittyaṃ vyāpi na bhavetsamānākāra eva vyāpī na bhavet pratyayaḥ । tadayuktaṃ ।

[481,ix]

	kāraṇantasya kimapi pratyayasyeti gamyate ।
	prameyākārasadbhāvātprameyaparikalpanā ॥ 65 ॥ (PVA)

[481,x]

na ca samānākāraprameyānubhavaḥ । tathā ca prāk pratipāditaṃ । tasmāt pratyakṣato'nanubhavādabhāva eva sāmānyasya । dṛśyamānasyāpi rūpasya tadaparasādhāraṇatvenānanubhavāt 〈a〉 sāmānyaṃ ।

[481,xi]

nanvekavyaktiniṣṭhatvātsāmānyasya dharmiṇo'bhāvād bhavato dharmiṇo'siddhatvādāśrayāsiddhatā ।

[481,xii]

na sadetat ।

[481,xiii]

	prasaṅgasādhanamidaṃ nāśrayāsiddhatā tataḥ ।
	yadyevaṃ syādidamapi na cobhayamitīṣṭitaḥ ॥ 66 ॥ (PVA)

[481,xiv]

yadyevamekavyaktiniṣṭatvaṃ tadā na deśaviśeṣavatānyena yogaḥ । na cobhayamiti syāt ।

[481,xv]

nanu yadyanyenayoga ekavyaktiniṣṭhatvaṃ na syāt siddhasāvyatā naikasyāṃ vyaktau sthitiḥ sarvavyaktivyāpitvāt । naikasyāmeva vyaktau sthitaṃ sāmānyamiṣyate । naiṣa doṣaḥ ।

[481,xvi]

	sādhāraṇatve tasya syādvayāpitāvittirakṣataḥ ।
	nahi tadrūpamanyena rūpeṇa grāhyamabhramaṃ ॥ 67 ॥ (PVA)

[481,xvii]

yadi vyāpi sāmānyaṃ vyāpitayaivādhyakṣaṇe pramāṇena gṛhyeta । na khalu viparītagrahaṇaṃ pramāṇam । yadi ca vyāpitā pratīyate sakalavyaktipratītireva bhavet । vyāpyagrahaṇe vyāpakatāyā apratīteḥ । na ca pratīyate tato na tathārūpaṃ । tena sāmānyameva nāstītyubhayadharmanivṛttiḥ । yadyayaṃ sthitapakṣaḥ syādbhaveddharmyasiddhidoṣaḥ parasparavirodhaprakaṭanaparamevaitat । na vayamevambhūtamarthaṃ pratipattuṃ kṣamāḥ । evambhūtasyāparasyādarśanāt । anumānañca na dṛṣṭāntamvināvatarati ।

[481,xviii]

atha sāmānyamanyathānupapattyā pratīyamānaṃ sakalāparapadārthavilakṣaṇameva na tasyānya<482>dharmavirodhena virodha udbhāvanīyaḥ । na hyanyadharmonyasya yuktaḥ । nahi mūrttapadārthadharmā amūrtte sāmānye yojanīyāḥ । naitadasti । yataḥ ।

[482,ii]

	amūrtentyaviśeṣe 'pi vyāpitā neṣyate paraiḥ ।
	tadvadavyāpitā prāptā sāmānyasyāpi gṛhyatām ॥ 68 ॥ (PVA)

[482,iii]

ye 'pi khalvamūrttisaṅgatā antyā viśeṣāste 'pi pratiniyatādhiṣṭhānā na vyāpinaḥ । tathā sāmānyamapi nāmūrttadavyāpitāmatikrāmet ।

[482,iv]

atha saviśeṣo'mūrttatve 'pyavyāpī tattvādeva । na tarhi mūrttetarasvabhāvakṛtoyaṃ vibhāgaḥ । sāmānyaviśeṣabhāva eva tarhi vyāpitetaratve nibandhanambhavatu ko doṣa iti cet । nanvasiddhireva ।

[482,v]

nanu sāmānyaṃ siddhameva tvayāpi dharmitayopādānāt । naitadasti । yataḥ ।

[482,vi]

	vyāpitā'gragahaṇe sāmānyagrahaṇaṃ kathamucyatāṃ ।
	svarūpeṇa grahastasya yadi sāmyaṃ tataḥ katham ॥ 69 ॥ (PVA)

[482,vii]

gṛhyata iti vākyaśeṣaḥ 〈।〉 svarūpeṇa hi gṛhyamāṇaṃ sāmānyaṃ vyapitayetarathā vā gṛhyeta ।

[482,viii]

	vyāpitāgrahaṇañcet na pratyakṣasyeyatī gatiḥ ।
	yadaśeṣavyaktivyāpisāmānye'sya pravarttanaṃ ॥ 70 ॥ (PVA)

[482,ix]

atha vyaktayo na gṛhyante । tathā tarhi sāmānyamekavyaktisamanvitaṃ gṛhyamāṇaṃ kathaṃ vyāpitayā gṛhītaṃ । ekavyaktiviśeṣaṇatve tadvyaktiviśeṣaṇaṃ viśeṣavadasāmānyaṃ bhavet । atha paryāyāntareṇa vyaktyantaraviśeṣaṇatāgrahaṇamapi । tathā sati tadevedaṃ sāmānyamiti kathaṃ gatiḥ । tadevedamiti pratītirnnādhyakṣeti vicāritaṃ । tasmādasiddhameva sāmānyarūpatvaṃ kathaṃ vyāpitāsādhanaṃ । tasmāt ।

[482,x]

	nāmūrttatvānna sāmānyādvyāpitāsādhanaṃ kvacit ।
	pratyakṣeṇa ca no dṛṣṭiriti sāmānyaśūnyatā ॥ 71 ॥ (PVA)

[482,xii]

yadi sāmānyamasiddhaṃ kathambhavatā sāmānyaviṣayavyāpitvaṃ sādhyate । dharmitvena sāmānyasyopādāne tatra dharmasyaṃ kasyacitsādhanaṃ nānyathā ।

[482,xiii]

na sadetat । yataḥ । uktametat । prasaṅgasādhanametat । na tvayaṃ maulo hetuḥ । yadi tvayā sāmānyaṃ vyāpyabhyupagamyate pramāṇena tatpratipattavyaṃ । pratyakṣasya tadādinā pramāṇanibandhanatvādabhyupagamasya । deśakālāvacchinnaikavyaktisaṃsargāvacchinnasvabhāvāntaravirahatayā ca pratīyamānaṃ kathaṃ vyāpi taditi abhyupagantuṃ yuktaṃ । pratyakṣeṇa cānekavastugrahaṇena tadvyatiriktaṃ anyathā vā pratīyata iti nāpratīyamānābhyupagamo yuktaḥ । ākṛtireva sāmānyamupalabhyamāneti cet । na 〈।〉 ākṛtervyāpitvābhāvāt । vyāpitvenopalambhe sakalavyaktyupalambhaḥ syāt । tathā ca deśakālabhinnasakalavyaktipratītiprasaṅgaḥ । ekavyaktiniṣṭhatve cākṛtera 〈pya〉 yāpitā sādhane dharmyasiddhirapi parihṛtaiva । kathantarhi prasaṅgasādhanametat । pareṇākṛtirevasāmānyamabhyupagataṃ anyenānyaditi prasaṅga 〈।〉 sādhanatā ।

[482,xiv]

athavā vyāpitvāt naikavyaktiniṣṭhatayopalambhaḥ syāditi prasaṅgārthaḥ । viparyastu maulo hetuḥ । prasaṅgastu maulastu hetorvyāptisādhanārtha eva । anye tu virahāditi maulo hetuḥ । prasaṅgastannīyamāna eva । maulaniṣṭhatāñca darśayitumevamupanyāsaḥ । virahāditi ca hetuḥ

<483>

[483,i]

prasajya pratiṣedharūpaḥ । sa cābhāve 'pi sāmānyasya siddha eva । na hyabhāve hetau vasturūpo dharmyabhyupagamyate ।

[483,ii]

tadabhāvācca tanneti vacanā 〈da〉 pi tadgateḥ ।

[483,iii]

tadasadeva ।

[483,iv]

	sāmānyaṃ yadi dharmi syāttatrāvyāpitvasādhanaṃ ।
	abhāvamātrake hetau kva kiṅkena prasādhyatām ॥ 72 ॥ (PVA)

[483,v]

virahamātrakasya hetutve tasya kenacidasambandhātkathaṃ sādhyasādhanaṃ । atha vyaktyantarasaṃsarggavirahastadāpi kasyāsāviti nirūpyameva । tasmānniyamena paroktena sāmānyena buddhisthena bhavitavyam । na ca pakṣadharmopasaṃhāramantareṇa hetuḥ samarthaḥ sādhyasādhanāya ।

[483,vi]

athānyāpohalakṣaṇaṃ sāmānyaṃ siddhaṃ saugatānāṃ tathāsati parasyeṣṭameva । parābhyupagatasya tenāpi dūṣayitumabhipretatvāt । api cānyāpohalakṣaṇasya sāmānyasya vyāpiteṣyata eva । tathāhi । vyāvṛttyāpi samānatā ।

[483,vii]

	astyeva vastu nānveti pravṛttyādiprasaṅgataḥ ॥ 73 ॥ (PVA)

[483,viii]

atha sāmānyasyāvidyamānasyāpi virahalakṣaṇo heturastyeveti ।

[483,ix]

tadapyasat । avidyamānasya hetutvāyogāt । avidyamāne sādhye yoga eveti cet । na । pratibandhe satyekābhāvonyābhāvaṃ gamayet । pratibandhaścānvayena gṛhyate । atastatsāmarthyādyatra vyāpako nāsti tatra vyāpyābhāva iti vipakṣe'bhāvamātramādarśyate । na sa maulo hetuḥ ।

[483,x]

atha vyāpakatānupalabdhirapi pratiniyatavastuviṣayābhāvasādhanāyopādīyate । tathā sati nātra śiṃśapeti nyāyādanyena dharmiṇā bhavitavyaṃ pramāṇaprasiddhena । athātrāpi bhāvābhāvasādhāraṇaṃ dharmīṃtyupādīyate ।

[483,xi]

tadapyayuktaṃ । bhāvābhāvasādhāraṇasyāparasyābhāvāt । vikalpapratibhāsa evobhayadharmaḥ sādhāraṇa iti cet । evaṃ tarhi 〈।〉

[483,xii]

tasminbhāvānupādāne sādhye'syānupalambhanaṃ ।

[483,xiii]

anya eva heturiti yatkiñcidetat । tasmānnātra maulo hetuḥ । sāmānyasya dharmiṇaḥ siddherabhāvāt ।

[483,xiv]

rūpādaya eva sāmānyamiti pakṣe nedaṃ prasaṅgasādhanaṃ । pratyakṣeṇa teṣāmavyāpitāpratīteḥ । tasmādubhayavādisiddhi eva heturnna tvanyatarasya prativādina eva ।

{3.1.1.3}

<3. "artha"grahaṇaphalam>

[483,xv]

nanu ya ubhayasiddhaḥ so'rtha eva kimarthamarthagrahaṇaṃ । naitadasti । yataḥ ।

[483,xvi]

	kalpanānāmātrataḥ siddho yathaikasyobhayorapi ।
	kalpanā hi na na nāmaitā niyatodayasaṅgamāḥ ॥ 74 ॥ (PVA)

[483,xvii]

tata ubhayasiddhatve 'pi pakṣasapakṣānyataratvāderarthatvābhāvādahetutvaṃ yataḥ ।

[483,xviii]

	tadarthagrahaṇaṃ śabdakalpanāropitātmanām ।
	aliṅgatvaprasidhyarthamarthādarthaprasiddhitaḥ ॥ 13 ॥

<484>

[484,i]

yadarthagrahaṇaṃ svadṛṣṭagrahaṇaviśeṣyaṃ tacchadbakalpanāmātraghaṭitātmanāmahetutāpratipādanārtha । arthasyaiva gamakatvasambhavāt ।

[484,ii]

nanvasiddhaviruddhānaikāntikalakṣaṇa eva heturapratinnārthapratipādane । yadi cāsya trairupyamasti kathamaheturatha trairūpyābhāvastadā svārthānumānalakṣaṇādeva nivṛttiḥ kimarthagrahaṇena । trirūpaliṅgākhyānaṃ hi parārthānumānaṃ । na । svārthānumāne 'pi kalpanāropitaṃ trairūpyaṃ prāptameva hetulakṣaṇam । kathantato nivṛttiḥ । nātra tarhi tadarthagrahaṇaṃ karttavyaṃ । svārthānumāna eva karttavyatāprāpteḥ ।

[484,iii]

atrocyate । svaniścayavadanyeṣāmiti vacanādatra kṛtaṃ tatrāmi bhaviṣyatītyadoṣaḥ । tatraiva kasmānneti cet । tatra vā kriyatāmātraveti ko virodhaḥ । asti cātra prayojanaṃ । tathāhi 〈।〉

[484,iv]

	kalpanādi kṛtaṃ hetuṃ svārthe kaścinna kalpayet ।
	ātmānameva kiṃ kaścidvisamvādayatīhitāt ॥ 75 ॥ (PVA)

[484,v]

kiñca । parārtha eva yatna paraḥ kārya iti cātraiva mahān yatno vidheyo mahātmanetyarthagrahaṇamatra । paramārthatastu kalpanāropito heturanaikāntika eva । tathāhi ।

[484,vi]

	kalpanāgamayoḥ kartturicchāmātrānurodhataḥ ।
	vastunaścānyathābhāvāt tatkṛtā vyabhicāriṇaḥ ॥ 14 ॥

[484,vii]

na khalu kalpanāsamāropitasya sādhyavastupratibandhaḥ । vāsanāmātrapravarttitatvāt । yadyevamapratibandhādeva na hetuḥ । na । pratibandhasyāta evākṣepāt । nahi sākṣātpratibandhapratipādanamasti । tatorthagrahaṇaṃ । na hi pakṣasapakṣāntaratvaṃ nittyānittyayorekatra niyataṃ yo yaḥ pakṣīkriyate tadapekṣayā tatra tatra sañcārāt । na cedṛśī vastusiddhirvivakṣāntarenyasya sādhanāt ।

< 2. pakṣacintā>

<1. hetupakṣavacanamasādhanam>

{3.1.2.1.1}

<(1) hetuvacanaṃ asādhanam>

[484,viii]

nanu pakṣaḥ sādhya eva tadapekṣayānyasya sapakṣatvāt । tatra pakṣasamapakṣānyataratvaṃ nāma dharmastadvipakṣād vyāvarttate । tataḥ kathanna hetuḥ । nahi pakṣasapakṣaniyato dharmaḥ sādhyavyabhicārī ।

[484,ix]

tadasadyataḥ ।

[484,x]

	na pakṣasya sapakṣasya bhāvasya niyamaḥ kvacit ।
	na pakṣonityatā mātramaparasyāpi sambhavāt ॥ 76 ॥ (PVA)

[484,xi]

yadyayamarthaḥ pakṣasapakṣānyataratvāditi śabdaghaṭānityatā sāmānyāvyabhicaritadharmayogā<485>diti । tadā sa dharmaḥ kṛtakatvādilakṣaṇa eva । avyabhicaritasya sādharmyasyānyatara śabdena pratipādanāt । na tva vyabhicārī dharmaḥ kṛtakatvādilakṣaṇa eva । evaṃ ca sati 〈sa〉 heturartha eva na kalpitaḥ । atha pakṣīkṛtetaratvena vivakṣitatvāt ।

[485,ii]

tadasat । yadyapi nāmānityatayā pakṣatvavivakṣā tathāpi na tāvatā'nityatā sidhyati । nityatayā vivakṣitatve tadaivāpagamāt । vāstavañcedanityatayā pakṣatvaṃ prasidhyet siddhameva sādhitaṃ bhavet । tasmānna kalpito dharmaḥ sādhanaṃ ।

[485,iii]

sa ca svasiddho'rthaḥ sādhanaṃ । trirūpameva liṅgamatastrirūpaliṅgākhyānaṃ parārthamanumānaṃ । tato yaiḥ pakṣavacanamapi sādhanamiṣyate'yuktavādinasta iti pratipāditaṃ bhavati । tasyāsiddhatvāt । sādhanaṃ hi sādhyaṃ sādhayet । na sādhyameva 〈vādhyaṃ sādhanāt〉 । vacanaṃ sādhanamiti cet । na । vacanasya sākṣādasādhanatvāt । sādhyāpratibandhāt । na vacanasyārthe pratibandhaḥ । tasmāt ।

[485,iv]

	arthādarthagateḥ śaktiḥ pakṣahetvabhidhānayoḥ ।
	nārthe tena tayornnāsti svataḥ sādhanasaṃsthitiḥ ॥ 15 ॥

[485,v]

anityaḥ śabdaḥ kṛtakatvāditi trirūpaṃ kṛtakatvamevānityatāṃ gamayati । tasya tatrāvyabhicārāt । na pakṣavacanaṃ hetuvacanaṃ vā । anyathā nityaḥ śabdaḥ prameyatvāgiti sādhyasiddhirbhavet । atrāpi hetupakṣavacanamasti । tadarthasya tatrāpratibandhādaheturiti cet । arthādeva tarhi arthasya gatiḥ pratibandhāt । na vacanaṃ sākṣātsādhanamiti prāptaṃ । vacanasyārthamantareṇāpi bhāvāt । yatra ca hetuvacanamasādhana । tatra pakṣavacanasyāsādhanatvamanuktasiddhimeva । atha sādhyavacanaṃ sādhyārthaṃpratipādanātsādhanaṃ । na । hetuvaiyarthyaprasaṅgāt । atha pratijñāmātraṃ na sādhanamiti heturupādīyate । kathamasādhanaṃ sādhanaṃ । sahitaṃ sādhanamiti cet । kathamanupayogi sāhityaṃ vidadhyāt । nānupayoginā kaścit sāhityaṃ vāñchati । tasmānna vacanaṃ sādhanaṃ ।

[485,vi]

api ca ।

{3.1.2.1.2}

<(2) pakṣavacanaṃ asādhanam>

[485,vii]

	tat pakṣavacanaṃ vakturabhiprāyanivedane ।
	pramāṇaṃ saṃśayotpatteḥ tataḥ sākṣānna sādhanam ॥ 16 ॥

[485,viii]

nahi saṃśaya hetureva tatra hetuḥ । arthāpratibaddhatvena ca saṃśayahetutvaṃ । anyathā hetupādānamanarthakaṃ । yathā tarhi vacanaṃ sādhyārthāsādhanaṃ । tathā sādhanārtho 'pi naiva tasmātpratipattavyaḥ tatrāpi naiva tasya pratibandhaḥ । pratibandhe vā sādhye 'pi kaḥ pratibandhaḥ prativandhasya ।

[485,ix]

sattyametat । sādhanārthamapi naiva vacanaṃ pratipādayati । tatrābhiprāyanivedane pramāṇatvādataḥ sākṣānna sādhanaṃ । sādhane 'pi pramāṇameva vacanena ākṣipyate । sādhye 'pi pramāṇamākṣipyatāmiti cet । na । tadānīmeva tatra pramāṇasadbhāvāt । pūrvavṛttaṃ hi pramāṇamākṣipyate

<486>

[486,i]

vacanena tatra vismaraṇasambhavāt । varttamāne tu pramāṇaṃ pratyakṣameva kintatra vacanena । nahi pratyakṣe'rthe paropadeśo garīyān । yasmādvacanamasādhanaṃ । pāramparyeṇa tarhi sādhanaṃ pakṣasya vacanaṃ yathā sādhanasya । etadapyasat ।

[486,ii]

	sādhyasyaivābhidhānena pāramparyaiṇa nāpyasaṃ ।
	śakta〈sya〉 sūcakaṃ hetuvaco'śaktamapi svayam ॥ 17 ॥

[486,iii]

yathā sādhanavacanaṃ sādhanaṃ tathā pakṣavacanamapi bhavet । yadi śaktasya sūcakaṃ bhavetpramāṇasiddhasya । asiddhasya tu sūcanaṃ kathaṃ sādhanaṃ । nahi svayamaśaktamaśaktamāśritya śaktimat । tathāhi 〈।〉

[486,iv]

	na patantamāśritya patat sthirībhavati kvacit ।
	tathā 〈'〉 siddhamasiddhena na tenaiva prasādhyate ॥ 77 ॥ (PVA)

[486,v]

sādhyasya pakṣavacanenāsiddhatayābhidhānātkathaṃ sādhanaṃ pakṣavacanaṃ । hetuvacanantu svayamaśaktamapi śaktasya vācakamiti sādhanamuktaṃ ।

[486,vi]

	pratibaddhasya sādhyerthe sādhanasyābhidhānataḥ ।
	vacanaṃ sādhanaṃ proktaṃ sādhanaṃ tatsvato na tu ॥ 78 ॥ (PVA)

[486,vii]

tato yaduktaṃ parārthañcānumānañceti vyāhataṃ । tathāhi pratipādyāpekṣayā svārthameva । pratipādakāpekṣayā tvanuvādamātrakaṃ । tannirākṛtaṃ । yataḥ । anumānantadanumānakāraṇatvenopacārata uktaṃ । na svataḥ । tataḥ prativādyapekṣayā tatsvārthamiti yatkiñcanavāditaiva । tasya hi trirūpameva liṅgaṃ pratipādakatvātsvārtha । na vacanaṃ । tatorthasyāpratipatteḥ । smaraṇena tasyāpyupakārakatvāt pratipādakameveti cet । na 〈।〉 arthavādamātrakasya vacanena vidhānāt । tata ubhayāpekṣayāpi vacanamanuvāda eva । parārthatā tasya pratipādakāpekṣayā na pratipādakasya tena kakcidupakāraḥ । anumānakāraṇatvena tvanumānantatpratipādyāpekṣayaiva ।

[486,viii]

nanvarthāpekṣayā parārthamanyapekṣayānumānamiti prāptam । tatkathametat । nanu guṇa eva hi doṣatayādhyāropyate । yenaiva tasya pratipādakasya tadanumānanna bhavati pratipādyasya vāta eva tat pratipādakasya parārthamanyathā svārthamapi bhavet । svayamapi tena tasyārthakaraṇāt । upacāre ca prayojanamuktaṃ । vacanasyānyena prakāreṇārthasādhanābhāvāt । nanu smaraṇe 'pi vacanaṃ pramāṇamapramāṇamvā 〈।〉 pramāṇañcet kinnārthe । a〈thā〉 pramāṇaṃ kathaṃ tataḥ smaraṇam । ata evānyathā । tataḥ pramāṇameva bhavenna smaraṇaṃ । smaraṇe ca tatkārakaṃ na jñāpakamiti pramāṇasvabhāvaḥ । smaraṇameva tataḥ kathaṃ । arthe pratibandhābhāvāt । ghamo hi pāvake pratibaddha iti janayati smaraṇaṃ । tadyadi śabdo 'pi pratibaddhastathā smaraṇaṃ janayet ।

[486,ix]

	tathāhi yadyatsmaraṇaṃ tadasti pratibandhataḥ ।
	yathāsti dhūmātsmaraṇaṃ parokṣe kṛṣṇava'tmani ॥ 79 ॥ (PVA)

[486,x]

tadasat । na smaraṇamātrakaṃ pratibaddhatvāditi pratibandhaḥ । smaraṇañca bhaviṣyatyapratibaddhatvācceti । konayorvirodhaḥ । tathāhi ।

[486,xi]

	ābhogadapi dṛṣṭerthe smaraṇaṃ kinna jāyate ।
	yataḥ kutaścidarthādvā prāyeṇa sahacāriṇaḥ ॥ 80 ॥ (PVA)

[486,xii]

atha niścitarūpaṃ smaraṇaṃ sambaddhādeva nānyataḥ ।

<487>

[487,i]

tadyuktaṃ । na hyasati pratibandhe tasya niścayastatra kintu śabdānniścitarūpaṃ smaraṇamityasiddhamato na sambandhasiddhiḥ । tathāhi । sambandhamanālocayataḥ saṃdeha eva bhavati । śabdācca sandeha upajāyamāna upalabhyata eva । kathantarhi niścaya〈ḥ〉 । evame 〈vai〉 tat । yathāhāyamiti । na pramāṇādeva tanniścayāt । yataḥ । pūrvapravṛttapramāṇaparyālocanādeva niścayo na vacanamātrāt । pramāṇe tarhi niścayo 〈na〉 vacanāt । tathāpi vacanaṃ pramāṇameva । atrocyate ।

[487,ii]

	etadiṣyata evātra pramāṇe tatsvato nahi ।
	asminnarthe prasiddhe 'pi na kācinnaḥ kṣatiryataḥ ॥ 81 ॥ (PVA)

[487,iii]

arthe hi vacanamapramā । pramāṇe tu pramāṇamiti naiva kiñcit kṣīyate na ca pramāṇamapi vacanātsidhyati tasya svasamvedanena siddheḥ । smaraṇamātrameva tatra bhavati । niścayastu svasamvedanādeva । kinna vacanamātreṇa । bhavatyevābhogamātrādapi smaraṇadarśanāt । atha yadābhogato na bhavati tadā vacane pramāṇamiti cet । na sadetat । yataḥ ।

[487,iv]

	mithyāsmaraṇamapyarthe vacanājjātamīkṣyate ।
	vacanasya viśeṣo na sattyāsattyatayekṣyate ॥ 82 ॥ (PVA)
	īkṣaṇerthonumānantatsvārthameva tadā bhavet ।
	ābhogādapi jāyante mithyā smaraṇavṛttayaḥ ॥ 83 ॥ (PVA)

[487,vi]

tasmātpūrvapramāṇasvarūpāvadhāraṇamatyantaparyālocanata eva kutaścit liṅgāditi na vacanaṃ pramāṇaṃ । pramāṇenāpyarthenāpyābhoga iti । anumānameva parokṣe'rthe pramāṇaṃ taddvāreṇa vacanaṃ ।

[487,vii]

nanu pramāṇaṃ pratibandhagrāhīdānīmatītamiti kathaṃ pratibandhaniścayaḥ । smaraṇamidānīnna ca tatpramāṇaṃ । tena pramāṇena janitatvāt pramāṇameva । tataśca ।

[487,viii]

	pramāṇātsmaraṇaṃ jātamupacārātpramā na kiṃ ।
	apramāṇāttu yajjātamapramāṇantadiṣyate ॥ 84 ॥ (PVA)

[487,ix]

nanu pramāṇādetatsmaraṇamiti smṛtirevātrāpi nibandhanaṃ । tadapi smaraṇamanyataḥ smaraṇātpariśuddhibhāgiti kuto niścayo jāyatāṃ ।

[487,x]

	dṛḍhaṃ smaraṇametaccenmithyā dāḍharyanna kimmataṃ ।
	arthaprāpternna mithyā cet siddhopasthānameva tat ॥ 85 ॥ (PVA)

[487,xi]

atrāpyucyate । uktamevādāvetat । "svarūpasya svato gati〈ḥ〉 । prāmāṇyamvyavahāreṇa ।" (pra. vā. 1.4) vyavahāraścārthaprāptilakṣaṇa evopalabhyate nānya upayogī ।

[487,xii]

nanu svata eva kiñcid dṛḍhaṃ smaraṇaṃ tatoyaṃ pramāṇaditi niścayo na vyavahārāditi cet ।

[487,xiii]

tadasat । yataḥ ।

[487,xiv]

	abhyāsādeva dṛḍhatā sāsti prāptisamāśrayāt ।
	anyadabhyastamanyatra dṛḍhatā naiva jāyate ॥ 86 ॥ (PVA)

[487,xv]

yadyayamarthaprāptilakṣaṇo vyavahāro nābhaviṣyadabhyastastatkathaṃ prāptyupayogidāḍharyambhavet । anyadabhyastamanyatra dāḍharyamiti sa eva vyavahārocchedo lokasya syāt । tasmādetāvatī gatiḥ saṃsāriṇāmiti sāṃvyavahārikaṃ pramāṇama 〈vi〉 calitamiti na doṣaḥ । tasmādvacanamanumānakāraṇatvādanumānamiti sthitametat ।

[487,xvi]

nanvācāryasya pakṣavacanamabhimatameva । yadāha ।

[487,xvii]

	svaniścayavadanyeṣāṃ niścayotpādanecchayā ।
	pakṣadharmatvasambandhasādhyokteranyavarjanaṃ ॥ 87 ॥ (PVA)

<488>

[488,i]

naitadasti । yataḥ ।

[488,ii]

	hetvarthaviṣayatvena tadaśaktoktirīritā ।

[488,iii]

yadāha । 〈asmākantu ।〉

[488,iv]

tatrānumeyanirdeśo hetvarthavipayo mataḥ ।

[488,v]

asmākantu yonumeyanirddeśaḥ sa hetvarthaviṣayatvena na sādhanatvena 〈।〉 ataḥ sākṣātsādhanatvapratikṣepāt tasya sādhyasyokteraśaktatā kathitā । kathantarhi pakṣadharmatvaṃ sambandhasādhyoktinirddeśābhyupagamaḥ । nāsyāyamarthaḥ । pakṣadharmaśca sambandhaśca sādhyoktiśceti । api tu sambandhoktisaṅgatā sādhyoktiḥ samba dhasādhyoktiḥ । yatkṛtakaṃ tadanittyamiti vyāptyantargatā sādhyoktirnna pratijñārūpeṇa । avaśyaṃ hi sādhane vyāpakatvaṃ sādhyasyopadarśanīyaṃ । ato'vayavadvayameva darśanīyaṃ । sambandhena rūpadvayākṣepādeva trirūpatā hetoḥ । tasmādanittyaḥ śabda iti nādāvantevā darśanīyam । rūpadvayamātrakādeva sādhyasya siddheḥ ।

[488,vi]

	śaktistasyāpi ceddhetuvacanasya pravartanāt ॥ 18 ॥
	tatsaṃśayena jijñāsorbhavetprakāraṇāśrayaḥ ।
	vipakṣopagame 'pyetattulyamityanavasthitiḥ ॥ 19 ॥

<(3) nyāyoktalakṣaṇe doṣāḥ>

{3.1.2.1.3.1}

<(ka) pratijñānigamanayoranuktiḥ—>

[488,viii]

athāpi syād 〈।〉 yadi pakṣavacanābhāve hetuvacanamatakiṃtamudgurapātāyamānamasambaddhamiti na pravarttate । tato hetuvacanapravṛtteḥ tadapi sādhanameveti na । saṃśayajijñāsā prakaraṇa tadavabodha icchānāmapi sādhanatvaprāptau daśāvayavatā vākyasya syāt । idamatra sandigdhaṃ bhavataḥ । idameva jijñāsitaṃ । idameva bhavatā prastutaṃ । idaṃ mayāvagataṃ । atra mameccheti 〈।〉 evaṃ kūrccaśobhāmāraca 〈ya〉 tā daśāvayavaṃ vākyaṃ prayoktavyaṃ । tathā vipakṣopagame 'pi sādhanaṃ pravarttate । tatastasyāpi sādhanatvaprasaṅgastena saha vipakṣasya । atha sādhyaniścayamātraṃ saṃdehādipratipādanamantareṇāpi bhavatīti na taiḥ śabdaprapañcamātropayogibhiḥ kaścidarthagatorthastataḥ saṃśayādiparityāgaḥ 〈।〉 tadanuvādasyākiñcatkaratvat । yadyevaṃ pratijñāvacanamapyanuvādamātrameva vādino nāntaraṅgatā tasya ।

[488,ix]

	attaraṅgaṃ tu sāmarthyaṃ triṣu rūpeṣu saṃsthitaṃ ।
	tatra smṛtisamādhānaṃ tadvacasyeva saṃsthitaṃ ॥ 20 ॥

[488,x]

trirūpādeva tāvatsvārthānumāne sorthaḥ sādhyaḥ pratīyate । nahi svārthānumāne sādhyārthaḥ prathamamāyāti hetostenādhyavasitena bhavitavyaṃ । tataḥ svaniścayavadeva na prathamaṃ sādhyopādānam । paścādrūpādānamiti cet । paścādapi nopādānaṃ svārthānumānavadeva । parasyāpi

<489>

[489,i]

yadā trirūpādupajāyate pratītistadā tasyāḥ svārthānumānātko viśeṣaḥ । tasmāt pratijñā nigamanayoranuktireva । upanayo 'pi na 〈va〉 ktavyaḥ । dṛṣṭasāmarthyadarśanaparatvāt । na ca tasya tatra sattāmātrādaparaṃ sāmarthyaṃ 〈।〉 tacca sattāmātraṃ śabde pakṣadharma 〈tvā〉 deva gataṃ ।

[489,ii]

athāpi syād 〈।〉 "āgamaḥ pratijñā । heturanumānaṃ । pratyakṣaṃ dṛṣṭāntaḥ । upanaya upamānaṃ । sarvapramāṇavyāpāraviṣayapradarśanaparaṃ nigamanaṃ" ।

[489,iii]

tadetadasat yataḥ ।

[489,iv]

	anumānātprasiddhiścetpramāṇairatra kiṃ paraiḥ ।
	nānumānātprasiddhiścetpramāṇairatra kimparaiḥ ॥ 88 ॥ (PVA)

[489,v]

hetusāmarthyādeva yadyasāvarthaḥ pratīyate kimaparapramāṇavyāpāreṇa । kimatra kurmo yatsarvapramāṇavyāpāro na khalu hetuparatantraḥ kārakagrāmaḥ । tathā bhavanparyanuyogabhāgī kimayamevaṃ bhavatīti । sattyametadyadyevaṃ syāt । na khalu pratijñā pramāṇantataḥ saṃśayotpatteriti pratipādanāt ।

{3.1.2.1.3.2}

<(kha) upanayana (upamāna) nirāsaḥ—>

[489,vi]

upamānaṃ pramāṇaṃ 〈।〉 na khalu "tathā cāyami" tyupamānamantareṇa hetoḥ sādhyasiddhiḥ । nedamasti । yataḥ ।

[489,vii]

	pakṣadharmatvamevedaṃ upamānena darśyate ।
	tathā ca kṛtakaḥ śabda ityevamupadarśitaḥ ॥ 89 ॥ (PVA)

[489,viii]

sāmānyena hi pratibandhagrahaṇe kathamviśeṣādhāra 〈tā'〉 nityatādiprasiddhiḥ । viśeṣādhāratayā kṛtakatvādeḥ prasiddheḥ । saiva ca viśeṣādhāratā । tathā cāyamityupamānaprasiddhyā kutaścāyamiti pakṣadharmatayā pradarśyate । upamānaṃ pramāṇamaparaṃ prasaktamiti cet । na 〈।〉 anumānāntargatatvāt । gosādṛśyādayaṃ sa gavaya iti viśeṣasambandhasādhanaṃ śabdasyopamānaviṣayādaparo na bhavatītyanumānameva tatra pramāṇaṃ । nānumānamaparamupamānavādibhirapīṣyate । kṛtakatvena sādṛśyaṃ tasya viṣaya iti cet । na । kṛta 〈ka〉 tvadvayavyatirekeṇa sādṛśyabhāvāt । na daṇḍādhāradvayavyatirekeṇāparandaṇḍitvasādṛśyaṃ ।

[489,ix]

	sādṛśyaṃ yadi nāstyatra vyatireke gatiḥ kathaṃ ।
	sadṛśoyamiti prāptamanyakāraṇakalpanaṃ ॥ 90 ॥ (PVA)

[489,x]

tadasat ।

[489,xi]

	kāraṇaṃ kalpyate kāryād dṛṣṭisambandhato yadi ।
	kāraṇena tadā prāptaṃ kāraṇasyāpi darśanam ॥ 91 ॥ (PVA)

[489,xii]

api ca ।

[489,xiii]

	yadi sādṛśyamatrāsti kasmānna pratibhāsate ।
	sūkṣmatvāditi cet tattvamadṛṣṭe kalpyatāṃ kathaṃ ॥ 92 ॥ (PVA)
	bhāvarūpātirekeṇa vikalpe 'pi na bhāsate ।
	nijābhāsaviviktasya vyavastheti mahādbhutam ॥ 93 ॥ (PVA)
	anādivāsanāsāṅgi kalpanāropitātmakaṃ ।
	sādṛśyanna parīkṣāyāṃ tattvamasyeti nāsti tat ॥ 94 ॥ (PVA)
	vastusambandhatonena vyavahāraśca sidhyati ।
	arthakriyā kutorthaśca sadṛśādeva nekṣyate ॥ 95 ॥ (PVA)

[489,xvii]

avāntaraviśeṣaśceta tatrāpi na kimīkṣyate ।

<490>

[490,i]

na khalu sadṛśābhimatādevārthakriyāvāptiryena tadarthakriyākāri sādṛśyambhavet । mahiṣyādito 'pi kṣīrādyarthakriyāvāpteḥ । athāvāntarabhedastatra vidyate । tena visadṛśī visadṛśānna tu saivārthakriyā । yadyevamavāntarabhedo gavāmapi parasparatostyeva । tataḥ sādṛśyānurūpārthakriyā nāstyeveti na samvādaḥ । kiñca । vilakṣaṇapratyayotpatteraparatra vailakṣaṇyamapyastīti prāptaṃ ।

[490,iii]

sādṛśyābhāvamātreṇa taditi cet । sādṛśyamapi vailakṣaṇyābhāvamātreṇeti prāptaṃ । sādṛśyameva bailakṣaṇyābhāva iti cenna kathambhāvo'bhāvaḥ । vailakṣaṇyābhāvameva sādṛśyamiti kinna bhavati । bailakṣaṇyañcobhayavādiprasiddhaṃ । na । 〈tad〉 abhāvamātreṇa sādṛśyavyavahāraparisamāpteranarthakamaparaṃ sādṛśyaparikalpanaṃ tasmānnopamānamaparaṃ pramāṇaṃ ।

{3.1.2.1.3.3}

<(ga) pratijñā (āgama) nirāsaḥ—>

[490,iv]

atha pratijñārtha āgamasiddha iti pratijñā āgama ucyate । evamapi kinna pratijñāyāḥ prayojanaṃ । tathā hi ।

[490,v]

	āgamādeva siddhoyaṃ yadyarthaḥ kiṃ pratijñayā ।
	āgamānna prasiddhoyaṃ yadyarthaḥ kiṃ 〈pra〉 tijñayā ॥ 96 ॥ (PVA)
	anāgama pramāṇena kimartho na prasādhyate ।
	na pratijñānamātreṇa sāgamārthatvasādhanaṃ ॥ 97 ॥ (PVA)
	athāpyatyantamabhyāsātpratijñā hetumātrataḥ ।
	pratītisiddhistatrāsti pratijñāpadamarthavat ॥ 98 ॥ (PVA)
	tadāpi pañcāvayavamabhyastatvātkuto vacaḥ ।
	pratijñāpi tadā nāsau pañca dharmatvadarśanāt ॥ 99 ॥ (PVA)

[490,ix]

kathantarhīdamuktamasmākaṃ tu pakṣanirddeśo yaḥ sa na sādhanatvenāpi tu hetvarthaviṣayatveneti । etadevāha ।

[490,x]

	akhyāpite hi viṣaye hetuvṛtterasambhavāt ।
	viṣayakhyāpanādeva sāmarthyamiti cenmataṃ ॥ 21 ॥

[490,xi]

kṛtakatvādityetāvanmātrakādanitya ityuktena jñāyate kasyānityatā sādhyā । tataḥ sa śabdo'nitya iti pratijñāpadamupādeyaṃ । tadidānīṃ hetuviṣayatvena nopādīyatāmanyathā vā । sarvathāsyāṃ bāhyavyavasthāyāmakhyāpite viṣaye hetuvṛtterasambhavāt । avaśyamviṣayaḥ khyāpayitavyaḥ । tataḥ sādhyasiddheḥ prāgavaśyaṃ bhāvaḥ pratijñāyāḥ sādhanasya sādhanatānyathā sādhanatvasyābhāvāt । pramāṇaphalopanyāsa iti cet । nirddeśe pramāṇaphalaṃ pratijñā pakṣa iti na nāmāntarakaraṇātparihāraḥ । sa cāyaṃ nyāyaḥ śūlaṃ cakramityāheti । ato viṣayakhyāpanādeva tasya śaktatā siddhā । uktamatra । saṃśayādīnāmapi sādhanatvaprasaṅgaḥ ।

[490,xii]

	viṣayādarśanañcedaṃ vyāptipūrvakavācakaṃ ।
	anyathā vā vidhīyeta tadidaṃ dvayamapyasat ॥ 100 ॥ (PVA)

[490,xiii]

viṣayaḥ pratijñayā nidarśanīya ityatra vicāryate । kimvyāptitapūrvakaprayoge । atha hetoḥ pañcamyā nirddeśe ।

[490,xiv]

kiñcātaḥ ।

<491>

[491,i]

	vyāptirve vināpyasmātkṛtakaḥ śabda īdṛśaḥ ।
	sarve'nityā iti prokte 'pyarthāttannāśadhīrbhaveta ॥ 22 ॥

[491,ii]

yatkṛtakaṃ tatsarvamanityamiti sarvopasaṃhāreṇa vyāptidarśane tadvyaptaṃ kṛtakatvaṃ tatropadarśitaṃ । tathābhūtamevetyanityatā śabdasyeti jñāyata eva kiṃ pratijñāpādena viṣayopadarśanārthenetyanyathaiva viṣayasya prasiddheḥ । atha pratijñā 〈pada〉 mantareṇa kathamviruddhahetuniścayaḥ । naiṣa doṣaḥ ।

[491,iii]

	prativādī viruddhasya parijñātā bhavediti ।
	pratijñā kriyate naiva svabadhāya kimudyamaḥ ॥ 101 ॥ (PVA)

[491,iv]

yadi pratijñāpadānupādānaṃ kathaṃ viruddhoyaṃ heturiti jñāyate pareṇeti kasyāyaṃ paryanuyogaḥ vādina iti cet । na samyagetat । bhadramevāpatitaṃ mā jñāsītprativādī kiṃ mayā tasya saurkya । karaṇīyaṃ 〈।〉 vyāptipūrvake prayoge śāstrakāreṇa karttavyatayābhihite vihito viruddhasyāsambhavādvādino mahānumapakāra iti ca śāstrakārasyāpi na doṣaḥ । na hyasau vādibadhāya śāstrakṛt । prativādinonugrahaḥ karttavyaṃ eveti cet । kaḥ pradveṣo'nyatreti yatkiñcidetat । yadi nittyaḥ śabdaḥ kṛtakatvāt । yatkṛtakantadanittyamiti । atra viruddhahetucodanaṃ । tadā na kaścidanunmattastadaiva nittyatvaṃ pratijñāyānittyatvena vyāptimupadarśayet । atha nittyatvena vyāptimupadarśayettadā vyāptiviparyayādeva viruddhatvapratītiḥ । api ca । yasya pratijñāpadaprayogastadapekṣayā viruddhābhidhānaṃ । nittyaḥ śabdaḥ kṛtakatvāditi cāvasare । atha pratijñāpadamantareṇādṛṣṭamudgarapātāyamānaṃ sādhanavākyamuddhegāya bhavet । atastadupādānaṃ । yataḥ prakaraṇārthanivedanāya pratijñā ।

[491,v]

atrocyate । prastāvamantareṇa pratijñāvacanamapyadṛṣṭamudgarāyata eva । prativādinā prastāvaḥ kṛta iti cet । kṛtaṃ pratijñāpadenetyalaṃ prasaṅgena ।

{3.1.2.2}

<2. pratijñā na sādhanāvayavaḥ>

[491,vi]

nanu pratijñāpadamantareṇa sādhananyūnatā bhavet । tathā cāha । hīnamanyatamenāpyavayavena pratijñādīnāṃ nyūnaṃ ।

[491,vii]

	sādhanāvayavatve hi siddhe tannayūnatā bhavet ।
	sādhanāvayavatvañca pratijñāyā nirākṛtaṃ । 102 ॥ (PVA)

[491,viii]

sādhanāvayavena nyūnaṃ sādhanaṃ nyūnaṃ bhavet । pratijñāyāśca na sādhanāvayavatvaṃ । yataḥ ।

[491,ix]

	anuktāvapi pakṣasya siddherapratibandhataḥ ।
	triṣvanyatamarūpasyaivānuktinnaryūnatoditā ॥ 23 ॥

[491,x]

nahi tadasambaddhaṃ tadavayavaḥ । nāpi tena nyūnaṃ nyūnaṃ । anupayogināpi nyūnatvenānupayogināmanaṅgantattvādanyūnataiva na bhavet । athānupayogyabhāve 'pi na nyūnaṃ । pratijñāpadenāpi tathā satyasatā samānamityacodyaṃ । yadi ca pratijñāsādhane satyupagamyate tadā sādhyanirddeśaḥ pratijñeti pratijñālakṣaṇamativyāpi bhavet । sādhyamasiddhamapi sādhanaṃ bhavatītya<492>siddhahetvabhidhānamapi pratijñā bhavet । yasya tu na pratijñāsādhanantasya sādhyanirddeśa ityapi pratijñālakṣaṇena hetvābhāsasya pratijñātvamasādhanabhūtasya sādhyanirddeśasya pratijñātvāt ।

[492,ii]

ataḥ ।

[492,iii]

	sādhyoktimvā pratijñāṃ sa vadandoṣairnna yujyate ।
	sādhanādhikṛtereva hetvābhāsāprasaṅgataḥ ॥ 24 ॥

[492,iv]

na khalu sādhanamasādhanaṃ bhavati । tataḥ sādhanatvāttatrāprasaṅga । sādhanatvena hetvābhāsasyādhikṛtatvāt । sādhyanirddeśatvābhāvāt । pratijñālakṣaṇasyābhāvāt । sādhanābhāsanirddeśo na pratijñā ।

[492,v]

nanu sādhyanirddeśaḥ pratijñā na sādhananirddeśa iti kutaḥ । sādhanābhāsasya pratijñātvaprasaṅgaḥ ।

[492,vi]

atrocyate । sādhyanirddeśa ityatra yadi sādhyatvena nirddeśaḥ sādhyanirddeśastadā na bhavati sādhanābhāsaḥ pratijñāsādhyatvenānirddeśāt । kintu nirddeśyamanirddiṣṭambhavet । sādhyatvena nirddeśa iti na jñāyate kasya nirddeśaḥ ।

[492,vii]

atha sādhanamarhati yaḥ tasya nirddeśaḥ । tadāpi kathaṃ nirddeśa iti prakārānirddeśāt । sādhanatvena sādhyatvena veti viśeṣābhāvāt । sādhanābhāsasyāpi syātpratijñātvaṃ । kathañca sādhanatvena sādhyatvena ca nirddeśa iti vaktavyaṃ । pañcamyā parayā 〈vā〉 'prathamayā nirddeśaḥ sa sādhanatvena । prathamayā sādhyatvena । kuta etat । tathā śabdārthaprasiddheḥ । yadyevaṃ sādhyanirddeśa iti pratijñālakṣaṇanna vidhātavyaṃ । sādhyatayā nirddeśa eva pratijñeti loke prasiddhaḥ śabdārthaḥ । pakṣasya tu lakṣaṇamvipratipattinirāsārthamiti vakṣyāmaḥ । tasmātsādhyanirddeśa eva pratijñeti lakṣaṇavaiyarthyātsādhyanirddeśaḥ pratijñaiveti sādhanābhāsasyāpi prasaṅgaḥ ।

[492,viii]

nanu bhavatpakṣe 'pi sādhyanirddeśaḥ pratijñaiveti kathaṃ na hetvābhāsaḥ pratijñā । nanvasādhanabhūto yaḥ sādhyanirddeśa iti parihṛtametat ।

[492,ix]

nanu sādhanabhūto 'pi syātkadāciditi kaḥ saṃdehanivṛttihetuḥ । vijātīyatvameveti brūmaḥ ।

[492,x]

tathāhi ।

[492,xi]

	aviśeṣoktirapyekajātīye saṃśayāvahā ।
	anyathā sarvasādhyokteḥ pratijñātvaṃ prasajyate ॥ 25 ॥

[492,xii]

ayantāvadidaṃ codyacañcuścodayitavyaḥ । kriyate ghaṭa iti sādhyanirddeśaḥ pratijñā prasaktā । jñāpakahetvadhikārāttu tadapekṣaḥ sādhyanirddeśa eva pratijñā । yadyevamasādhanabhūtaḥ sādhyanirddeśaḥ pratijñeti sādhanābhāso na pratijñeti siddhametat ।

[492,xiii]

	siddhokteḥ sādhanatvāccetparasyāpi na duṣyati ।
	idānīṃ sādhyanirddeśaḥ sādhanāviyavaḥ kathaṃ ॥ 26 ॥

[492,xiv]

nanu paro 'pyetad bruyāt । sādhanabhūtaḥ sādhyanirdeśaḥ pratijñā । sādhanābhāsastu na sādhanamasiddhatvādasādhanatvānna pratijñā pratijñāyā sādhanatvāt । yadyasiddhatvena sādhanābhāso na sādhanaṃ pratijñāpyasiddhārthā kathaṃ sādhanaṃ । asiddhatvenaiva sādhanatvaṃ pratijñāyāḥ । yadi

<493>

[493,i]

siddhārthā syādviṣayopadarśanatvameva na bhavet । yadyevaṃ sādhanābhāso 'pi pratijñātvena sādhanamanivāritameva । bhavatu pratijñātvena sādhanaṃ ka ivātra doṣa iti cet । heto〈ḥ〉 asiddhatvadoṣo na syāt । hetvābhāsakhyā pratijñā sādhyarūpāyāḥ pratijñāyā na sādhanaṃ tato doṣa eveti cet । sādhanatve kathanna sādhanaṃ । svārthāpekṣayā sādhanaṃ cet । nārthasahitasya sādhana〈tvā〉t । na ca sa eva tasya sādhanaṃ । sa ca śabdagaḍumātrasya sādhanatvaṃ । sarvatrābhidheyasya sādhanatvāt । abhiprāyanivedane tu pramāṇatoktaiva ।

[493,ii]

athārtha eva sādhanaṃ । sarvā tarhi pratijñā bahirarthapratyāyanasamartheti tata eva sādhyaprasiddhiḥ syāt । tasmāt sākṣātpāramparyeṇa ca tataḥ siddheranutpatternna pratijñā sādhanaṃ ।

[493,iii]

anyaḥ punarāha । pratijñā sādhanaṃ sābhāsatvenokteḥ । sābhāsatvasya sādhanatvena saha darśanāt ।

[493,iv]

dūṣaṇavādyāha । pratyakṣeṇānekāntaḥ । vacanātmakatvena viśeṣaṇādadoṣa iti parihāraḥ । dūṣaṇenānekānta iti cet । adūṣaṇatve satīti parihāraḥ ।

[493,v]

tadetatsakalamasat । tathāhi ।

[493,vi]

	sābhāsoktyādyupekṣāpaparihāraviḍambanā ।
	asambaddhā tathā hyeṣa na nyāya iti sūcitam ॥ 27 ॥

[493,vii]

na khalvadarśanamātreṇa vipakṣe hetorgamakatvaṃ 〈।〉 na cāsti naikaparihāro yathākathañcidviśeṣaṇena vipakṣaviruddhena tatparihārāt । etaccoktaṃ prāk 〈।〉 adhyayanamadhyayanāntarapūrvakamiti bhāratādhyayanenākāntaparicodane vedena viśeṣaṇāditi parihāra ukteḥ । kaḥ pūnarvede viśeṣaḥ । yadyanyathādhyetuṃ na śakyate na bhavatyeva parihāraḥ । nahi viśeṣaṇamaviruddhaṃ vipakṣeṇāsmāddhetuṃ vyāvartta 〈i〉 yatumalaṃ । anyathā'nekatve satīti ko vaktuṃ na śaknuṃyāt । tasmādasadetadupakṣepaparihārādikamiti pūrvakameva dūṣaṇaṃ pratijñāyāḥ sādhanatvasya ।

<3. pakṣalakṣaṇakaraṇe prayojanam>

{3.1.2.3.0}

[493,viii]

yadi tarhi pratijñāyā nāvaśyaṃ niddaśaḥ kimarthaṃ 〈tarhi〉 pakṣalakṣaṇaṃ । hetusāmarthyād gamyamāna eva sādhyārthaḥ sa ca pakṣo bhavatya 〈nya〉 thā vā kimanena vicāreṇa । yathā pratīyate tathā bhaviṣyati ।

[493,ix]

sattyametat ।

[493,x]

	gamyārthatve 'pi sādhyokterasaṃmohāya lakṣaṇam ।
	taccaturllakṣaṇaṃ rūpanipāteṣu svayaṃ padaiḥ ॥ 28 ॥
	asiddhāsādhanārthoktavādyabhyupagamagrahaḥ ।

<494>

[494,i]

lakṣaṇaṃ hi nāma sakalameva vyāmohadhvastaye prakāśanīyamaparimapi ca vacaḥ । tatra ca sādhyetaraviparyayaviṣayā mahatāmapi mahatyo vipratipattayo'napanīyamānāśca mahāntamanarthaprathaprasthānanayamupanayanti । na khalvanirākṛto doṣasamāgamaḥ śreyase । tathā hi । parārthāścakṣurādaya iti paratvamātramasādhyamapi sādhyamityāhuḥ । sādhyamapyātmārthamasādhyaṃ । siddhamapi śāstrātsādhyamāhuḥ śāstraprāmāṇyavādinaḥ । sādhyanirdeśaḥ pratijñetyanena lakṣaṇena sādhanatvena nirdiṣṭasyāpi pakṣatvaṃ prāptimiti ca vipratipattiḥ śāstrakāre 〈ṇe〉 ṣṭamasādhyamapi । anabhyupagame 'pi sādhyaṃ tatastannirākaraṇāya caturbhiḥ svarūpanipāta iṣṭaḥ svayaṃ padaiḥ asiddha〈ḥ〉 asādhana arthoktavādya bhyupagamagraho veditavyaḥ । asiddha eva sādhyaḥ । evamanyadapi । tato'vadhāraṇādetadviparyayanirāso veditavyaḥ । 〈tatra nyāyo〉 yadi śāstrādeva pramāṇabhūtādasāvarthaḥ prasiddhaḥ kiṃ punaḥ pramāṇenāpareṇa sādhyate । paraṃ prati pramāṇanna śāstramiti tadarthamiti cet । ātmanaḥ kathaṃ pramāṇaṃ । abhyupagamādeveti cet । paro 'pyabhyupagamayitavyaḥ । tathā yadi tatsādhyaṃ kimiti sādhanatvena nirddeśaḥ । arthoktasya tvasādhyatve vākyārthajñataiva na syādanyatra ca siddhasādhyatā । prakaraṇasāmarthyaśabdāntarasannidhānebhyaḥ śabdārthaniścayāt । aprakaraṇajñaḥ punarnna vivakṣitamarthaṃ pratyetīti kastena saha vyavahāramārgāvatāraḥ । tathā ca pravāja udīritorthaḥ paśunāpi gṛhyeta kastatra sāmarthyātiśayaḥ । ata evāha ।

[494,ii]

	anukto 'pīcchayā vyāptaḥ sādhya ātmārthavanmataḥ ॥ 29 ॥

[494,iii]

tadyathā saṃghātānāṃ parārthye sādhye ātmārthatvantadanuktamapīcchayā vyāptaṃ sādhyamiti tatpradarśanārthamiṣṭagrahaṇaṃ । icchayā vyāptantadityeva kuta iti cet । prakaraṇāt । prakaraṇānurūpā hi vāñchā bhavatyanyathā'prekṣāvatvaprasaṅgāt । tathā hi । anyatprakṛtamanyacca sādhyate । yadi vādyasau na bhavatyeva doṣo'yameva tasyāñca so bhavet । yadyasāvātmanaiva brūyādaprastutābhidhānadvāreṇātmano doṣa eva tenodbhāvitaḥ syāt । bhavatu tasya doṣaḥ । prativādino 'pi na bhūtadoṣodbhāvanamiti bhavedeva doṣaḥ 〈 na ।〉 yadyarthapratipādanena doṣābhāvāt । yadāha ।

[494,iv]

ātmā paraścetso'siddha iti ।

{3.1.2.3.1}

<(1) "svayaṃ" śabdaprayojanam>

[494,v]

yadyātmā paraḥ sa dṛṣṭāntena siddhaḥ । yadi tu paramātrasādhanaṃ tadā na prastutasādhanaṃ । siddhasādhanaṃ vā । evañca vadataḥ kaḥ prativādino doṣaḥ । yadi tarhīṣṭagrahaṇamicchayā vyāptasyānuktasyāpi sādhyatvapratipādanārthaṃ । tathā niṣṭanivṛttyarthamapi vyavacchedaphalaṃ vākyaṃ yataḥ । na cāniṣṭannāma kiñcit । kasyacitkenacidiṣṭatvāt । ata iṣṭagrahaṇamvādina iṣṭa iti pratipādanārthaṃ । tatra svayamityartho labhyata eva । śāstrakāreṣṭamapi yadi tasyeṣṭamiṣṭameva taditi na tannivṛttiḥ । aniṣṭatve nivṛttirita cet । na । iṣṭagrahaṇenaiva nivṛtteḥ । yathā prativādiprāśnikānāmiṣṭanna sādhyamitīṣṭagrahaṇena sādhyate । tathā śāstra<495>kāreṣṭasyāpi nivṛttistata eva svayaṃgrahaṇena sarvasyānyeṣṭasya nivṛttiriti kiṃ śāstramātrameva prayojanamuktamācāryeṇa 〈।〉 svayamiti śāstrānapekṣamabhyupagamandarśayatīti ।

[495,ii]

atra parihāraḥ ।

[495,iii]

	sarvānyeṣṭānivṛttāvavyāśaṃkāsthānavāraṇaṃ ।
	vṛttau svayaṃ śruteḥ prāha kṛtā caiṣā tadarathikā ॥ 30 ॥

[495,iv]

yadyapi nāmeṣṭagrahaṇenaiva vādyapekṣayā sarvānyeṣṭanirākaraṇaṃ tathāpi śāstrakāreṣṭe bhavatyeva sādhyatāśaṃkā । śāstrakāreṣṭaṃ hi bhavatyavaśyaṃ vādināpīti kasyacidasti matiḥ । anyathā na śāstraviruddho heturgamaka iti । tata āśaṃkāsthānavāraṇārthaṃ svayaṃ grahaṇaṃ । ata eva svayaṃ grahaṇasya śāstranivṛttireva prayojanamuktaṃ 〈।〉 yata eṣā svayaṃ śrutiḥ śāstreṣṭanivṛttaye kṛtā । anyeṣṭanivṛttistvayatnata eva siddhā । tasmādiṣṭagrahaṇasyaitadeva prayojanaṃ । anuktamapīcchayā vyāptaṃ sādhyaṃ । parārthā ityasaṃhataparārthatvaṃ sādhyamiṣṭagrahaṇāt ।

{3.1.2.3.2}

<(2). "viśeṣa" śabdaprayojanam>

[495,v]

nanu sa viśeṣo dharmadharmiṇornna sādhyaḥ sādhyatve viśeṣatā kathaṃ । na sādhyaviśeṣayorekatā । uktañcācāryeṇa "dharmaviśeṣaviparyayasādhanāddhi viruddha" ityādi । tadāha ।

[495,vi]

	viśeṣaḥ tadvyapekṣātaḥ kathito dharmadharmiṇoḥ ।

[495,vii]

sa eva vāñchayā viṣayīkṛtaḥ sādhyo viśeṣa uktaḥ । paravyapekṣayā । uktameva sādhyamiti । sukumāraprajñaḥ paraḥ । tathāhi ।

[495,viii]

parārthāścakṣurādaya iti

<(4). ātmavāda-cintā>

{3.1.2.4.0}

[495,ix]

pareṇokte dūṣaṇavādyāha ।

[495,x]

	ātmā na siddho dṛṣṭānte tadaryatvaṃ na sidhyati ।
	sādhyaṃ tanneti cettarhi sa viśeṣostu tasya vaḥ ॥ 103 ॥ (PVA)

[495,xi]

nātmārthatvaṃ sādhyamasmākaṃ parārthatvamātrasya sādhanāt । yadi na sādhyaṃ tasyaiva sa viśeṣa iti bhavatu viśeṣaviruddha iti sādhyatāmeva kasmānna pratipādayati । na parāpekṣayā parihārā bhiprāyāt । tāvanmātreṇā paranirākaraṇe kaḥ svapakṣasādhanaprayāsaṃ vidadhīta । kathamidānīmanukta mapi sādhyaṃ । uktatvāduktameva sādhyamanyathātiprasaṅgat । anuktatvāviśeṣāt sarvameva sādhyaṃ । na ca dṛṣṭānte sarvamupadarśayituṃ śakyaṃ । tathā ca viparyayasādhanātsarva eva na heturbhavet । atrāha ।

[495,xii]

	anuktāvapi vāñchāyā bhavetprakaraṇādgatiḥ ॥ 31 ॥
	ananvayo hi dṛṣṭānte doṣastasya yathoditaḥ ।
	ātmā paraścetso'siddha iti tatreṣṭaghātakṛt ॥ 32 ॥

<496>

[496,i]

yadyapi nāmedamevānenoktaṃ tathāpi prakaraṇādayamatrārtho draṣṭavyaḥ । na khalu sakalaṃ vacanaṃ prakaraṇanirapekṣamarthapratyāyanasamartha ।

[496,ii]

	tasmādvicāryaṃ kaimparyamāryamaryādayā sthitiḥ ।
	vākyārthaniścayaṃ karttuṃ pravarttante jagadgatāḥ ॥ 98' ॥ (PVA)

[496,iii]

iyameva sakalavidagdhajanavyavasthitiḥ । atra ca parārthāścakṣurādaya iti । ātmārthā iti vākyārthaḥ । ataścānanvayo 'pi tadapekṣayā dṛṣṭāntarasya tasya sādhyatvāt । ā cā ryeṇāpi tathaiva darśitaḥ । "ātmaparaścetso'siddhaḥ;" iti dṛṣṭāntena siddha iti draṣṭavyaṃ । tatastasyeṣṭasya viparyayasiddhyā'yamiṣṭavighātakṛt ।

[496,iv]

nanu kathametat jñāte prākaraṇika eva sādhya〈ātmā〉 iti । tadāha ।

[496,v]

	sādhanaṃ yadvivāde na nyastaṃ taccenna sādhyate ।
	kiṃ sādhyamanyathāniṣṭambhavedvai phalyameva vā ॥ 33 ॥

[496,vi]

yadi yatra vivādastadeva na sādhyate ātmārthatvaṃ yata ātmani siddhaḥ । tadānyasādhanamapyasambaddhamiti na ki〈ñci〉tsādhyaṃ । tathā cobhayapakṣasādhanamapekṣyāniṣṭamvā viruddhasādhanāt tatparityāge vā sādhana vaiphalyam 〈।〉 siddhasādhanatāprāpteḥ ।

[496,vii]

athātmā'sādhye 'pi sidhyati sādhane paratvamātrasyāpi । na cāsādhyaviṣayo'nanvayadoṣaḥ prativādinodbhāvayitavyaḥ । sādhyāpekṣatvādananvayādidoṣasya ।

[496,viii]

naitadasti । yasmāt । yadyasmin sādhyamāne 'pyasādhyaṃ sidhyediṣṭaṃ sarvasiddhistathā syāt । pratyāsattestāratamyaṃ vinā hi sidhyet kiṃcinnānyat 〈eta〉 tatkutaḥ syāt । yadi sādhyamānenyasminnanyatsidhyati tadeṣṭavadviparyayo 'pi sidhyet । tathā ca sarva eva heturviruddho dṛṣṭāntaśca sādhyavikalaḥ syāt । parasparaviruddhasya sakaladharmakalāpasya kvacidananvayāt । iṣṭatvāttadeva sādhvaṃ sidhyati nānyaditi cet । na । icchāvaśena hetuvyāpāravibhāgāyogāt । tadā ca parasya viparyayasyeṣṭatvād dviparyayasiddhiranivāryā । icchāyā viśeṣābhāvāt । na ca pratibandhaviśeṣosti yena vādyabhimatasya siddhirnna prativādinaḥ । vivakṣitadharmānanvayadoṣa iti cet । yadyevaṃ na kaścidiṣṭavidhātakṛdviruddho bhavet । uktena sarvatrānanvaya sadbhāvāt । uktenānanvaye sādhyaviparyayasādhanādeva viruddhaḥ । viśeṣaviruddhastvanuktāpekṣayaivānyathābhāvāt ।

[496,ix]

	sadvitīyaprayogeṣu niranvayaviruddhate ।
	etena kathite sādhyaṃ; sāmānyenātha sammataṃ ॥ 34 ॥
	tadevārthāntarābhāvāddehānāptau na sidhyati ।
	vācyaṃ śūnyaṃ pralapatāṃ tadetajjāḍyacintitam ॥ 35 ॥

{3.1.2.4.1}

<(1) cārvākamatanirāsaḥ>

[496,xi]

〈sa〉 dvitīyasādhanāya prayogeṣu niranvayadoṣo viruddhatā vānenaiva nyāyena pratipāditā । yathā vibhakta caitanyaśarīralakṣaṇapuruṣaghaṭānyatarasadvitīyo ghaṭaḥ । anutpana <?>〈 nna〉 tvāt ।

<497>

[497,i]

kuḍyavat iti cārvākā āhuḥ । āvirbhūtacaitanyaviśiṣṭaḥ kāyaḥ puruṣaḥ । nānya ātmādiḥ paralokī । tatra 〈ca〉 pratyakṣāviṣayatvādanumānameva sādhanamiti hetumāhuḥ । abhiprāyaḥ na puruṣastathābhūtaḥ sādhayituṃ śakyaḥ । śrṛṅgagrāhikayā dṛṣṭānte 〈'〉 siddhatvāditi sāmānyenānyatarasadvitīyatvaṃ sādhyate 〈।〉 upāyāḥ sādhyasādhakāḥ ।

[497,ii]

atrocyate ।

[497,iii]

	sāmānyamvā viśeṣo vā yaḥ sa vā sādhyatāmiha ।
	vivakṣitena sādhyena bhāvyamityaikaniścayaḥ ॥ 99' ॥ (PVA)

[497,iv]

tātparyārthaḥ । tathā hi puruṣa eva śabde nopāttastadapekṣayā vā'nanvaya iti pūrvako nyāyaḥ । atha sidhyati kevalaṃ । na tu tatsādhyaṃ । tadāpyatiprasaṅga iti pratipāditaṃ ।

[497,v]

nanu nātra viśeṣākṣepaḥ । tadasat । yato dehasyāsiddhau vyaktyabhāvātkutaḥ sāmānyaṃ । nahi govyaktyabhāve sāmānyaṃ । vyaktivināśe 'pi sāmānyaṃ na vinaśyati nityatvāt vyañjakābhāvānna vyavahāragocaraḥ । vyaktisambhave punastathā bhāvāccet । na 〈।〉 atra sambhavābhāvāt । nahi tathābhūtaḥ puruṣaḥ pramāṇamantareṇa sambhavī । yathā vā vyaktyabhāve sāmānyaṃ na vyavahāragocarastathānyatarasāmānyamapi । pramāṇadata eva siddhiriti cet । na 〈।〉 itaretarāśrayadoṣaprasaṅgat । pramāṇe'numāne sati sāmānyaṃ sāmānyenumānaṃ । na hyasiddhasya sāmānyākāratvamiti । tasmādanyataratvāditi yathā na hetuḥ tathā sādhyamasti । tathāhi । pakṣasapakṣānyataratvāditi pakṣatvameva śabdena pakṣasapakṣānyataratvaṃ dvayoḥ śabde'virodhābhāvāt । vikalpaviṣayatvādanyataraśabdasya । na ca niyatadharmasambhave'paropakṣepaḥ । na copakṣepamantareṇāparasyānyataraśruteravatāraḥ । tasmādasadetat ।

[497,vi]

api ca yadi tathābhūtapuruṣasyaivātra na pratipādanaṃ tadā puruṣaghaṭānyatarasadvitīyo ghaṭa ityevoktambhavet । kimarthamubhayatra ghaṭa evopāttaḥ । tatrāyamabhiprāyaḥ sādhanavādinaḥ । yadi dharmī ghaṭa upādīyeta । sa ghaṭena sadvitīya iti siddhasādhanaṃ syāt । sāmānyenāpi sadvitīyatve'yameva doṣa iti pratipāditaṃ । tadanākṣepe kiṃ sādhanaphalamaniṣṭamvā । tasmādubhayatra ghaṭajāteḥ pratipādanaṃ sāmarthyāt puruṣeṇaiva sadvitīya 〈tva〉 pratipattirbhavedityarthaḥ । tathā ca niyamena puruṣa evātrābhidhātumiṣṭa iti vyarthamanyataragrahaṇaṃ । tadayaṃ svavacanavirodhaḥ mātā vandhyeti vacanavat । tathāhi ।

[497,vii]

	sāmānyānniyamaḥ prāptau vikalponyataroktitaḥ ।
	niyamaśca vikalpaśca dvayamekatra durlabhaṃ ॥ 100' ॥ (PVA)

[497,viii]

sa hyubhayatra ghaṭopādānād ghaṭajāteḥ svena sadvitīya 〈tvā〉 yogāt । sāmarthyātpuruṣa eva sādhyaḥ । kathamanyataroktistadviparyayapratipattaye । na 〈।〉 anyatarokteranvayārthatvāt । na kuḍyasya puruṣeṇānvayosti । nanvanyenānvaye kathamanyasya puruṣasya siddhiḥ । sāmarthyāditi cet । kasyedaṃ sāmarthyaṃ 〈।〉 kiṃ hetoratha vacanasya । na tāvaddhetornnānutpalatvaṃ puruṣasadvitīyatve pratibaddhaṃ । anaikāntikatvāt । tathāhi । paralokipuruṣaghaṭānyatarasadvitīyo ghaṭa ityapi sādhanāt । bhavatu vivakṣāntare'nyasyāpi sādhanamiti cet । na । vivakṣāpekṣayā sādhanatvāsambhavāditi pratipāditaṃ ।

<498>

[498,i]

atha vacanasāmarthyāttadetadvilakṣekṣitaṃ । na ca vacanasāmarthyādarthāḥ sidhyanti tatra pratibandhābhāvāt । tathā hi । pīno divā na bhuṅkte cetyevamādi uktisambhave naktaṃ bhujiravaśyaṃ na mithyokterapi sambhavāt । yadi tathābhūtaḥ puruṣaḥ pramāṇaprāpitasantataḥ syāt ghaṭavad । tadā pramāṇamūlavivakṣāprayuktaṃ vacanaṃ parārthānumānaṃ bhavet । svadṛṣṭārthaprakāśanasya parārthānumānatvāt । anenaiva pramāṇena siddha iti cet । na 〈।〉 itaretārāśrayadoṣāditi pratipāditaṃ । pramāṇe sati sādhanaṃ sādhane sati pramāṇamiti ।

{3.1.2.4.2}

<(2) anityatāvicāraḥ>

[498,ii]

nanu nāśe 'pi sādhye samāno nyāyaḥ । tathāhi । kiṃ śabdagatamanityatvaṃ sādhyamatha ghaṭagataṃ । yadi śabdagataṃ na tatsapakṣo'tha ghaṭagataṃ na tacchabda iti virodhaḥ । tathā kṛtakatvamapi । athaitadvikalpasamaṃ sādharmye 'pi viśeṣoktiḥ vikalpasamaṃ 〈।〉 tathā sati puruṣe 'pīti samānaṃ ।

[498,iii]

atra parihāraḥ ।

[498,iv]

	tulyaṃ nāśo 'pi cecchabdaghaṭabhedena kalpane ।
	na siddhena vināśena tadvataḥ sādhanād dhvaneḥ ॥ 36 ॥
	tathārthāntarabhāve syā tadvān kumbhopi;

[498,vi]

yathā puruṣo na siddho vākyasāmarthyāprāpitaḥ । tathā'nityatvanna siddhamiti nāstyetat tathā 〈।〉 yathā pakṣasapakṣānyataratvaṃ tathā kṛtakatvamityapi । ghaṭe hyanityatā prāgabhāvapradhvaṃsābhāvamadhyasthā svabhāvāprasiddhā । yadi nāma prasiddhā sānyaiva । tataḥ śabdaḥ kathamanityaḥ । na khalu saivānityatā śabde tatsadṛśī bhaviṣyati ।

[498,vii]

	sādṛśyaṃ sidhyati kathamanyenānvayasambhave ।
	tathā cetpuruṣo 'pi syātsiddhibhāguttaraṃ vṛthā ॥ 101' ॥ (PVA)

[498,viii]

tadasat ।

[498,ix]

	anyattva eva sādṛśyamanyathābhākkathambhavet ।
	ekatve hi na sādṛśyaṃ pratiyogivyapekṣaṇāt ॥ 102' ॥ (PVA)

[498,x]

tathāhi । yādṛśyanityatā ghaṭe prāgabhāvapradhvaṃsābhāvopalakṣitā । śabde 'pi tathaiva prāgabhāvādisambhavāt । uccaritapradhvaṃsino hi varṇṇā iti na vivādaḥ । tathā ghaṭo 'pi dharmī yadi tadvān kuḍyasādṛśyād bhavet syādidaṃ sādhanaṃ । na ca puruṣasadvitīyatvasādṛśyaṃ kuḍyadharmighaṭayoḥ ।

[498,xi]

nanvātrapi yadi nāmānityatāsāmānyaṃ vacanopāttamaidaṃparyā 〈yā〉 rthastu viśeṣa eva śabdagatastena ca nānvaya iti kathantatsiddhiḥ ।

[498,xii]

atra brūmaḥ ।

[498,xiii]

	anityatā ।
	viśiṣṭā dhvaninānveti no cet nāyogavāraṇāt ॥ 37 ॥
	dvividho hi vyavacchedo viyogāparayogayoḥ ।
	vyavacchedādayoge tu vārye nānanvayāgamaḥ ॥ 38 ॥

<499>

[499,i]

yadyapi nāmānityatā viśiṣṭā nānveti । anvitā viśiṣṭā bhaviṣyati । samudāyo hi sādhyaḥ । sa cetprāgeva prasiddhaḥ kimarthaṃ sādhanaṃ । tasmāt kevalenānvaye śabde sidhyadanityatvaṃ samudāyatāṃ viśiṣṭāñcātmanaḥ prakaṭayati ।

[499,ii]

nanu kevalenānvaye viśiṣṭā nityatā kathaṃ sidhyet । anyenānvaye 'nyasādhaneti prasaṅgaḥ । tathā ca sarvo heturviruddho dṛṣṭāntaśca sādhyavikalaḥ syāt । uktadharmānvaya eṣa doṣo nānyatreti cet । na । sādhyatvāviśeṣāt । adoṣe ceṣṭavighātaḥ kasyacidapi na syāditi sarvaḥ svābhimataṃ sādhayet । na । ayogavyavacchedena viśeṣaṇāt । ayogānyayogavyavacchedena hi dvividhaṃ viśeṣaṇaṃ । na hyevaṃ kriyate śabda evānitya iti । api tu śabdo 'pi । sadṛśatvādanityatāyāḥ । na ca puruṣasādhane tathā saṃbhavati । nahi ghaṭasadvitīyatvaṃ kuḍyaghaṭayoḥ samānaṃ । anyatarasadvitīyatvaṃ samānamiti cet । na । tenāpyabhāvāt । anyatarasadvitīyatvena hi sādṛśyamevaṃ bhavati yadi niyamasyābhāvaḥ । atra ca niyama eva ghaṭenaivaṃ sadvitīyatvaṃ kuḍyasya tathā bhūtapuruṣeṇaiva ghaṭasyeti parābhiprāyaḥ ।

[499,iii]

nanu pratiniyame 'pyanyataraśrutiḥ prayujyata eva । tatkathanniyamenyataratvābhāvaḥ । tato na vikalpaikapratiniyamayorvirodhaḥ । tathāhi । devadattayajñadattayoranyataro bhojanīya iti niyamata ekatraiva bhojanaṃ vyavatiṣṭhate । tathātrāpi puruṣeṇa sadvitīyatvaniyamaḥ । nātra vacanaprāpito niyamaḥ । kākatālīyanyāyena niyamasambhavāt । sa ca pratyakṣeṇopalabhyate । na cātra puruṣaghaṭānyatarasadvitīyatvoktau puruṣaniyamaḥ pratyakṣasiddhaḥ । bhojanaṃ hi vastusāmarthyādekaniyataṃ na vacanasāmarthyāt । svarucyā preṣyasya pravarttanāt bhokturddāturvā । yadi hyasāvukto na bhojayenna tu bhañjīta bhavānaniyamo vyavatiṣṭheta । atrāpi sādhanasāmarthyaprāpito niyama iti cet । na । viparyaye 'pi sambhavāditi pratipāditaṃ । etenedamapi nirākṛtaṃ ।

[499,iv]

viśeṣenugamābhāvaḥ sāmānye siddhasādhyatā ।

[499,v]

yadyanityatāsāmānyaṃ sādhyate । tasya kvacidvidyudādau siddhatvāt siddhasādhyatā । atha śabdaviśiṣṭamanityatvaṃ tadā tasya ghaṭe'bhāvādanvayābhāvaḥ । yataḥ । sāmānyameva śabde 〈'〉 siddhatvātsādhyate । tadāha ।

{3.1.2.4.3}

<(3) sāmānyanirāsaḥ>

[499,vi]

	sāmānyameva tatsādhyaṃ na ca siddhaprasādhanaṃ ।
	viśiṣṭaṃ dharmiṇā tacca na niranvapadoṣavat ॥ 39 ॥

[499,vii]

yadyādhāraviśeṣānapekṣamanityatvaṃ sādhyaṃ syātsiddhasādhanaṃ । śabde tu sādhyate sāmānyamato na siddhasādhyatā ।

[499,viii]

nanu śabde sādhyate sāmānyañceti vyāhataṃ । śabdaviśiṣṭatvameva viśeṣaḥ । yadi ca sāmānyaṃ kathaṃ viśeṣaḥ । viśeṣaścetkathaṃ sāmānyaṃ ।

[499,ix]

naitadasti ।

<500>

[500,i]

	sāmānyenānvaye siddhe pakṣadharmatvayogataḥ ।
	viśeṣaniṣṭatā tasya sambandhagrahaṇātmanā ॥ 103' ॥ (PVA)

[500,ii]

nahi śabdaviśiṣṭenānvayapradarśane śabdaviśiṣṭatvasiddhiḥ । kevalenāpyanvayadarśane tadviśiṣṭatvasiddhiḥ । sādṛśyenaikatvasya vivakṣitatvāt tadvadeveti pratipādayatā hi paraṃ dhūmognināntarīyako darśanīyaḥ । sa tathāgninā vyāptaḥ siddho yatrauvopadanīyate tatraivāgnibuddhi janayati । sambandhasya tathaiva grahaṇāt । yaddeśo hi pāvakaḥ taddeśameva dhūmaṃ janayatyaparāpara deśasañcāraṇe〈na〉 sambandhapratīteḥ ।

[500,iii]

nanu sāmānyena pratītau kathamviśeṣapratītiḥ । sāmānyasya viśeṣamantareṇābhāvāditi pratīteradoṣaḥ । nahi deśakālāvasthāpratiniyamapratipattyā kasyacidvyavahārasiddhiḥ । etacca prāmāṇyanirūpaṇe prāgeva pratyapādīti nāvarttanīyaṃ punaḥ । tasmād dharmiviśiṣṭasāmānyaprasādhanāt na siddhasādhyatā nānanvayadoṣaḥ ।

[500,iv]

nanu sādhyena saha sāmānyaṃ pratyetavyaṃ 〈।〉 sādhyañcānumānasāmarthyāt pratyeṣyate । na ca tat bahirvyāptimātreṇa prasidhyati । na hyevaṃ vyāptirādarśyate । sarvā'pekṣaḥ kṛtako'nitya iti । tataḥ । antarvyopteraprasiddhirbbahiśced vyāptistasyāṃ sādhyasiddhirnna jātu । anyavyāptyāsya siddhiryadi syāt sarvasya syāt sarvasiddhiprasaṅgaḥ ।

[500,v]

tadapi yatkiñcat । tathāhi ।

[500,vi]

	uktametat yato dharmisāhityād vyāptirīyate ।
	yo yaḥ pradeśa evaṃ syāt sa sa sādhyāvinākṛtaḥ ॥ 104 ॥ (PVA)

[500,vii]

agnimānayaṃ pradeśo dhūmavattvānmahānasapradeśavat । tathābhūtapratyayasāmarthyāt pūrvameva gṛhīta ityucyate । anyathā 〈hi〉 yadi sādhyo 'pi svabhāvaḥ parigṛhītaḥ kimanumāna pūrvadhūmapratītāvevāsyāpi dhūmasya pratīteragnipratītiḥ । na cāvidyamānaṃ bhāvi śakyaṃ pratyetuṃ । tasmā 〈tta〉 drupapratyayasambhavādeva pratītamiti vyavahāramātra 〈ta〉 ucyate । vyavahāramātreṇa grahaṇena paramārthagrahaṇamiti kathanna visamvādaḥ । tathābhūtārthakriyākāriṇyeva sa parāmarśa iti a〈vi〉samvādaḥ ।

[500,viii]

nanu sa eva niyamaḥ kathaṃ grāhyaḥ । asmādeva vyavahārāt । vyavahāreṇa sakalameva samvādakamanādinā jñāyate na paramārtha iti pratipāditaṃ । tasmāt sāmānyena pratibandhagrahaṇe tasya viśeṣamantareṇābhāvāt viśeṣapratipattiḥ । evameva sakalo vyavahāraḥ ।

[500,ix]

	etena dharmidharmābhyāṃ viśiṣṭau dharmadharmiṇau ।
	pratyākhyātaunirākurvan dharmiṇyevamasādhanāt ॥ 40 ॥

[500,x]

anityaḥ śabda iti pratijñāyāṃ yadyanityaḥ śabdaḥ sādhyaḥ śabdaviśiṣṭamanityatvaṃ śabde sādhyamiti prāptaṃ । anityatvaviśiṣṭo vā śabdaṃ iti tatastadviparyayasādhanādviruddhaḥ । yathāyaṃ hetuḥ śabde'nityatvaṃ 〈pra〉 sādhayati । tathā śabdaviśiṣṭānityatvābhāvamapīti viruddha iti ya āha so 'pyaneneṣṭasādhyavacanena nirākṛtaḥ । nahi śabdo'nityaśabdatvaṃ prasādhyate'nityatāmātrasya

<501>

[501,i]

prasādhanāt । anityatāmātrasādhane kathaṃ samudāyasādhanamiti cet । na । tathaiva samudāyasya sādhanāt । dharmiṇā saha samudāyasādhanāt । nahi dharmiṇyaparaḥ śabdānityatvasamudāyaḥ śabde sādhyaḥ । tatastasya nirākaraṇe 'pi na doṣaḥ । anityatāmātranirākaraṇe hi doṣaḥ । kathaṃ samudāyaviparyāsanamiti cet । dvayorekābhāve samudāyasya nirākaraṇāt । naikaśeṣatve samudāyasambhavaḥ । tasmāt kevala eva dharmo dharmiṇi sādhyaḥ । tathaiva samudāyasādhanāt । ekatra dvitīyasādhane samudāyasampatteḥ । kathaṃ tarhi dharmadharmitatsamudāyaviśeṣanirākaraṇabhedaḥ । taddvāreṇa nirākaraṇāt । yaddvāreṇa hi samudāyo nirākriyate tena vyapadiśyate । paramārthataḥ samudāyanirākaraṇameva । anityaḥ śabdaḥ । śabdānityatvavān vā śabda iti samudāyanirākaraṇañcet । naivaṃ pratijñā 〈yāḥ〉'saṃbhavāt । anityaḥ śabda iti tu pratijñāyāṃ na samudāyasādhanatvapratītiraparatra dharmiṇi । tasmādanyathāsamudāya sādhanāsambhavāt । kevaladharmyādi nirākaraṇenaiva samudāyanirākaraṇam ।

[501,ii]

na tu śabde'nityaśabdatvanirākaraṇāt । evaṃ sādhyasyānabhipretatvāt । anabhipretanirākaṇe na doṣaḥ ।

[501,iii]

	samudāyāpavādo hi na dharmiṇi virudhyate ।
	sādhanaṃ yatasyathāneṣṭaṃ sādhyo dharmotra kevalaḥ ॥ 41 ॥

[501,iv]

— iti saṃgrahaḥ ।

<5. svayaṃśabdagrahaṇaphalam>

{3.1.2.5.0}

[501,v]

yadi tarhīṣṭagrahaṇamanabhipretasādhyanirākaraṇe 'pyadoṣapratipādanaparaṃ tatra yathā śabdaniviṣṭā nityatābādhane dharmiṇi na doṣastathā akāśaguṇatvaviśiṣṭānityatvavādhane 'pyadoṣa eva ।

[501,vi]

sattyametat । tathāpi vipratipattinirākaraṇārthaṃ svayaṃ grahaṇam । tathā hi ।

[501,vii]

	ekasya dharmiṇaḥ śāstre nānādharmasthitāvapi ।
	sādhyaḥ syādātmanaiveṣṭa ityupāttā svayaṃ śrutiḥ ॥ 42 ॥

[501,viii]

bhavatveva śāstradṛṣṭaṃ sādhyaṃ tatprabādhane ca hetupratijñayordoṣa ityeke । tathā hi । nyāyabhāṣye । "āgamaḥ pratijñā ।" āgamārthanirddeśādāgama ityucyate nānyatheti 〈nyāya-〉 vārtikaṃ । anyathā'gamasya pramāṇatvāt pratijñāyāśca sandehasādhanāt kathamekatvaṃ । sa evāgamārthaḥ paraṃ prati nirddeśyamānaḥ pratijñārthaḥ । tasmādāgamaḥ pratijñā tadarthabādhane hetorddoṣaḥ śāstrārthabādhanāt । na 〈ca〉 śāstraviruddho hetuḥ sādhyasādhakaḥ । pratijñādoṣaśca । anityatvamapyākāśaguṇatvaikārthasamavāyasambhavi sādhyaṃ yathā'nyena hetunā kenacittatrākāśaguṇatvaṃ śāstreṇa vā sādhyaṃ tathābhūtamanityatvaṃ pratijñārthaḥ । tasya ca tena nirākaraṇe pratijñādoṣaḥ । tathāhi ।

<502>

{3.1.2.5.1}

<(1) kṣaṇiko'nāśrayaḥ>

[502,i]

	kṣaṇānantaranāśitve vṛthākāsaguṇātmatā ।
	kālāntareṇa nāśe 'pi vṛthākāśaguṇātmatā ॥ 105 ॥ (PVA)

[502,ii]

yadi tasya śabdātmanaḥ kṣaṇānantaramahetutvānnāśaḥ kimākāśaguṇatvena । āśrayo hi nāma sthitihetuḥ । na ca kṣaṇikasya sthitiḥ । kṣaṇamekantu svakāraṇādeva । atha kālāntarasthāyī sa svakāraṇādupajātastathāpi kāraṇavaśādeva sthāsyatīti kimāśrayeṇa । athāśrayavaśātkālāntarasthānaṃ nanvavināśādeva sthāsyati kimāśrayeṇa । na ca śabdasya gurutvaṃ yenāśrayamantareṇa pātasambhavaḥ । na cākāśasya dhāraṇasvabhāvabhāktvaṃ na khalu gurūṇāmākāśena dhāraṇaṃ ।

[502,iii]

	gurutvātpatane nāsti vyomnaḥ sandhāraṇātmatā ।
	laghavo na patantyeva dhārakaḥ kiṅkariṣyati ॥ 106 ॥ (PVA)
	vāyunā pahṛtau śabdastenāsau dhāryatāṃ patan ।
	vināśa eva tasya syāt yasyākāśamabādhakaṃ ॥ 107 ॥ (PVA)
	svabhāvo hi 〈sa〉 tasyetthamapekṣyaiva vinaśyati ।
	yāvad vināśako nāsti sthānādanyā na tadgatiḥ ॥ 108 ॥ (PVA)
	ityāśrayamvinaivāsya sthānamityeva niścayaḥ ।
	yadi kṣaṇasthiternnāsti nāpi kālāntarasthiteḥ ॥ 109 ॥ (PVA)
	nityānāmapi naivāsti sāśrayatvamanarthakaṃ ।
	sattyametattathāpyeṣa svabhāvaḥ sahajassadā ॥ 110 ॥ (PVA)

[502,x]

nahi paryanuyojyosāviti syādapi kalpanā ।

[502,xi]

tasmādanityasya padārthātmano nāśraya ityanityatvasya sādhaka āśrayatvasya bādhaka iti hetudoṣaḥ । pratijñādoṣaśceti ।

{3.1.2.5.2}

<(2) guṇā anāśrayāḥ>

[502,xii]

atrocyate ।

[502,xiii]

	śāstrābhyupagamādeva sarvādānāt prabādhane ।
	tatraikasyāpi doṣaḥ syād yadi hetupratijñayoḥ ॥ 43 ॥
	śabdanāśe prasādhye syād gandhe bhūguṇatākṣateḥ ।
	heturviruddho'prakṛterno cedanyatra sā samā ॥ 44 ॥

[502,xv]

yadi śāstramabhyupagatamityeva śāstrabādhane doṣaḥ pratijñāhetvostadā śabdākāśaguṇatvabādhanavad gandhe pṛthivīguṇatvaviparyāsane 'pi । tato yathā tatparipaṭhitataddharmākāśaguṇatva saṃsarggasambhavi tadanityatvaṃ sādhyaṃ tathā tacchāstrakāreṣṭagandhadharmyantarasaṅgatapṛthivīguṇatvasaṅgataśāstrapratipāditatvamapi । tadbādhane 'pi tacchāstrasambandhatvamayuktamiti syādeva pratijñādoṣaḥ । aprakaraṇāpannatvād gandhasya kathamityapi na vācyaṃ । ākāśaguṇatvasyāpi na prakaraṇāpannatetyapi nobhayatra viśeṣaḥ ।

[502,xvi]

	athātra dharmī prakṛtastatra śāstrārthabādhanaṃ ।

<503>

[503,i]

dharmyantare 'pi prakṛtaḥ śāstrārthopagamānna kiṃ ।

[503,ii]

yadi nāmātra dharmī prakṛtaḥ sa tu taddharmādhāratayaiva । atha śāstradvāreṇa dharmāntarādhāratayāpi । evantarhi tadekaśāstraparipaṭhitadharmyantaragatadharmasaṅgatatvamapīti samāno doṣaḥ । athāpi syāt । taddharmādhāro dharmī prakṛta iti dharmāntaramapi sādhyapakṣanikṣiptameva vādino 'pi tatheṣṭatvāt । tadāha ।

[503,iii]

	atha vādīṣṭatāṃ brūyād dharmidharmādisādhanaiḥ ॥ 45 ॥

[503,iv]

ākāśaguṇatvamapi vādina iṣṭameva । upāttasādhyadharmidharmitvādanityavat । tathā sādhya samudāyaikadeśaviśeṣatvādityādi । tadāha । na sādhyasamudāyaikadeśaviśeṣa ityevāprakaraṇecchā bhavati । tathāhi

[503,v]

	kaiścitprakaraṇairicchā bhavet sā gamyate ca taiḥ ।
	balāttaveccheyamiti vyaktamīśvaraceṣṭitaṃ ॥ 46 ॥

[503,vi]

na sādhyasamudāyaikadeśaviśeṣatvamātrakamicchāṃ pravarttayati । pravarttane vā sadecchāsādhanapravṛttyoravirāmaprasaṅga । atha sādhyasamudāyaikadeśaviśeṣatvena neṣṭatvāditi matistathā sati tadeveṣṭatvaṃ sādhyaṃ tadeva sādhanamiti pratijñārtha eva sādhanaṃ । tasmād yatra prakaraṇaṃ tatraivecchānyathātiprasaṅga । tasmādvivādāspada evecchā pravarttate nākāśaguṇatve ।

[503,vii]

nanu prakaraṇādicchā bhavati prakaraṇañca tasyā〈ḥ〉 kāraṇaṃ । tatkathaṅkāraṇāt kāryasiddhiḥ । apratibaddhaṃ kāraṇaṃ kāryaṃ gamayatīti cet । kathantathāvagantavyaṃ । vacanasya tatkāryasya dṛṣṭeḥ । vacanādeva tahi gatiḥ kāryānna prakaraṇāditi kathaṃ taireva gamyata ityucyate ।

[503,viii]

atrocyate ।

[503,ix]

	sāmarthyaṃ vacanād gamyaṃ tasyaiveti tato gatiḥ ।
	icchāyā niyatatvena prakaraṇād gatirucyate ॥ 111 ॥ (PVA)

[503,x]

vacanādvīcchāmātrasya gatiḥ prakaraṇañca kāraṇatvādicchāyā na gamakaṃ 〈।〉 tato vacanād gatā pratibaddhasāmarthyaṃ prakaraṇamevecchāyāḥ pratiniyamasya gamakamiti tairevetyucyate । apra 〈ka〉raṇā 〈da〉 pi tu taveyameveccheti nātra kaścinnyāyaḥ । tataḥ 〈।〉

[503,xi]

	vadanna kāryaliṅgāntāṃ vyabhicāreṇa bādhyate ।
	anāntarīyake cārthe bādhitenyasya kā kṣatiḥ ॥ 47 ॥

[503,xii]

icchāyā hi kāryaṃ kāraṇamvā gamakaṃ । prakaraṇañca kāraṇaṃ nākāśaguṇatvaṅgamayati । tatra tadabhāvāt । vacanaṃ kāryaṃ tadapi nākāśaguṇatvasya । tathāpi taveyamiccheti । akāryaliṅgāmicchāmvadan vyabhicāreṇa bādhyate । nahi sādhyasamudāyaikadeśaviśeṣatvādi 〈ka〉micchāyāḥ kāryam । nāpyapratibaddhasāmarthyaṃ kāraṇaṃ nāntarīyaka 〈tva〉 bādhane ca vyāpakābhāvāt sādhyasyābhāva iti bhavet sādhyasādhanadoṣaḥ । na cākāśaguṇatvaṃ nāntarīyakamanāntarīyake ca bādhite sādhyasya tatonyasya kā kṣatiḥ ।

<504>

< 3. śabdāprāmāṇyacintā>

<1. śāstravirodho nirbalo'numāne>

{3.1.3.1.0}

[504,i]

nanu śāstramabhyupagamyaiva vādaḥ pravarttate । tataḥ svaśāstravyavasthitasya tadarthabādhane niyamena doṣaḥ । na 〈।〉 uktottaratvāt । gandhe pṛthivīguṇatvaviparyāsane 'pi doṣa iti ।

[504,ii]

	uktañca nāgamāpekṣamanumānaṃ svagocare ।
	siddhaṃ tena susiddhantanna tadā śāstramīkṣyate ॥ 48 ॥

[504,iii]

anumānaṃ hi svaviṣaye pratibandhabalamavalambamānaṃ śāstramapekṣate । pratyakṣavat pramāṇatvāt । yatkimapi dṛśyate tatkimāgamāpekṣaṃ sakalaṃ tathānumānamapi kimāgamamapekṣate । tathāsmadādipratyakṣaṃ niyamenāgamāpekṣamāgamabādhitatvena bhrāntireva । na khalu divyacakṣuṣāṃ bacanamasmadādipratyakṣeṇa bādhyate na taimirikadarśanamitaradarśanaṃ bādhate ।

[504,iv]

sattyametat । yadi divyacakṣurakhilo vacasāṃ karttā bhaveducitameva vacaḥ । sattve 'pi kasyacidiyaṃ sa tatheti nāsmadviniścaya idaṃ sphuṭayati । parasparavacanavirodhitayā hi sarvatra evāgamakṛtaḥ sarvavedina iti na gamyante । mā bhūvan sarvavedinaḥ tathāpi 〈na〉 bhavato 'pi parihīyante 〈।〉 evantarhi sarvāgamavirodha eva pariharttavyaḥ sa ca na śakyata eva 〈।〉 tato na bhavedevānumānotthānaṃ ।

[504,v]

atha svāgama viṣayaśāstravirodhaparihāra eva vidhātavyaḥ । evantarhi so 'pyabhyupagamaḥ parīkṣya karttavyaḥ । parīkṣākāle cānumānamapramāṇaṃ śāstravirodhāparihārāt । nāstyeva tadā śāstrābhyupagamaḥ kiṃ parihāreṇeti cet । evantarhi siddhaṃ tena susiddhameva sādhyaṃ । nahi siddhaṃ paścādasiddhaṃ bhavati । tadviruddhaśāstrābhyupagamādasiddhameveti cet । sa eva tarhi sakalaśāstravirodhaparihāraḥ । abhyupagatāpekṣayā bhavati nānyatheti cet । abhyupagamo 'pi kasmānna sarvatreti । parīkṣākṣama eveti cet । evantarhi pramāṇameva parīkṣā saiva ca tena bādhyata iti svabadhāya kṛttyotthāpanaprakāra eṣaḥ । tasmācchāstrameva pramāṇaviruddhatvāttadā nāpekṣate । tato na tadvādhakaṃ ।

[504,vi]

yadi tarhi śāstraṃ tadā nāpekṣyate vādatyāga eva prāptaḥ ।

[504,vii]

	vādatyāgastadā syāccenna tadānabhyupāyataḥ ।
	upāyo hyabhyupāye'yamanaṅgaṃ sa tadāpi san ॥ 49 ॥

[504,viii]

nahi śāstramanāśritya na vādastadānabhyupagamāt । parīkṣaivopāyo'bhyupagamasya । aparīkṣya cedabhyupagatastadā sannapi tadā pramāṇabādhitvādanaṅgameva । na hyaparīkṣākṣamaṃ śāstraṃ tadā bādhakaṃ । kadā tarhi śāstramabhyupagatamaṅgaṃ vā sādhanasya ।

[504,ix]

atrocyate ।

<505>

[505,i]

	tathā viśuddhe viṣayadvaye śāstraparigrahaṃ ।
	cikīrṣoḥ sa hi kālaḥ syāttadā śāstreṇa bādhanam ॥ 50 ॥

[505,ii]

tathetyanumānena pratyakṣeṇa ca viṣayadvayasya pratyakṣaparokṣasya viśuddhatāyāṃ yadi tāvatā na paritoṣastadā śāstraparigrahacikīrṣāyāṃ sa hi kālaḥ syādubhyupa gamasya । tadaiva śāstreṇa bādhanaṃ ।

[505,iii]

yataḥ ।

[505,iv]

	tadvirodhena cintāyāstatsiddhārtheṣvayogataḥ ।
	tṛtīyasthānasaṃkrāntau nyāyyaḥ śāstraparigrahaḥ ॥ 51 ॥

[505,v]

nahi parīkṣye śāstrābhyupagame tadvirodhena cintā tacchāstraprasiddherthe yuktā । tathā hi ।

[505,vi]

parīkṣitaṃ tad yadi śāstramuccaiḥ pratijñayā tatkathamasya vācyam

[505,vii]

	parīkṣaṇantasya punarnna kāryamparīkṣaṇañcenna parīkṣitaṃ tat ॥ 112 ॥ (PVA)

[505,viii]

tasmāt parīkṣya pratyakṣānumānābhyāṃ tadaviṣayaṃ tṛtīyasthānasaṃkrāntinimittaṃ śāstrābhyupagama iti nānumānaviṣayasya śāstrambādhakaṃ ।

[505,ix]

athāpi syād 〈a〉 vicārya yasya śāstrābhyupagamastasya śāstraṃ bādhakamiti bhavet pratijñādoṣaḥ ।

[505,x]

naitadasti । yataḥ ।

[505,xi]

	tatrāpi sādhyadharmasya sambaddhasyaiva bādhanaṃ ।
	parihāryaṃ na cānyeṣāmanavasthāprasaṅgataḥ ॥ 52 ॥

[505,xii]

yadi śāstramabhyupagatamityeva tadarthabādhanaṃ pariharttavyaṃ । gandhe pṛthivīguṇaviparyāsane 'pi doṣaḥ syāt । tasmāt sādhyadharmasambaddhasyaiva bādhanaṃ parihāryaṃ nānyeṣāmasambaddhānāmiti sthitametat ।

[505,xiii]

nanu śāstramanabhyupagamyāpi vāde vaitaṇḍikaḥ syāt । anāśritaśāstrakasya nāstikatvāt । nanu pramāṇasiddhamabhyupagacchataḥ kā nāstikatā । tathā pramāṇabādhitamanabhyupayataḥ । tṛtīyasthāne yaḥ śāstraṃ nābhyupagacchati nāstikaḥ । tṛtīyādanyatra tu kiṃ śāstreṇa 〈tathā〉 hi ।

[505,xiv]

	keneyaṃ sarvacintāsu śāstraṃ grāhyamiti sthitiḥ ।
	kṛtedānīmasiddhāntairgrāhyo dhūmena nānalaḥ ॥ 53 ॥

[505,xv]

yadi siddhāntamabhyugamyaiva sarvapramāṇapravarttanaṃ pāvako 'pi loke gopālakādinā dhūmato na pratipattavyaḥ ।

[505,xvi]

athāpi syāt paralokopayogī yo'rthaḥ sa ena śāstrābhyupagamapuraḥsaro nānya iti ।

[505,xvii]

tadasat ।

[505,xviii]

	anabhyupagate śāstre yadi tasya viniścayaḥ ।
	pramāṇatastadā śāstraṃ kvopayogi puraḥ saraṃ ॥ 113 ॥ (PVA)

[505,xix]

yadi nābhyupagamyate śāstreṇa bādhā śaṅkyate । abhyupagame tu jñāyate śāstrabādhā । tena tanna sādhyata eva । na pramāṇaprasiddhasyānicchato bhāvāt । śāstrantu tadā parityajyate ।

<506>

[506,i]

ātmīyaṃ kathaṃ parityāgārhamiti cet । na । sambandhābhāvāt । saguṇatvena tasya tat । tathāhi ।

{3.1.3.1.1}

<(1) viṣamagrahaḥ śāstram>

[506,ii]

	riktasya jantorjātasya guṇadoṣamapaśyataḥ ।
	vilabdhā vata kenāmī siddhāntaviṣamagrahāḥ ॥ 54 ॥

[506,iii]

yadi nyāyabādhito 'pi siddhāntaḥ parityaktumaśakyastadā nāsau siddhāntaḥ । siddhāntavyājena viṣamagraho bālānāṃ tato mocayitumaśakyatvāt ।

[506,iv]

	sambandhātsahajāteśca parityakunna śakyate ।
	riktasya jantorjātasya tadyogaḥ sahajaḥ katham ॥ 114 ॥ (PVA)

[506,v]

guṇadoṣaviveko 'pi pramāṇaṃ tyajataḥ kutaḥ ।

[506,vi]

tasmānna śāstrābhyupagamapūrvakamanumānaṃ ।

[506,vii]

nanu śāstravirodhi kathamanumānaṃ niścāyakaṃ tasmācchāstravirodhaḥ pariharttavyaḥ tadanukūlanidarśanena ।

[506,viii]

tadasat । yataḥ ।

[506,ix]

	yadi sādhana ekatra sarvaṃ śāstraṃ nidarśane ।
	darśayet sādhanaṃ syādityeṣā lokottarā sthitiḥ ॥ 55 ॥

[506,x]

śāstravirodho hi pariharttumaśakya eva । śāstrāṇāmeva parasparavirodhāt । sarveṣāṃ pramāṇatvamapramāṇatvamvā । na tāvatpramā〈ṇa〉tve sarvavirodhaparihāraḥ parasparaviruddhatvāt । nāpyapramāṇatve sakalajanavacasāṃ virodhasya sadā bhāvāt । na hyaparimito virodhaḥ śakyaparihāraḥ । evañca sādhanaṃ bhavatīti lokātikrāntoyaṃ mārgaḥ ।

[506,xi]

nanu yadi taddharmidharma eva bādhyate ukte 'pi kaḥ samāśvāsaḥ । nahi bādhakasya sādhakatvasambhavaḥ । nedamapi yuktaṃ । evaṃ hi sādhanameva kiñcinna syāt । evaṃ hi sādhayatā niyamataḥ paraṃ bādhitavyam ।

[506,xii]

api ca ।

[506,xiii]

	asambaddhasya dharmasya kimasiddhau na sidhyati ।
	hetustatsādhanāyoktaḥ kiṃ duṣṭastatra sidhyati ॥ 56 ॥

[506,xiv]

asambaddhasya hi dharmasya yadi bādhanaṃ pariharttavyaṃ na hetureva syāt । yadi cānyo bādhyate kasmādanyanna sidhyati । eko 'pi hi dhūmaḥ pāvakaśītasparśayorbhāvābhāvayoḥ sādhaka upalabdhaḥ । virodhāt sādhanamaviruddhamiti cet । ākāśaguṇatve 'pi samāno virodhaḥ ।

[506,xv]

atha bhavatu sa hetuḥ sādhako bhāvābhāvayoḥ । pratipādyasya tu kathaṃ śāstraviruddhārthapratipattiḥ । tataḥ śāstrārthānugamo 'pi dṛṣṭānte darśanīyaḥ । na hi taddharmānupanaye hetutaḥ sādhyapratipattiḥ ।

<507>

[507,i]

naitadasti । yataḥ ।

[507,ii]

	dharmānanupanīyaiva dṛṣṭānte dharmiṇo'khalān ।
	vāgdhūmāderjanonveti caitanyadahanādikaṃ ॥ 57 ॥

[507,iii]

āstāṃ tāvacchāstraprasiddho'sambandho dharmastaddharmidharmasyāpi kasyacid dṛṣṭāntenupanaye vāgdhūmādikāddhetorayaṃ lokaścaitanyadahanādikaṃ pratyeti nahi tadaparo dharmo bādhita iti pāvakāprasiddhiḥ ।

[507,iv]

na ca na pratyeti pratipādyaḥ । api cānicchato 'pi pratipādyasya ।

[507,v]

	svabhāvaṃ kāraṇamvārtho'vyabhicāreṇa sādhayan ।
	kasyacid vādabādhāyāṃ svabhāvānna nivarttate ॥ 58 ॥

[507,vi]

na khalu svakāraṇāyattaḥ svabhāvaḥ padārthānāṃ puruṣecchayā vyāvarttate 〈।〉 avyabhicāraśca hetoḥ sādhyasādhane nimittaṃ sa cāsti kinna sādhakaḥ 〈।〉

[507,vii]

atha bhavatvasau sādhakaḥ sa tu pratipādyaḥ kathaṃ pratipadyate । tadāha । svabhāvaṃ ।

[507,viii]

	prapadyamānaścānyastaṃ nāntarīyakamīpsitaiḥ ।
	sādhyārthairhetunā tena kathamapratipāditaḥ ॥ 59 ॥

[507,ix]

kāraṇaṃ hi kāryajananāya pravṛttamapratibaddhasāmarthyāditarannivārayituṃ śakyam । jñāpakantu pratibandhabalāt pratītimupajanayat pratipannarūpatrayasya na tenaiva nivārayituṃ śakyama ।

[507,x]

	dahyamāno hi puruṣaḥ pāvakena vinecchayā ।
	dāhaduḥkhaṃ tiraḥkuryād yadi hetornna niścayaḥ ॥ 115 ॥ (PVA)

[507,xi]

na hi tadavyabhicāritāṃ pratipadyamāna eva tanna pratīyāt । viśeṣaṇaviśiṣṭaviśeṣyapratipatte rviśeṣapratītināntarīyakatvāt । sarvamasti kintu vādyayuktakārī bhavet ।

[507,xii]

atrocyate ।

[507,xiii]

	uktonukto 'pi ceddheturviruddho vādinotra kiṃ ।
	nahi tasyoktidoṣeṇa sa jātaḥ śāstrabādhanaḥ ॥ 60 ॥

[507,xiv]

vacanaguṇadoṣau hi parārthe'numāne'dhikriyete nārthasya । na vaktrātra kiñciddoṣajātamakāri । śāstraṃ bādhitamiti cet । na । hetureva śāstrasya bādhakonukto 'pi । evambhūtameva hetuṃ kasmādupādatta iti cet । anyasyāsambhavāt । nahi kaścidanityatvasādhakaḥ sambhavati ya ākāśaguṇatvādikaṃ na bādhate । tūṣṇīmeva kasmānnāsta iti cet । na 〈।〉 asādhanāṅgavacanasya sutarāmeva nigrahasthānatvāt । avaśyaṃ hi prativādyavavodhayitavyaḥ । tasmādatra na vādino doṣaḥ ।

[507,xv]

	bādhakasyābhidhānāccet doṣo yadi vadenna saḥ ।
	kinna bādheta so'kurvannayuktaṃ kena duṣyati ॥ 61 ॥

[507,xvi]

— ityantaraślokaḥ ।

<508>

[508,i]

evaṃ tarhi hetvābhāsavacane 'pi na doṣaḥ । hetvābhāso 'pi svayameva tathābhūta iti kimvādino doṣaḥ । na hyasāvapi taduktadoṣeṇaiva duṣyati svayameva doṣāt ।

[508,ii]

	uktonukto 'pi ceddheturasiddho vādinotra kiṃ ।
	nahi tasyoktidoṣeṇa tasyāsiddhaviruddhate ॥ 116 ॥ (PVA)

[508,iii]

tadasat ।

[508,iv]

	anyeṣu hetvābhāseṣu sveṣṭasyaivāprasādhanāt ।
	duṣyed vyarthābhidhānena nātra tasya prasādhanāt ॥ 62 ॥

[508,v]

atra sādhyasādhanāya sādhane vaktavye tadasādhanasya vacane doṣaḥ । vyarthakatvādabhidhānasya । sārthakābhidhānādhikāre vyarthakavacanaṃ hi vyarthaṃ । atra tu sādhyasādhanādadoṣaḥ । avacana evātra doṣa iti । atrāpyākāśaguṇatvasyāvacane doṣa iti cet । na । sādhakasyāpi sambhavāt vādīṣṭasādhye 'vacanaṃ doṣo yuktaḥ । na tvatra śāstrārthākāśaguṇatvābādhakasya sambhavaḥ । ato nāvacanaṃ doṣaḥ ।

[508,vi]

nanu yadi hetuḥ śāstrārthaṃ bādhate'nityatvamapi kathaṃ sādhayet । tenaivānaikāntikatvāt । atrocyate ।

[508,vii]

	yadi kiñcat kvacicchā〈s 〉tre na yuktaṃ pratiṣidhyate ।
	bruvāṇo yuktamapyanyaditi rājakulasthitiḥ ॥ 63 ॥

[508,viii]

nahi sakalaśāstrārthavirodhaḥ । kvacideva śāstre tasya bhāvāt । sambandhabhāvābhāvābhyāṃ sādhanamasādhanañceti ka ivātra virodhaḥ । ayuktasya pratiṣedhe yuktasyāpi pratiṣedha iti rājaśāsanametat ।

[508,ix]

api ca ।

[508,x]

	sarvānarthān samīkṛtya vaktuṃ śakyaṃ na sādhanaṃ ।
	sarvatra tenotsanneyaṃ sādhyasādhanasaṃsthitiḥ ॥ 64 ॥

[508,xi]

sarvārthāvirodhena na kiñcitsādhanaṃ śakyaṃ vaktuṃ । prakṛtasādhyasambandhamātramevāpekṣyate । anyathā'sambhavāt । śāstrārthāvirodha eva karttavya iti cet । na 〈।〉 aviśeṣādaparasyāpi prāpteḥ । atha śāstrasyāpi virodhaḥ pariharttavyaḥ 〈।〉 tathā sati sādhanameva kiñcinna syādityutsīdet sādhyasādhanabhāvaḥ sarvatra । śāstraṃ tarhi kasmādaṅgīkṛtamiti cet । etadevātropapādayitavyamabhipretaṃ । na prathamaṃ śāstrābhyupagamaḥ karttavyaḥ । kṛte sati pramāṇavirodhe paścādapi varaṃ parityāgaḥ । pareṣāṃ punarmataṃ śāstrābhyupagamaḥ pratijñā । tataḥ śāstramabhyupagamya na virodhayitavyaṃ । abhyupagamasiddhānte sati vādavidhānavṛtteḥ ।

[508,xii]

yadi tarhyākāśaguṇatvabādhane 'pi na hetudoṣaḥ kathamviruddhāvyabhicārī sādhanadoṣaḥ । tatrāpi sādhanāntaraprasiddhārthavirodhato doṣaḥ । ihāpi śāstraprasiddhārthavirodha eva doṣaḥ ।

[508,xiii]

na sadetat । yataḥ ।

[508,xiv]

	viruddhayorekadharmiṇyayogādastu bādhanaṃ ।
	viruddhaikāntikenātra tadvadasti virodhitā ॥ 65 ॥

<509>

[509,i]

viruddhāvyabhicāriṇoriha parasparaviruddhārthāvyabhicāritā dvayorapi samānabalaiva । dvayorapyāgamāśritatvāt । vastubalapravṛttantvanumānaṃ śāstrañca na tathābhūtaṃ । tatastayo 〈r〉 na parasparabādhanaṃ viruddhāvyabhicārivat । na ca dvayorapi sādhanaṃ viruddhayorekatra dharmiṇyayogāt । śāstrasya tu viruddhānumānāpekṣayā pramāṇatvābhāvāt । tadartho bādhyata eva na bādhako viruddhāvyabhicārivat । śāstrasya ca pramāṇabalānanugṛhītasya pratiṣiddhameva prāmāṇyaṃ । tasmānna viruddhāvyabhicāripakṣopakṣepapakṣaḥ kṣamaḥ ।

[509,ii]

athāpi śāstramatīndriyārthadarśinā pravarttitaṃ kathantasyānumānena bādhā । tatastena pratibaddhamapramāṇamevānumānamapi । tatastulyabalatvād viruddhāvyabhicārivadatrāpi doṣa eveti cet ।

[509,iii]

tadasat । yataḥ ।

[509,iv]

	śāstreṇa bādhanaṃ syāccedanumāne virodhini ।
	pramāṇaṃ nikhilannaṣṭamāgamaḥ pariśiṣyate ॥ 117 ॥ (PVA)

[509,v]

yadi sakalamanumānaṃ śāstreṇa bādhyate । tadā nānumānena śāstrārthaḥ sādhyate paraṃ pratīti kathamāgamaḥ pratijñā bhavet । nahi kiñcidanumānamanyadvā pramāṇaṃ yanna śāstreṇa bādhyate । anityanityatādyanumānasyāparāparaśāstreṇa bādhanāt । astyagnirityādikamapi śūnyatāśāstreṇa bādhyate । atha tadapramāṇaṃ kathamapramāṇamanumānasya bādhakaṃ । anumānena bādhitamapramāṇaṃ na sarvamiti cet । nanu tadevānumānaṃ śāstreṇa bādhitamapramāṇamiti bhavataḥ pakṣaḥ । tato na bhavataḥ pakṣaparityāgo yuktaḥ । atha parīkṣitaṃ pramāṇantena bādhanaṃ ।

[509,vi]

nanvanumānameva parīkṣā tataḥ kathaṃ śāstreṇa tena bādhitā parīkṣā śāstrasya prāmāṇyahetuḥ । na khalu tatrāsambhavi tat sambhāvayati । tasmādanumānameva pratyakṣapūrvakaṃ dṛḍhamūlatvāt pramāṇaṃ tena bādhitaṃ śāstraṃ na pramāṇameveti na tatpratipakṣa iti na viruddhāvyabhicārivadatrāpi doṣaḥ । tenākāśaguṇatvābhāvena sahānityatvasādhanāt sādhanameva na tu doṣavat । viruddhāvyabhicārī tu nityatvaṃ tadabhāvañca sādhayannaheturevāsambhavāttadabhāvatadbhāvayorekatra । ākāśaguṇatvābhāvasya tvanityatvena na virodha iti kuto doṣa ekatra dharmiṇi sādhane ।

[509,vii]

	abādhyabādhakatve 'pi tayoḥ śāsrārthaviplavāt ।
	asambandhe 'pi bādhā cet syāt sarvaṃ sarvabādhanam ॥ 66 ॥

[509,viii]

gandhe 'pi pṛthivīguṇatvaviparyāsanāt । anyena tena ca prakṛtena hetuneti ।

[509,ix]

	sambandhastena tatraiva bādhanādasti cedasat ।
	hetoḥ sarvasya cintyatvāt svasādhye guṇadoṣayoḥ ॥ 67 ॥

[509,x]

yadi nāma tatra dharmiṇi tasyākāśaguṇatvasya sadbhāva iti sambandhastathāpi na tatsādhyamaprakṛtatvādaprakaraṇe 'pi na bādhanaṃ doṣaḥ । sarvasya hetoḥ svasādhyāpekṣayā doṣasya cintayi〈tu〉 mabhisamīhitatvāt ।

[509,xi]

tasya svāsādhyānuparodhe 'pi tadaparāsambandhabādhane yadi doṣaḥ śāstrapīḍālakṣaṇaḥ । tadānyenāpi hetunānyatrāpi dharmiṇi samaiva doṣakāriṇī pīḍeti pratipādayannāha ।

<510>

[510,i]

	nāntarīyakatāsādhye sambandhaḥ seha nekṣate ।
	kevalaṃ śāstrapīḍeha doṣaḥ sānyakṛte samā ॥ 68 ॥

[510,ii]

vyāpakasya hi sādhyasyābhāvasādhanaṃ pariharttavyaṃ । yaḥ sādhyasādhananāntarīyakasyadvādhane hi tadabhāve vyāpyasyāpi nivṛtteḥ । na cākāśaguṇatvasya sādhyanāntarīyakatā । tatastadabhāve 'pi na sādhyoparodhaḥ । api ca ।

[510,iii]

	śāstrābhyupagamāt sādhyaḥ śāsradṛṣṭokhilo yadi ।
	pratijñāsiddhadṛṣṭānta hetuvādaḥ prasajyate ॥ 69 ॥

[510,iv]

pramāṇasamucca〈ya〉sya vyākhyātā prāha । śāstrābhyupagamātsādhyatā sakalasya śāstradṛṣṭasyānyathā śāstrābhyupagamasya vyarthatā । nahi tadarthāsādhyatāyāṃ śāstropagamaḥ kvacidupayogī । abhyupagamamvārhati । svātantreṇa pramāṇena na kiñcit । tasmādupagamya śāstraṃ tadarthaḥ sādhanīyaḥ । tatastadvirodhe doṣa eva ।

[510,v]

atrocyate । asiddhahetudṛṣṭāntayoḥ pratijñātvaṃ bhavennirddeśasya । tayorapi śāstrārthatvasya kadācidbhāvāt । bhavatu ko doṣa iti cet । pratijñaiva sakalā prāptā tato siddhatādidoṣo na vaktavyaḥ ।

[510,vi]

nanu yaḥ śāstrārtho na bhavati sa heturvaktavyastatrāsiddhatādidoṣaḥ sāvakāśaḥ । na 〈।〉 tasyāpi svamukhenābhyupagamāt । atha svamukhenābhyupagataṃ na pratijñā paramukhenābhyupagataṃ nitarāmeva । parasyāpi vaiśeṣikādeḥ । sādhyanirddeśaḥ pratijñeti asiddhasādhananiddaśo 'pi bhavet । tasyāpi yadi nāmānirddiṣṭaḥ śāstrārthaḥ pratijñā na bhavet nirddiṣṭastu bhavatyeva । tathā hi bhāṣya uktamāgamaḥ pratijñā । na tu pratijñā yā sa āgamaḥ । nanvā gamaḥ pratijñaiva । na 〈।〉 āgamārthanirddeśādāgamaḥ pratijñānasvarūpataḥ । tataḥ sādhyanirddeśaḥ pratijñeti syāt pratijñā'siddhahetvādistasyāpyāgamārthatvāt 〈।〉

[510,vii]

sattyametat । sakala eva śāstrārthaḥ sādhyaḥ । tathāpi । na sādhanatvenoktasya pratijñātvaṃ sādhyatvenānīpsitatvāt nyāyamukhaprakaraṇe । tatra tu svayaṃ sādhyatvenepsitaḥ pakṣo "viruddhārthonirākṛta" iti pāṭhāt । na ca sādhanatvena nirddiṣṭasye psitatamatvaṃ sādhyatā ca karmaṇaḥ । na ca sādhanatveneṣṭaṃ karmma । tadyathā odanaṃ payasā bhuṅkta iti payaḥ । pramāṇasamuccaye na svarūpeṇaiveti avadhāraṇāt । naiyāyikasya ca sādhyanirddeśaḥ pratijñeti sādhyatvenaiveti bhāvapradhānatva syāvadhāraṇāt na sādhananirddeśaḥ pratijñā । atrocyate ।

[510,viii]

	uktayoḥ sādhanatvena no cedīpsitavādataḥ ।
	nyāyaprāptaṃ na sādhyatvaṃ vacanād vinivarttate ॥ 70 ॥

[510,ix]

śāstrābhyupagamāditi nyāya eṣa yadi tatkathaṃ nyāyaprāptasya vacanena nivarttanaṃ । nyāya<511>sūcakaṃ hi vacanaṃ 〈na〉 nyāyameva viruṇaddhi । atha vacanasaṃsūcito 'pi nyāyaḥ sādhaka eva । sādhanatvena nirddiṣṭasyāsādhyatvasya ।

[511,ii]

naitadasti ।

[511,iii]

	viruddhāvyabhicāri syād dvayametattathā sati ।
	śāstrābhyupagamādetadīpsitādi vacastathā ॥ 118 ॥ (PVA)

[511,iv]

yadi īpsitavacanādi nyāyenāsādhyatvaṃ sādhanasya sādhyate । tathā śāstrābhyupagamādityanena sādhyatvaṃ 〈।〉 tathā satyekatra parasparaviruddhārthasādhanāde tau śaṃsa <?>〈 saṃśa〉saṃ janayetāṃ । tathā ca । śāstrābhyupagamāditi na sādhaka iti kutaḥ śāstradṛṣṭasyāsādhanatveneṣṭasyāpi sādhyatā ।

[511,v]

atha śāstrābhyupagamāditi na nyāyaḥ । tathā satīpsitamvādinā sādhyaṃ na sādhanatveneṣṭaṃ 〈।〉 atrāha

[511,vi]

	anīpsitamasādhyañcedvādinā nyo 'pyanīpsitaḥ ।
	dharmo'sādhyastadā'sādhyaṃ bādhamānaṃ virodhi kim ॥ 71 ॥

{3.1.3.1.2}

<(2) śabdasyākāṃśaguṇatvanirāsaḥ>

[511,vii]

nahyākāśaguṇatvamapi vādinepsitamato na sādhyaṃ । prakṛtaparityāgena hi kaḥ prekṣāvān aprakṛtamīpsitatamaṃ kuryāt ।

[511,viii]

nanu śāstramabhyupagamya tadarthavirodhe svayamuktena hetunā'vaśyameva doṣaduṣṭaḥ । na । prativādīṣṭasya svayañca sādhanāt । na duṣṭa iti pratipāditametat । atha pramāṇavirodho 'pi yadyākāśaguṇatā śabdasya na syādutpattisthāna eva śrūyeta । ākāśaguṇatve tu tadyogādanyatrāpi śrutiḥ । naitadasti । tatraiva tasya grahaṇāt rūpavat । dūrasthitena kasmād gṛhyate । rūpasyāpi tarhi tadākāśaguṇatvaprāptiḥ । api ca । tadākāśamekamanekamiti vā syāt 〈iti〉 । yadyekaṃ yojanasahastrādapi tadguṇasya śrutiḥ syāt । anekatve vadanadeśa eva । tasmānnākāśaguṇatvasya śabde kutaścit pratītiḥ ।

[511,ix]

nanvākāśaguṇatvamantareṇāvasthānameva na syāt । avaśyaṃ hi padārthena sthitimata 〈।〉 bhāvyaṃ । tatra rūpasparśarasagandhānāṃ pṛthivyādimahābhūtacatuṣṭayamāśrayaḥ । śabdasya tvākāśamanāśri tatvāyogāt । pṛthivyādīnāmapi tarhi ākāśāśritatvameva tata eva hetoḥ । na 〈।〉 guṇatvābhāvāt । tadevāguṇatvamāśritatvena sidhyati । guṇatvañca śabdasyāśritatve pṛthivyādīnāṃ guṇāśritatvādaguṇatvañcet । tadeva na sidhyatyāśrayasyākāśasya sambhave । ākāśāśritaṃ hi rūpādi pṛthivyādi ca bhavet । pṛthivyāde rūpādeścākāśāsamavāyitvāt । pṛthivīsamavetaṃ hi rūpādikaṃ । koyaṃ samavāyo nāma । ekalolībhāvenāvasthānamiti cet । na tarhi śabdasyākāśaguṇatvaṃ tena sahaikalolībhāvenāpratipatteḥ । gandhasya ca pṛthivyā athākāśa upalabhyamānatvāttadāśritaḥ śabdastadeva ca tasya sthānaṃ । tūlakāderapi tarhi tatropalabhyamānatvādākāśāśritatvaṃ tena dhāraṇāt । svayameva labhya <?>〈ghu〉 tvādavasthānamiti cet । śabda<512>syāpi tathā syādityanākāśaguṇatvaṃ । atha tūlakādeḥ pṛthivyapi sthānamākāśe tu sthānannākāśakṛtaṃ vāyunā sandhāritvāt । śabdasyāpyevamiti nākāśaguṇatā । tathāhi ।

[512,ii]

	vāyunā preryamāṇasya śabdasyānyatra na śrutiḥ ।
	vāyurevāśrayastasya keyamanyasya kalpanā ॥ 119 ॥ (PVA)

[512,iii]

yathā hi । vāyunā dhāryamāṇasya tūlakādernna vāyuguṇatā tathā śabdasyāpi ।

[512,iv]

	yathā ca preryate tūlamākāśe mātariśvanā ।
	tathā śabdo 'pi kiṃ vāyoḥ pratīpaṃ śabdavitkvacit ॥ 120 ॥ (PVA)

[512,v]

atha śabdaḥ prerayitumaśakya eva mātariśvanā guṇena saṃyogābhāvāt । tūlakasya tu pṛthivītvānna virodhaḥ । anyathācchāyātapādirapi preryeta । kathantasya preraṇaṃ dravyasyaiva tadāśritasya preraṇāt 〈।〉

[512,vi]

	saṃyuktasamavāyena vāyunā preryate yadi ।
	naiṣāpi kalpanā śabde preraṇaṃ viyadaḥ kutaḥ ॥ 121 ॥ (PVA)
	athāpi preryate vyoma tathā sati na niṣkriyaṃ ।
	vyāpinaḥ preraṇā cāsya sambhavatyatidurghaṭam ॥ 122 ॥ (PVA)

[512,viii]

api ca ।

[512,ix]

	saṃyuktasamavāyena yadi preraṇamiṣyate ।
	samavāyena kinnāsti samavetasya vāyunā ॥ 123 ॥ (PVA)

[512,x]

vāyuguṇataiva śabdasyāstu taddvāreṇa tasya deśāntaragamanāt । vāyoḥ sparśa eva guṇa iti cet । naikaguṇatvameva dra〈vya〉 syeti niyamaḥ । rūparasagandhasparśavatī pṛthivītyādi parasiddhāntāt । dṛṣṭaśca guṇasyāpi gandhasya vāyunā preraṇaṃ । tatrāpi saṃyuktapṛthivī samavāyādeva preraṇamiti cet । na । tadupalambhe pṛthivyupalambhābhāvāt । tata utpannasya kevalasya vāyunā preraṇe ko virodhaḥ । guṇasya niṣkriyatvāditi cet । tadeva niṣkriyayatvaṃ kevalapreraṇāyāṃ na sidhyati । sakriyatvamapi sahitapreraṇāyāmasiddhamiti cet । na । sahitapreraṇāyā asiddheḥ । guṇasya sakriyatvaṃ kathamiti cet । ayamaparosyaya doṣastu ।

[512,xi]

	yadyayuktaṃ kvacicchāstre guṇatvādi niṣidhyate ।
	yuktamapyatra neṣyeta tadetadrājaśāsanaṃ ॥ 124 ॥ (PVA)
	kiñca na preraṇaṃ nāma nijasthānavināśinām ।
	sakriyatvaṃ na nāmāsti padārthasya vināśinaḥ ॥ 125 ॥ (PVA)
	deśāntare tatsadṛśakṣaṇotpattiguṇena kiṃ ।
	jalakallolagamanaḥ paraiḥ śabdo na kiṃ mataḥ ॥ 126 ॥ (PVA)

[512,xiv]

api ca ।

[512,xv]

	na guṇavyatirekeṇa guṇavān mānasaṅgataḥ ।
	sparśādivyatirekeṇa kimanyadupalabhyate ॥ 127 ॥ (PVA)

[512,xvi]

yadi ca gandhaḥ saṃyuktasamavāyena vāyunā bhuvā sahākṛṣyate । śabdo 'pi pṛthivyādiguṇa eva । tataḥ pṛthivyādinā sahaivākṛṣyatāṃ kimākāśakalpanayā ।

{3.1.3.1.3}

<(3) ākāśasya bhūtatvanirāsaḥ>

[512,xvii]

api ca pṛthibyādayo dhāraṇādikarmmaṇā parikalpyatāṃ nāma ākāśantu kathaṃ । avakāśadānādākāśamapīti cet । kimidamavakāśadādannāma । avasthiteravyāghātaḥ 〈।〉 pṛthivyādayaḥ parasparadeśāvasthitivighātakṛtaḥ । tato'vasthānasya dātrāpareṇa kenacinmahābhūtāntareṇa bhavitavyaṃ । tadākāśaṃ ।

<513>

[513,i]

tadapi yatkiñcit । taṃthāhi ।

[513,ii]

	nāvasthitervighātosti yadi bhūtāntarasthitiḥ ।
	parasparasyābhāve 'pi na vighātostyavasthiteḥ ॥ 128 ॥ (PVA)
	mahābhūtāntarābhāve mahābhūtāntarasthitiḥ ।
	mahābhūtāntarābhāvamātramākaśamucyatām ॥ 129 ॥ (PVA)

[513,iv]

nanu mahābhūtāntarasya vāyvādeḥ kvāvasthānaṃ yadi nākāśaṃ । nanvākāśasyāpi kvāvasthānaṃ yadi mahābhūtāntaraṃ ma bhavedityanavasthā । athākāśamanādhārasvabhāvamādhāraścānyasyeti cet । vāyuravi tarhyanādhārasvabhāvonyasya cādhāra iti arthāntaraparikalpanā na sādhvī । api ca ।

[513,v]

	loṣṭhasya kathamādhāro nākāśaṃ patataḥ kvacit ।
	vāyau gatimati vyomnaḥ kathamādhāratāgatiḥ ॥ 130 ॥ (PVA)
	vāyorgatyavibandhaścedākāśānnedamuttaraṃ ।
	gatervibandhābhāvohi vibandhakavinākṛtaḥ ॥ 131 ॥ (PVA)

[513,vii]

atha ।

[513,viii]

	ākāśaṃ vyāpi nityañca dhāryatenyena tatkathaṃ ।
	tenānādhāratā tasya paraṃ prati tu dhārakaṃ ॥ 132 ॥ (PVA)
	vyāpitvamātmano 'pyetattadavasthamarūpi ca ।
	tasyaivādhārabhāvaḥ kiṃ paraṃ prati na kalpyate ॥ 133 ॥ (PVA)
	yasyātmā nāsti tādṛkṣastasyākāśena kā kriyā ।
	diśo 'pi vyāpitākāśakṛtyaṃ tābhiḥ prakattyatām ॥ 134 ॥ (PVA)

[513,xii]

parasparavyāpitāyāmekatvaṃ vyāpināṃ na kim ।

[513,xiii]

nanvākāśa āloka iti vyavahāro nātmādiṣu kathamekatā । 〈nanu〉 yadi vyavahāronurudhyate yathāvyavahārastathā padārthakalpanā tadanurūpaiva yuktā । chidramevākāśam । acchidrakārakābhāve ca tadvyavahāraḥ । yadā cācchidrakāriṇo bhāvastadākāśaṃ kva gatavat । nahi pārśvāpa 〈da〉 śa<?>〈sa〉raṇamucyate vyomnastadabhāve ca tatra cānyatra vā kva gatamākāśaṃ । vinaṣṭañcet । sādhvī nityatā । tatraivāstu iti cet । acchidramākāśamiti ca vyāhataṃ । tatrā pyastyavānyathā tasya padārthasya sthitireva na syāt । atha keyaṃ sthitiḥ । kiṃ dhāryamāṇatā । athāvihanyamānatā । yadi dhāryatā । tadasat । nākāśena ghaṭādayo dhāryante'pi tu bhuvā । 〈atha〉 anupaghātaḥ । tadapyasattyaṃ । yataḥ

[513,xiv]

	upaghāto yatastasya tasyābhāvena tasya saḥ ।
	ākāśānnopaghātastu vyaktamākāśacarvaṇam ॥ 135 ॥ (PVA)
	tasmādabhāvo bhūtānāṃ caturṇṇāṃ vyoma kathyate ।
	tadanyatra mahābhūte vyavahārosti na pramā ॥ 136 ॥ (PVA)

{3.1.3.1.4}

<(4) diṅnirāsaḥ>

[513,xvi]

anena digapi vyākhyātā । tasyā api vyāpitāyāṃ nāvakāśadānādikaṃ । tathāhi ।

[513,xvii]

	vyāpitvena pratīcyādipratyayo netaratvataḥ ।
	gatirnnāstyaparā tasyāstadabhāvaprasaṅgataḥ ॥ 137 ॥ (PVA)

[513,xviii]

yadi vyāpitvaṃ diśaḥ । saiva pūrvā tatonyatra vyavasthitasya kathaṃ parā । atha tatrobhayarūpatā tathā satyubhayapratyayaprasaṅga ।

[513,xix]

atha pratiniyatavyañjakābhāvāt kāpyavasthā diśobhivyajyatenekāvasthāyāḥ । thāya pitṛputrādirūpasya svarūpasyāpi pitrāditvābhivyaktiḥ putrāditvāpekṣayā ।

<514>

[514,i]

tadapyasadyataḥ ।

[514,ii]

	avasthāyā diśo vyaktirnniyatāyā yatonyataḥ ।
	tata eva hi bhāvānāmavasthā pūrvatādivat ॥ 138 ॥ (PVA)

[514,iii]

yata eva pūrvāparadeśavyavasthitapuruṣāpekṣayā 〈i〉ta〈ra〉sya parāditā digbhāgasya tata eva bhāvānāmeva seti kinnābhyupeyate । pūrvadeśāvasthitatvāt puruṣādīnāṃ pūrvatā deśasya deśāntarāpekṣayā tasyāpi punarādityādyapekṣayeti kimanyadikparikalpanena । ādityādinā digabhivyajyate । tena cādityasya pūrvatāditā । tadidamitaretarāśrayadoṣaḥ । tāvanmātreṇa ca vyavahāraḥ prasiddhaḥ kimanyāpekṣāparikalpanāprayāsena ।

[514,iv]

nanvapekṣāmantareṇāpi ṛjvetadi 〈ti〉bhavati vyavahārāt padārthāntarameva dik ।

[514,v]

tadapyasattyaṃ । yataḥ ।

[514,vi]

	apekṣābhedatastatrāpyasti darśanamṛjviti ।
	atyantābhyāsatonyena vinā paścāttathā gatiḥ ॥ 139 ॥ (PVA)

[514,vii]

tathā hi tava praguṇametaditi loka upalabhyate vyavahāraḥ । tatotyantābhyāsāt paścāttadanusaraṇenāpekṣāṃ vināpi । kuta etat 〈।〉 tadanvayavyatirekānuvidhānādanyatrāpi nimitta naimittikabhāvagatiḥ । tathāhi ।

[514,viii]

	samudramadhyamadhyāsya jāyate vibhramo nṛṇāṃ ।
	grahanakṣatradṛṣṭyā tu digvibhāgaviniścayaḥ ॥ 140 ॥ (PVA)
	na nakṣatrādisambandhamātrāddigaparekṣyate ।
	svarūpāpratibhāse hi kathanta 〈dga〉 tirucyate ॥ 141 ॥ (PVA)

[514,x]

tathāhi । pūrvādigiti bhāskarodayasaṅgama eva manasi nilīyate ।

[514,xi]

nanvādityasyānyathā darśane 'pi digvyāmohavāhimānasānāṃ saiva purvopalakṣitā dik pratibhāti nādittyodayavaśena । tathā hyādittyodayo 'pi paścimadigavalambyavabhāsate ।

[514,xii]

atrāpyucyate ।

[514,xiii]

	abhrāntamānasāsaṅgī yatrāstamaya īkṣitaḥ ।
	svabhyastā saiva dik tatra grāmārāmādilakṣitā ॥ 142 ॥ (PVA)

[514,xiv]

ya evārāmagrāmādi 〈r〉uttarādidigupalakṣaṇamādityodayādyapekṣayā prāktanāvasthāyāṃ sātatyenopalabdhaḥ tadabhyāsāparānnā dityodayonurudhyate'pi tu tadupalakṣitā saiva digiti dṛḍhavāsanāsaṅgamād vyavahāraḥ । tasmāt 〈।〉

[514,xv]

	anādivāsanāsaṅgasammukhībhūtacetasāṃ ।
	prameyavirahādete pratyayā eva kevalāḥ ॥ 143 ॥ (PVA)

[514,xvi]

na khalvatyantamavadhānadānatātparyaparyāsitaparyākulamānaso 'pi digādīnāṃ nijaṃ rūpamavadhārayati । anavadhāritatadrūpa eva 〈tu〉 lokaḥ parāmarśavirahād gatānugatikanyāyāpakṛtamānasatayā tathā vyavaharatīti kimatra kurmmaḥ ।

[514,xvii]

	anāditvāttu sattyatve nāsti hyasyāpi sattyatā ।
	īśvarādivikalpa 〈।〉 nāmapyanādi 〈nta〉 to na kim ॥ 144 ॥ (PVA)
<515>
	tasmādasadvyavastheyaṃ digādīnāṃ vyavasthitiḥ ।
	vyavahāramātramevedaṃ śāstrābhyāsādupāgatam ॥ 145 ॥ (PVA)
	na śāstrāṇāmanāditve sarvesāmeva sattyatā ।
	parasparavirodhena bādhyabādakabhāvataḥ ॥ 146 ॥ (PVA)

[515,iii]

tasmātpadārthānāmeva parasparāpekṣayā pūrvaḥ para ityādi nāmavyavahārārthamuparacayanti sma vṛddhāḥ । anāditvādvā saṃskārasya pūrvavyavahāra eva prabodhamupagatastathā vyavahārayataḥ ।

{3.1.3.1.5}

<(5) kālanirāsaḥ>

[515,iv]

sa eva ca svabhāvo bhedena nirddiśmānaḥ kālādyākhyāṃ bhajati । tathāhi । āsīdasti bhaviṣyatīti pratyayebhyaḥ devadattāderatītānānāgatakālavyavasthānaṃ । āsītsakāla ityāditaśca kālasyāpi kālāntarevasthānaṃ prasaktamityanavasthā । atha svarū〈pe〉 ṇaiva kālaḥ pūrvo na kālāntarāpekṣayā । tathā digapīti । svabhāvabhūtadharmabhedena tathā vyapadeśa aindrī dik pūrveti । evantarhi 〈।〉 padārthānāmapi vṛkṣādīnāṃ svayameva pūrvatā nāparakālādipūrvatvāpekṣayā । atha kālādeḥ svato na pūrvāditā'pi tu tatsaṃsarggipadārthāpekṣayā । tathāhi ।

[515,v]

	rājāno ye cirātītā 〈s〉 tatsaṃsargavyapekṣayā ।
	kālo 'pyasau cirātīta iti tatra vyavasthitiḥ ॥ 147 ॥ (PVA)

[515,vii]

atrocyate ।

[515,viii]

	atīta bhāvasaṃsargātkālasyātītatā yadi ।
	bhāvasya tadatītatvaṃ tatkālāpekṣayā'patet ॥ 148 ॥ (PVA)
	anyonyasaṃśrayatvena na syādanyatarasthiteḥ ।
	yaugapadyādatītatvaṃ yadi syādanavasthitiḥ ॥ 149 ॥ (PVA)
	na parasparahetutvaṃ yugapadbhāvinordvayoḥ ।
	tayoratha parasmāccettasyāpītyanavasthitiḥ ॥ 150 ॥ (PVA)

[515,xi]

anyacca । yadyākāśaguṇaḥ śabdaḥ । vāyuguṇaḥ sparśaḥ । tejoguṇo rūpaṃ । abguṇo rasaḥ । pṛthivīguṇo gandhaḥ । kalaguṇaḥ ka iti vaktavyameva । tathātmādeḥ । atha kālasya mahatvādikaṃ tadātmādīnāmapi । tataḥ prātisvikaḥ kaścid vaktavyaḥ । atha padārthānāṃ pratibandhābhyanujñe । te〈ca〉kāraṇavaśādevānvayavyatirekataḥ । tasyāpi svakāraṇādityanādiḥ kāla paraṃparā । api ca ।

[515,xii]

	nityasya vyāpinaḥ śaktiḥ pratibandhābhyanujñayoḥ ।
	yadyātmano 'pi sā prāptā neṣṭādanyasya bhinnatā ॥ 151 ॥ (PVA)

[515,xiv]

tathāhi । kālo digātmākāśamiti samānametannityāditayā । tataḥ ।

[515,xv]

	samānadeśakālatve nirvyāpāratvayogataḥ ।
	anena kṛtamanyena neti vaidharmyavit katham ॥ 152 ॥ (PVA)

[515,xvi]

tasmādasannevākāśādivādaḥ । tasmādākāśaguṇatvaṃ śabdasya na pramāṇasaṅgataṃ । api ca

[515,xvii]

	ākāśavāyuprabhavo hi śabdaḥ kathaṃ na vāyorguṇa ukta eṣaḥ ।
	ākāśa eva śrutirasya tena vyomno guṇatvaṃ pratipanna eṣaḥ ॥ 153 ॥ (PVA)
	jvālādirākāśagato na dṛṣṭaḥ kintadguṇatvaṃ kathitanna tasya ।
	anyo 'pi tasyāśraya ityayuktaṃ dhvanerapi syāt paṭahādiranyaḥ ॥ 154 ॥ (PVA)

<516>

[516,i]

yadi yo yatrasthatayā pratīyate sa tadguṇaḥ jvālādikamapi kinnākāśaguṇaḥ । tasyānyo 'pi kuḍyakāṣṭhādika āśraya iti tatrasthatayā pratīyamāno nākāśaguṇaḥ ।

[516,ii]

tadasat । ubhayasthatve bhavatūbhayaguṇaḥ । dhvanerapi paṭahaśaṅkhādayaḥ kiṃ nāśrayaḥ । deśāntare śrūyamāṇatvāditi cet । ālokāderapi samānametat । āśraye 'pi maṇyādau tasyopalaṃbhāditi cet । kvathyamānadravyaśabde 'pi samānametat । tasmānnākāśaguṇatvaṃ śabdasya । tatrasthatopalabdherapi tatrasthālokavat । na cākāśasya sthāpakatvamapratighatvāt । ākāśamarūpyanidarśanamapratighaṃ । āloke satyākāśaṃ prajñāyate yatrāloka eva tatrākāśaprajñapteḥ prajñaptimadākāśaṃ । tasmādākāśaguṇaḥ śabda iti na subhāṣitaṃ । tasmānnākāśaguṇatvabādhane kaściddoṣaḥ ।

<2. anyathā "svayaṃ" śabdo'narthakaḥ>

{3.1.3.2.0}

[516,iii]

api ca ।

[516,iv]

	pakṣalakṣaṇabāhyārthaḥ svayaṃ śabdo 'pyanarthakaḥ ।

[516,v]

svayaṃ śabdo hi śāstrakāreṣṭasya śāstrābhyupagamāt sādhyatāprāptiriti tannivṛtyartha eva । nānyadasya prayojanaṃ । yadi punastasyāpi sādhyatā । vyarthataiva tasya syāt । tathā sati pakṣalakṣaṇāsaṅgatatvāt ।

[516,vi]

	śāstreṣvicchāpravṛttyartho yadi śaṅkā kuto nviyaṃ ॥ 72 ॥
	so'niṣiddhaḥ pramāṇena gṛhṇan kena nivāryate ।
	niṣiddhaścet pramāṇena vāvā kena pravarttyate ॥ 73 ॥
	pūrvamapyeṣa siddhāntaṃ svecchayaiva gṛhītavān ।
	kathañcidanyaṃ na punargrahītuṃ labhate na kiṃ ॥ 74 ॥

[516,ix]

yadi prekṣāpūrvakārī prapattā parīkṣaiva tasya nimittaṃ śāstrābhyupagamasya । tataḥ kathaṃ śāstreṣvicchāpravṛttyarthaṃ svayaṃgrahaṇaṃ 〈।〉 na ca sarvameva śāstraṃ parīkṣākṣamaṃ tataḥ pramāṇabādhitā pariśuddhena pravṛttereveti kuta icchāpravarttanasya sambhavaḥ । yataḥ ।

[516,x]

	necchāmātrāt pravarttante prekṣāpūrvakriyākṛtaḥ ।
	vimṛśyakāritā puṃsāṃ sudhiyāṃ prathamaṃ padam ॥ 155 ॥ (PVA)
	aprekṣāpūrvakārī cettasyecchaiva nibandhanaṃ ।
	prathamopagamastasya tāvanmātrapravarttitaḥ ॥ 156 ॥ (PVA)
	tatastadvaddvitīyo 'pi tṛtīyo 'pi bhaviṣyati ।
	tadarthameṣā śikṣā cet necchetyeva sa śikṣyatām ॥ 157 ॥ (PVA)

[516,xiv]

yadi śāstramicchayā grahītavyamityayameva nyāyaḥ । svavacanena kathyate pūrvavadidamapi tvayecchayaiva grāhyaṃ tadā "parīkṣya yuktaṃ grahaṇaṃ necchāmātramatra trāṇa" miti nyāyadarśanaṃ yuktamicchāpravarttanavirodhi । tasmāt svayaṃ grahaṇamayuktameva yadi śāstradṛṣṭaṃ sādhyaṃ । evantarhi svayamiṣṭārthasādhane 'pi śāstrārthaṃ parityajya yadi pramāṇabādhā na tatra pravartteta kaścit । abādhanaṃ cedicchayā svayameva pravarttate । kiṃ svayaṃgrahaṇena ।

<517>

[517,i]

parihāraḥ ।

[517,ii]

	dṛṣṭervipratipattīnāmatrākārṣīt svayaṃ śrutim ।
	iṣṭākṣatimasādhyatvamanavasthāñca darśayan ॥ 75 ॥

[517,iii]

vipratipattinirākaraṇārthaṃ sakalameva śāstraṃ tatotrāpi śāstradṛṣṭaṃ sādhyamiti vipratipattinirākaraṇam । kena nyāyeneti cet । iṣṭākṣatyasādhyatānavasthādarśanena । nahi śāstradṛṣṭabādhanepoṣṭasya kṣatiḥ । anāntarīyakatayāpi na sādhyaṃ । anāntarīyakatve 'pi tatsādhane'navasthāprasaṅga iti nyāyaḥ svayaṃgrahaṇena darśyate ।

[517,iv]

tasmādasadetat ।

[517,v]

	samayāhitabhedasya parihāreṇa dharmiṇaḥ ।
	prasiddhasya gṛhītyarthaṃ jagādānyaḥ svayaṃ śrutiṃ ॥ 76 ॥

[517,vi]

śāstreṇa racito bheda ākāśaguṇatvalakṣaṇo yasya dharmiṇastatparihāreṇa svayameva prasiddho na śāstrakāreṇa sādhito yo dharmī tasya parigraho yathā syāditi svayaṃgrahaṇaṃ । tathāhi । svayameva yo dharmī vyavasthito nānyena vyavasthāpitaḥ sa dharmī bhavati nānya ityarthādupapannametat ।

[517,vii]

tadasat । yataḥ ।

[517,viii]

	vicāraprastutereva prasiddhaḥ siddha āśrayaḥ ।
	svecchākalpitabhedeṣu padārtheṣvavivādataḥ ॥ 77 ॥

[517,ix]

vicāro hi nityānityādirūpatayā kvacid dharmiṇi kriyamāṇaḥ siddharūpe kriyate । yasya tu yadeva rūpaṃ sādhayitavyaṃ । tatra tadeva tāvad vicāryatāṃ, asiddhe dharmiṇi sādhanāsambhavāt ।

[517,x]

atha śabdarūpaṃ siddhameva । tadeva tarhi dharmitvenopādātavyaṃ । kimasiddhaviśeṣaṇopādānena । atha tathā bhūta 〈evecchā〉vādino'nityatāṃ sādhayituṃ ।

[517,xi]

asadetat । yataḥ ।

[517,xii]

	śrotustatrānabhiprāyāttasmāttasyāprasiddhitaḥ ।
	ākāśaguṇayuktasya sādhyasya vacanaṃ vṛthā ॥ 158 ॥ (PVA)

[517,xiii]

nahi prekṣāpūrvakāriṇāmanarthikā vacanānāṃ vṛttiḥ । na tāvat prativādināmākāśagaṇatvaviśeṣaṇamanityatvamabhipretaṃ । nāpyanabhipretameva pratijñāmātrāt sidhyati । evaṃ hi anākāśaguṇaḥ śabdo〈'〉nityaḥ kṛtakatvādityapi sidhyedanyo vā yathepsitorthaḥ । athaivameva vādinobhirucitaṃ । tathā sati tathābhūto vivekarahitobhirucimātrapreritaḥ kena nivāryatām ।

[517,xiv]

tasmādasadetat ।

[517,xv]

	asādhyatāmatha prāha siddhādeśena dharmiṇaḥ ।
	svarūpeṇaiva nirddeśya ityanenaiva tadgatam ॥ 78 ॥

[517,xvi]

yataḥ ।

[517,xvii]

	siddhasādhanarūpeṇa nirddeśasya hi sambhave ।
	sādhyatvenaiva nirddeśya itīdaṃ phalavad bhavet ॥ 79 ॥

<518>

[518,i]

athaivaṃ vyākhyāyeta । na svarūpeṇa dharmī sādhyaḥ । svayameva siddho bhavatīti vacanāt । anyathā svayamvacanena tasya viśeṣaṇaṃ kimarthajātaṃ janayatīti । tathā hi । na tāvaddharmiṇaḥ siddha〈tā〉 mātrapratipādanārtha vacanaṃ vicāraprastāvata eva prasiddhatvāt । tasmāt prasiddha eva bhavati na sādhya iti । asya sādhyatvaniṣedhārthaṃ svayamvacanaṃ । tataḥ sādhyatā na dharmiṇa ityuktaṃ 〈।〉

[518,ii]

tadapyayuktaṃ । yataḥ ।

[518,iii]

	prekṣāvānnāstyasau kaścidyaḥsiddhamapi sādhayet ।
	taṃ tadā pratipanneva sādhyatāṃ gamayet kathama ॥ 159 ॥ (PVA)

[518,iv]

evantarhi svarūpeṇaiveti vacanamanarthakaṃ । vicāraprastuterevāsiddhasya sādhyatvāt । na khalvasiddhaṃ vivādāspadībhavati । tathā ।

[518,v]

sandigdhe hetuvacanād vyasto hetoranāśrayaḥ ।

[518,vi]

tathā vicārasyāpa । tathā siddho 'pi ।

[518,vii]

atrocyate । svarūpagrahaṇaṃ hi na siddhanivṛttyarthaṃ sādhanatvena nirddiṣṭasyāsiddhasya nirākaraṇārthatvāt । ata eva svarūpeṇaiveti ।

[518,viii]

avadhāraṇamevaikaṃ phalavat pratipāditaṃ ।

[518,ix]

anyathā dvayamapi pratipādanīyaṃ bhedena । kimarthantarhi siddhasādhanarūpeṇetyuktaṃ । siddharūpeṇa dharmiṇo'siddhasya । tathā dharmasya sādhanarūpeṇeti vyākhyātavyaṃ । sa ca siddharūpeṇa nirddeśo dharmiṇaḥ kevalasya yathā samavāyikāraṇamātmā । tathā ākāśaguṇaḥ śabdo 〈'〉 nitya iti dharmiviśeṣaṇatvena । atha yatra dharmiviśeṣaṇaṃ tatrākāśaguṇaḥ śabdo'nitya iti vacanāt । kathamavagatamanityatvaṃ nākāśaguṇatvamiti । kimanityo yaḥ śabdaḥ sa ākāśaguṇo'thākāśaguṇo yaḥ yo'nitya iti । tadetadapi prakaraṇādavagantavyaṃ । śabdasya sādhāraṇatve 'pi ca tathā ca pratipāditaṃ । kathantarhi śrāvaṇaḥ śabda iti svarūpagrahaṇasya vyavacchedyaṃ darśitaṃ । avadhāraṇārthatve hi tadayuktaṃ ।

[518,x]

sattyametat । tathāpi tadanyārthaṃ kṛtamanyārthamapi bhavatītyabhyupagamya taduktam । athāpi kuryāt sādhyaṃ tathāpi svarūpagrahaṇasya vyāvarttakatvādadoṣaḥ । nirākṛtasya kathaṃ prāptistatra vivādadarśanāt । tacca paścāt pratipādayiṣyāmaḥ ।

[518,xi]

	anumānasya sāmānyaviṣayatvaṃ ca varṇṇitaṃ ।
	ihaivaṃ na hyanukte 'pi kiñcitpakṣe virudhyate ॥ 80 ॥

[518,xii]

sāmānyaviṣayamanumānamiti pratipāditamā cā rye ṇa । na ca dharmī siddhaḥ tadanyo vā sādhyamānaḥ sāmānyaṃ । tataḥ svayaṃgrahaṇena yadi nāma na dharmī sādhyatve 〈na〉 parihṛtastathāpi na doṣaḥ । svalakṣaṇatvenaiva parihārāt ।

[518,xiii]

api ca ।

[518,xiv]

	kuryācceddharmiṇaṃ sādhyaṃ tataḥ kiṃ tanna śakyate ।
	kasmāddhetvanvayābhāvānnanu doṣastayorayam ॥ 81 ॥
<519>
	uttarāvayavāpekṣo na doṣaḥ pakṣa iṣyate ।
	tathā hetvādidoṣo 'pi pakṣadoṣaḥ prasajyate ॥ 82 ॥
	sarvaiḥ pakṣasya bādhātastasmāttanmātraliṅginaḥ ।
	pakṣadoṣā matā nānye pratyakṣādivirodhavat ॥ 83 ॥

[519,iii]

nanu 〈।〉

[519,iv]

sādhyatvenepsitaḥ pakṣo viruddhārthānirākṛta iti pakṣalakṣaṇaṃ । tatra yadi dharmiṇameva sādhyaṃ kuryāt ko doṣaḥ । atha dharmī sādhayitumaśakyaḥ svalakṣaṇasyāsādhyatvāt । dharmisattāyāṃ hi 〈sādhyāyāṃ〉 svalakṣaṇasya sādhanaṃ bhavet । hetorviśeṣeṇānvayābhāvāt । hetoreva tarhi tatra 〈।〉 śaktiradṛṣṭāntatvāt । tatonyasya doṣonyasya doṣa iti na yuktaṃ ।

[519,v]

atha pakṣasyāpyasau doṣa evāsiddhyarhatvāt । evantarhi sarvo hetudoṣaḥ pakṣadoṣo bhavet । taddoṣeṇa pakṣasyaivāsiddhyarhattvāt । atha yatra pakṣe heturanyaḥ sādhakaḥ saṃbhavati yathā'nityaḥ śabda iti tatra hetudoṣaścākṣuṣatvādityādau tathāhi । na pakṣasyāsādhanārhatādoṣo'nyena hetunā sādhanāt । yatra tu kaścidapi na hetuḥ sa pakṣasya doṣaḥ । sambhavī hi svābhiprāyaḥ 〈। sa〉 pakṣavacanena nidarśanīyaḥ । sa yathā pramāṇavādhāyānna sambhavati tathā svalakṣaṇatve 'pi । tataḥ pakṣadoṣa evāyamiti nyāyaḥ ।

[519,vi]

atrocyate ।

[519,vii]

	asambhavitvaṃ pakṣasya kimidaṃ hetvapekṣayā ।
	atha svagatamevāsya tadetad dvayamapyasat ॥ 160 ॥ (PVA)
	hetusaṅgāt sa doṣaśceddhetoreva sadoṣatā ।
	svagatastu na doṣoyaṃ darśanenāsya sādhanāt ॥ 161 ॥ (PVA)

[519,ix]

yadi svabhāvata evāsiddhyarhatā pratyakṣato 'pi na sidhyet । anumānānna sidhyatīti cet । anumānasyaiva tarhi sa doṣaḥ । ata eva siddho 'pi dharmī yadi sādhyaḥ kriyet । tatrāpi hetudoṣa eva । hetostatrāpyananvayāt 〈।〉 siddhasādhyatādoṣastvanumānena siddhe sa ca pakṣadoṣa eva । pratyakṣasiddhe tu svalakṣaṇe hetudoṣonvayābhāvāt । tatrāpyātmana eva pratyakṣasiddhe tūbhayostu siddhasādhyatālakṣaṇaḥ pakṣadoṣa eva ।

[519,x]

tasmāt svayamanumānena siddhaḥ paraṃprati pakṣaḥ । āgamasiddhastvapakṣa eva pratyakṣasiddhavat ।

[519,xi]

nanu pratyakṣāsiddhe svalakṣaṇe hetudoṣādapakṣatā । āgama siddhe tu kathaṃ sāmānyamāgamasya viṣayaḥ 〈।〉 sāmānyena cānvayostyeva tatkathaṃ pakṣadoṣaḥ । nanvetadevoktaṃ hetudoṣāt pakṣadoṣaḥ । kinna tarhi tanmātrabhāvitvāt । atra ca tanmātrabhāvitvamasti । tathāhi 〈।〉

[519,xii]

	yadyāgamena siddhoyaṃ hetunā kiṃ prayojanaṃ ।
	āgamena prasiddhe tu kathamāgamasiddhatā ॥ 162 ॥ (PVA)

[519,xiii]

atha paraṃ pratyasiddho 'pi svayamāgamāt siddhaḥ ।

[519,xiv]

tadapyasat । yataḥ ।

[519,xv]

	yadyāgamasya prāmāṇyaṃ paraṃpratyapi siddhatā ।
	athāgamasyāprāmāṇyaṃ dvayaṃ pratyapyasiddhatā ॥ 163 ॥ (PVA)

[519,xvi]

tasmāt svayamanumānasiddha eva pakṣaḥ ।

<520>

[520,i]

nanu pratyakṣasiddho 'pyagniḥ svayaṃ paraṃprati kiṃ na pakṣaḥ । na । tena rūpeṇāpakṣatvāt । sāmānyarūpeṇa hyasau pakṣo na viśeṣa(pakṣe)<?>〈rūpe〉ṇa । anyena tu svarūpeṇa tasya na pratyakṣasiddhatā । tasmāt pratyakṣasiddhe'numānameva nāstīti sthitametat । yadyevamayaṃ sa gaḍupraveśe〈'〉 kṣinirgamaḥ । yadi pratyakṣasiddhe nānumānaṃ tadā tadasiddhe sutarāmeva । pratyakṣapūrvakatvādanumānasya । tathānumānaviṣaye 'pi na pratyakṣamiti kathaṃ pratyakṣabādhitaḥ pakṣaḥ । bādhanañca nāma nārthasya dhvaṃsanaṃ api tu nāstīti jñāpanaṃ । tatra yāvān kaścit pratiṣedhaḥ sa sarvonupalabdherityanupalabdhibādhanādanumānabādhanameva । tathā coktaṃ । tasyābhāvaviṣayatvavirodhāt ।

[520,ii]

tatrocyate । yaduktaṃ pratyakṣapūrvakamanumānamiti । tatra na sāmānyaviṣaye pratyakṣapūrvakaṃ api tu yatra sāmānyegnitvādau sādhye tad vyaktiviṣayaṃ na pratyakṣaṃ tatrānumānaṃ na pravarttate । tadvyaktipravṛttapratyakṣapūrvakatvādanumānasya । sāmānye tu yadi pratyakṣavṛttiḥ kiṃ tatrānumānena । tadeva svalakṣaṇamanumānena sādhyamānaṃ sāmānyarūpatāṃ bhajeta । svalakṣaṇameva sāmānyaṃ viśeṣeṇāpratīyamānaṃ । tadayamevārthaḥ pratyakṣaviṣayenumānamanumānena pratīyamānaṃ pratyakṣameva na bhavatīti । tataḥ । tat 〈pratyakṣeṇa〉 pratipannamagnirhi mahānasādau pratyakṣapratipanna eva 〈।〉 pratyakṣabādhitaḥ pakṣa ityatrāyamevārthaḥ । tadviparyayavyaktau pratyakṣasya pravṛttatvāt । yatra ca na vyaktistatra tatsāmānyamasambhavyeva vyaktivyaṅgyatvāt sāmānyasya । api cāśrāvaṇaḥ śabda iti svalakṣaṇapratiṣedha eva pakṣa iti pratipādayiṣyate । pratiṣedhanirākaraṇe ca yadviṣayasya pratiṣedhastenaiva nirākaraṇaṃ gamyeta tadaviruddhatvādanyasya ।

[520,iii]

nanu pratyakṣaṃ kathamanumānena nirākarttumāśakyate । anumānaśabdā viṣayatvāttasya । ata eva nirākārako sambandhābhidhāyīti nirākriyate । athavā dṛśyavikalpyārthayorekādhyavasāyādadoṣaḥ । tasmānna siddhasya dharmiṇaḥ sādhyatayā pakṣadoṣaḥ । tatra hetoreva duṣṭatvāt । na ca hetudoṣeṇa doṣo yaḥ sa pakṣadoṣo hetudoṣatayā tasya hetulakṣaṇenaiva nirākaraṇāt । na ca hetulakṣaṇena nirākṛtaṃ pakṣalakṣaṇenāpi nirākarttavyaṃ । vyarthatvādaviṣayatvācca ।

[520,iv]

	hetvādilakṣaṇairbbādhyaṃ muktvā pakṣasya lakṣaṇaṃ ।
	ucyate parihārārthamavyāptivyatirekayoḥ ॥ 84 ॥

[520,v]

hetudṛṣṭāntalakṣaṇena nirākṛtaṃ doṣaṃ muktvā'nyadoṣaparihārāya pakṣalakṣaṇamucyate । yataḥ sakalameva lakṣaṇamavyāptivyatirekayoḥ parihārāya । na cānyena lakṣaṇena yaḥ parihṛto doṣastadaparihāre 'pi lakṣaṇasyāvyāptyativyāptitā bhavet । 〈e〉tāvadeva lakṣaṇamastu kimanyena 〈।〉 yadarthaṃ tatkṛtaṃ tasyānyena parihārādanarthakaṃ svayaṃgrahaṇaṃ । kena 〈tarhi〉 tadavyāptivyatirekayornnirākaraṇaṃ ।

[520,vi]

atra brūmaḥ ।

[520,vii]

	svayaṃ nipātarupākhyā vyatirekasya bādhikāḥ ।
	sahānirākṛteneṣṭaśrutiravyāptibādhanī ॥ 85 ॥

<521>

[521,i]

etāvataiva paripūrṇṇa lakṣaṇaṃ kimanyena । svayamiti yadi na kriyeta śāstrakāreṣṭasyāpi sādhyatāprasaṅgaḥ । nipātasyākaraṇe sādhanatvena nirddiṣṭasyāsiddhasya 〈।〉 svarūpeṇetyakaraṇe siddhasya dharmiṇaḥ । aparastu doṣo nāstyeva tadarthaṃ svayaṃgrahaṇaṃ । anarthakamadoṣaparihārārthatvāt । kimarthantarhyanirākṛtagrahaṇaṃ 〈।〉 nirākṛtamapi yadi kaścit sādhyaṃ kuryāttatrāpi hetudoṣa eva bhaviṣyati । tenaiva nirākaraṇāditi cet । na । sahānirākṛtena vyatirekasya bādhanāditi bhāvaḥ । na hyanirākṛtapadamantareṇa vyatireko bādhituṃ śakyaḥ । hetulakṣaṇenaiva tasya doṣasya bādhanāditi cet । na । pakṣamātrabhāvitvāttasyetyadoṣaḥ । sa hetoḥ । yadīṣṭo 'pi nirākṛto na pakṣaḥ kimarthantarhīṣṭagrahaṇamityāha । "iṣṭaśrutiravyāptibādhinī" । nahi nirākṛtameva vyāptamiṣyate । anirākṛtasyāpi vyāptiviṣayasya saṃbhavāt । athavā । "iṣṭaśrutiravyāptibādhanīti" vacanād vyāptyarthā tato nirākṛtamapi vyāpyeta । tadāha । "sahānirākṛtena" 〈।〉 yadi nirākṛtapadaṃ na kriyeta bhavettasyāpi vyāptiriṣṭagrahaṇāt sahatvanirākṛtapade na kutaḥ sambhavaḥ । tasmād yadi śāstradṛṣṭo 'pyarthaḥ sādhyastadetāvataiva lakṣaṇena svayaṃ śabdarahitena gataṃ kimapareṇa । tatra 〈।〉

[521,ii]

	sā〈dhyā〉bhyupagamaḥ pakṣalakṣaṇaṃ teṣvapakṣatā ।
	nirākṛte bādhanataḥ śeṣe'lakṣaṇavṛttitaḥ ॥ 86 ॥

[521,iii]

idamatrārthasya tattvaṃ 〈।〉 sādhyasyābhyupagamaḥ pakṣa ityarthaḥ । nirākṛtādīnāmapyabhyupagama iti teṣāmapi pakṣatā bhavet । tannirākṛte bādhanāt । śeṣe ca 〈।〉 siddhādau lakṣaṇasyaivāpravarttanāditi lakṣaṇamiṣṭa eva pravarttate nānyatreti ।

[521,iv]

tadetadasat । kimanena pratipāditena vidheyaṃ kimatreti vidheyapratipādanañcet । tanna 〈।〉 vidheyasya prāgeva pratipādanāt ।

[521,v]

asiddhāsādhanārthoktavādyabhyupagamagraha iti tasyaivopasaṃhāra ityapi na puṣṭam । yasya hyayamarthotreti pratipādanaṃ tatra kimupasaṃhāreṇa ।

{3.1.3.2.1}

<(vārttikalakṣaṇam)—>

[521,vi]

apare punarāhuḥ । vārttikakārasyaiveyaṃ svayaṃ pakṣalakṣaṇasya kṛtiḥ । tathāhi । "sutrāṇāmanupapatticodanā tatparihāro viśeṣābhidhānaṃ ceti vārttikalakṣaṇaṃ" 〈।〉 tadetadviśeṣābhidhānaṃ ।

[521,vii]

tadapyasat । sādhyābhyupagama iti sādhanatveneṣṭasya śāstrakāreṣṭasya ca prāptiranivāritaiva ।

[521,viii]

atha sādhyatveneti khyāyate । na ca sādhyatveneṣṭiḥ sādhanatveneṣṭasya ।

[521,ix]

tadapyasat । sādhyatvenāpi tadiṣṭameva । atha sādhyatvenaivābhyupagama ityavadhāryate । tadā sādhanatvenābhyupagatasya nivṛttyarthametaditi । nānukto 'pīcchayāvyāptaḥ sādhyaḥ syāt । atha sādhyatvenābhyupagamaḥ pakṣa eva । tathā sati sādhanatvenopagatasyāpi sādhyatvenābhyupagame bhavetpakṣatā । nahi tadānīmubhayāsaṃbhavo na hyayamekāsaṃjñādhikāraḥ śāstrakāreṣṭasyāpi prāpnoti । tatrāpyabhyupagamāt । atha pratyāsattervādina evābhyupagamaḥ ।

<522>

[522,i]

tadapyasat । śāstrakāreṣṭasyāpi vādinābhyupagatatvāt । kiñca vyāpternyāyāditi kinnābhyupagamyate । buddhikṛtapratyāsattiśca śāstrakāreṣṭe 'pi bhavatīti । anaikāntikatāpratyāsatternnirākṛte 'pi ca sādhyābhyupagame prāptiḥ ।

[522,ii]

nanu nirākṛte bādhanataḥ sādhyābhyupagamābhāvāt sādhanamarhati sādhya iti ।

[522,iii]

tada〈pya〉sat । evaṃ hi "sādhyanirddeśaḥ pratijñe" tyapi niravadyaṃ bhavet । lakṣaṇānusārī ca kathamarhānarhavivekavit । tasmādasadetat । evantarhi nyāyamukhapakṣalakṣaṇametat ।

[522,iv]

sādhyatvenepsitaḥ pakṣo viruddhārthānirākṛta iti ।

[522,v]

atra hyevamucyate । yadi "svayannipātarūpākhyāvyatirekasya bādhikā" । nyāyamukhenedamastīti kathaṃ vyatirekabādhetyāha । "sādhyābhyupagama" ityādi । tatrāpi nirākṛte bādhanataḥ śeṣe'lakṣaṇavṛttito na doṣaḥ । īpsita iti bhūtakālābhidhāyī niṣṭhāpratyaya eva sādhyatayaiveṣyamāṇe na 〈pra〉varttate । tata eva tasya nirākaraṇamiti na doṣaḥ । yadyevamatrāpīṣṭagrahaṇāt sādhanatvenopanyasya nirākaraṇamiti nipātavacanamanarthakaṃ ।

[522,vi]

sattyametat ।

[522,vii]

	svayamiṣṭābhidhānena gatārthe 'pyavadhāraṇe ।
	kṛtyāntenābhisambandhāduktaṃ kālāntaracchide ॥ 87 ॥

[522,viii]

svayamiṣṭa iti kālāntareṣṭavyavacchedaḥ syād yadi kṛtyāntena pradhānena sambandho na syāt । sa cāsti tataḥ ।

[522,ix]

kālāntarecchāviṣayīkṛtasyāpi syāt pakṣatā ।

[522,x]

yadevaṃ nyāyamukhe 'pi tannipātavacanaṃ tannivṛttaye karttavyaṃ । atrocyate ।

[522,xi]

ihānaṅgamiṣernniṣṭā tenepsitapade punaḥ ।

aṅgameva tayā〈'〉siddhahetvādi pratiṣidhyate ॥ 88 ॥

[522,xii]

iha pramāṇasamucyaye pradhānatā kṛtyāntasya nirddeśyaḥ pakṣaḥ 〈।〉 kiṃ bhūtaḥ 〈।〉 iṣṭaḥ । tataḥ kālāntarānurodhaḥ । tadyathā āgato devadatto draṣṭavya iti । tenāvadhāraṇaṃ kālāntareṣṭavyavacchedārthaṃ ।

[522,xiii]

ihānaṅgamiṣernniṣṭā tenepsitapade punaḥ aṅgameveti ।

[522,xiv]

vyastasambandhaḥ । īpsitapade'naṅgaṃ pradhānam । iha punaraṅgameveti vyākhyātavyaṃ ।

[522,xv]

athavā iha pramāṇasamuccaye'naṅganna bhavati bhūtakālapratipādane । īpsitapade punarnyāyamukhe'naṅgameva । tayā niṣṭayā''siddhahetvādi pratiṣidhyate । tatastatra nipātāvacanaṃ । tasmānna dharmiṇaḥ sādhyatā । pratikṣepārthaṃ svayaṃgrahaṇam । nāpi śāstreṣvicchāpravṛrttthaṃ pūrvoktanyāyāt ।

<523>

[523,i]

	avācakatvāccāyuktaṃ teneṣṭaṃ svayamātmanā ।
	anapekṣyākhilaṃ śāstraṃ tadabhīṣṭasya sādhyatā ॥ 89 ॥

[523,ii]

svayaṃ śāstre yatra kvacit stotavyaṃ । svayaṃ prasiddha eva dharmīti ca svayaṃ grahaṇasyāvācakatvādayuktaṃ teneṣṭaṃ nānyena vyākhyātrā svayamātmanā । tasmāda"napekṣya śāstramakhilaṃ tadabhīṣṭasya sādhyatā" ।

[523,iii]

	tenānabhīṣṭasaṃsṛṣṭasyeṣṭasyāpi hi bādhane ।
	yathā sādhyamabādhātaḥ pakṣahetū na duṣyataḥ ॥ 90 ॥

[523,iv]

tena śāstrakāreṣṭasaṃsṛṣṭasya bādhane 'pi kevalasādhane sādhyamatikramya bādhanāt pakṣahetvoradoṣaḥ । anyathāpi doṣe'dūṣaṇodbhāvanameva ।

[523,v]

nanu śāstrakāreṣṭabādhane kiṃ tena sādhitena prauḍhatāhāneḥ । uktamatra । "yadi kiñcidityā" di । api ca ।

[523,vi]

	sarvanāśe samutpanne kiñcidāsāditaṃ varaṃ ।
	ghaṭasya kūpe patane na rajjū kṣepamarhati ॥ 164 ॥ (PVA)

[523,vii]

tasmāt ।

[523,viii]

svayaṃ nipātarūpākhyāvyatirekasya bādhikāḥ । sahānirākṛteneti vyākhyātaṃ ।

{3.1.3.3}

<3. "sahānirākṛta"-grahaṇaphalam>

[523,ix]

tatrānirākṛtapadamavaśiṣṭantad vyācaṣṭe ।

[523,x]

	aniṣiddhaḥ pramāṇābhyāṃ sa copagama iṣyate ।

[523,xi]

kotra nyāyaḥ

[523,xii]

	saṃdigdhe hetuvacanāt;

[523,xiii]

ekena pramāṇena sādhite viparyaye tadabhāve pramāṇasya hetoranāśrayaḥ । tadāha ।

[523,xiv]

	vyasto hetoranāśrayaḥ ॥ 91 ॥

[523,xv]

nanu yadi heturasti sādhakaḥ kasmānna pakṣaḥ । atha na tadā hetoreva sa doṣo bhaviṣyati kimanirākṛtavacanaṃ ।

[523,xvi]

sattyametat 〈।〉 tathāpi pakṣadoṣeṇa prathamameva nirākaraṇe hetudoṣānapekṣameva yathā syāditi pakṣadoṣa evāyaṃ tanmātrabhāvāt । nahi pratyakṣānumānābhyāṃ nirākṛte kaścit sādhanamapekṣyate । tathā sati anāśvāsa eveti tatrāpi sādhake kaḥ samāśvāsaḥ । tasmāt sandigdho hetorviṣayaḥ । sādhakabādhakapramāṇābhāvamātraṃ cātra saṃdehena lakṣyate । na sandehasammukhībhāva eva 〈।〉 asaṃmukhībhūtasandeho 'pyanumānādekasmādagnimavagacchatyeva । athavā yatra sandeha utpādayituṃ śakyaḥ tatra hetuviṣayatvaṃ । na svarūpatadviparyayābhyāṃ sādhakabādhakābhyāṃ niścite ।

<524>

<4. caturvidhā bādhā>

{3.1.3.4.0}

[524,i]

yadi pramāṇābhyāmaniṣiddhe hetuvacanaviṣayatā । dvividhaiva tarhi bādhā । kathamācāryaścāturvidhyandarśayati sma ।

[524,ii]

atrocyate ।

[524,iii]

	anumānasya bhedena sā bādhoktā caturvidhā ।

[524,iv]

anumānabādhaiva trividhā darśitā । pratyakṣabādhā caturthīti । caturvidhabādhopadarśanaṃ na dvividhabādhāyā bādhakaṃ । evantarhyāgamaprasiddhibādhanamapi liṅgata evānyathānumānabhedatvābhāvaḥ ।

<(1) śāstrabādhā'kiṃcitkarī>

{3.1.3.4.1.0}

[524,v]

evametat । yataḥ ।

[524,vi]

	tatrābhyupāyaḥ kāryāṅgaṃ svabhāvāṅgaṃ jagatsthitiḥ ॥ 92 ॥

[524,vii]

āptavacanaṃ kāryapratirūpakaṃ svabhāvapratirūpakaṃ prasiddhiḥ । kathaṃ na mukhyametalliṅgamityāha ।

[524,viii]

	ātmāparodhābhimate bhūtaniścayayuktavāk ।
	āptaḥ svavacanaṃ śāstraṃ caivamuktaṃ samantataḥ ॥ 93 ॥

[524,ix]

na khalu kaścitpramāṇaprasiddha āptaḥ parasya sakalamanodoṣarahitasya jñātumaśakyatvādasarvadarśinā 〈।〉 vyavahārasaṅkareṇa ca niścetumaśakyatvādanumānataḥ । tasmādagatyābhyupagata āptatayā'ptaḥ paramārthatastu neti । svavacanena sahoktiḥ sāmyadṛṣṭaye kṛtā । yataḥ ।

[524,x]

	yathātmano'pramāṇatve vacanaṃ na pravarttate ।
	śāstradṛṣṭe tathā nārthe vicārastadanāśraye ॥ 94 ॥

[524,xi]

yadyātmanaḥ pramāṇatvaṃ nopeyād vacanāpravarttanameva prasaktaṃ । yathā sarvaṃ mithyā vravīmīti । yadi sarvameva mithyā vaktavyaṃ mayeti bhavatobhyupagamaḥ । tadayaṃ bhāṣitasyārtho na madvacanātpratyeyaṃ । na madvacamātkiñcit karttavyamevaṃ tarhi kimātmā parikleśito vayaṃ <?> cāvacane 'pyasyārthasya siddhatvāt । yadapi durvaidagdhyāvadhūtadhiyo'dhītaṃ tadapyavadhūtameva ।

[524,xii]

	yathā sarvaṃ mithyā pabravīmīti naitadeva niṣidhyate ।
	tasya mithyābhidhāne hi prakrāntortho na sidhyatī ॥ 65 ॥
	ti

[524,xiii]

yataḥ ।

[524,xiv]

	kālatrayaniṣedhe 'pi na〈cai〉tat saṅgataṃ vacaḥ ।
	aprāmāṇye hi vacasaḥ prakhyātyā panayo bhavet ॥ 165 ॥ (PVA)

[524,xv]

yadyevaṃ pratipadyeta sarvamuktaṃ mṛṣā svavacanavirodhādayuktireva । pravarttayatā vacanamātmā

<525>

[525,i]

pramāṇatāṃ gatobhyupagataḥ । tataḥ kathaṃ tasyāprāmāṇyapratipādanaṃ । paścāttāpāditi cet tathāpi virodha eva । avacanameva varaṃ kimāyāsena । aparyālocya kṛtamiti cet । nanvayameva doṣaḥ । paryālocanameva nyāyaḥ । atha varttamānānāgataniṣedha idaṃ bravīmi mithyā tadāpi kimanenoktena । bhāvini tu śrotaiva nāsti kimarthaṃ vacanaṃ । cāraṇacarcarīvacanavadadoṣa iti cet । na । vādaprastāvāt । vastunirṇayo hi vādasyārthaḥ ।

[525,ii]

tasmādasadetat । tathā śāstraprasiddherthe tadanabhyupagame vicārasyeti sāmyameva śāstrasvavacanayoḥ ।

[525,iii]

	tatprastāvāśrayatve hi śāstraṃ bādhakamityamum ।
	vaktumarthaṃ svavācāsya sahoktiḥ sāmyadṛṣṭaye ॥ 95 ॥

[525,iv]

yadi śāstrānabhyupagamaḥ kathantadarthavicāraḥ । yadi śāstramantareṇa vicāro na pravarttate dharmiṇa evābhāvāt 〈।〉 tadā śāstraṃ bādhakamanyathā neti pratipādayituṃ sahoktimantareṇa〈tu〉 śāstraṃ svavacanādatiriktasāmarthyaṃ pareṣāmabhimatamiti । tathaiva syāt ।

[525,v]

	udāharaṇamapyatra sadṛśaṃ tena darśitaṃ ।
	pramāṇānāmabhāve hi śāstravācorayogataḥ ॥ 96 ॥

[525,vi]

ata eva sāmyapradarśanārthaṃ sadṛśamudāharaṇamāha । pramāṇapratikṣepe śāstravacanayorabhāvāt । pramāṇapratiṣedhe śāstramapi naiva bhavataḥ pramāṇamiti kimabhyupagama iti parasparavirodhamātrameva syāt ।

[525,vii]

	svavāgvirodhe vispaṣṭamudāharaṇamāgame ।
	digmātradarśanantatra pretyadharmosukhapradaḥ ॥ 97 ॥

[525,viii]

nanu santi pramāṇānīti kathamayaṃ śāstravirodhaḥ । nahi pramāṇandharmmi śāstrādeva bhavati । yadi tu pramāṇaṃ kiñcinna syāt kuto dharmyādisiddhiriti svavacanavirodhaḥ ।

[525,ix]

atha siddhaṃ kiñcidabhyupagamyate । yata eva tasya siddhistadeva tasya pramāṇambhavet । pramāṇata eva prameyasiddheḥ । pramāṇamantareṇa tu na kiñcijjñāyata iti vaktavyaṃ । tasmānnāyaṃ śāstravirodhaḥ । śāstramabhyupagamya yadi brūyāt syādeveti na doṣaḥ । śāstramabhyupagatamiti kathaṃ jñātavyaṃ ।

[525,x]

sattyametat । ata eva na śāstravirodhe spaṣṭamidaṃ udāharaṇaṃ । api tu diṅmātradarśanaṃ । vārttikakāraḥ spaṣṭamāha । "pretyāsukhapradodharma" iti । avaśyamevamvidhe viṣaye śāstramabhyupagantavyamiti । śāstravirodhe spaṣṭametadevodāharaṇam । tasmādatra svavacanavat parasparavirodhaḥ ।

[525,xi]

evantarhi yatra pramāṇasiddho dharmī tatra śāstramabhyupagamyamānaṃ bādhakameva pramāṇatvāt । śāstraprasiddhe tu dharmiṇi tadabhyupagataṃ taduparodhādeva tadvādhakaṃ bhavet ।

[525,xii]

atrāha ।

[525,xiii]

	śāstriṇo 'pyatadālambe viruddhoktau tu vastuni ।
	na bādhā pratibandhaḥ syāt tulyakakṣya tayā dvayoḥ ॥ 98 ॥

<526>

[526,i]

nahi śāstrasvavacanayorabhyupagamopanītaprāmāṇyādaparo viśeṣa ekasyāpi । tatastulyaśaktitvād dvayorapi pratibandha eva na bādhyabādhakabhāvaḥ ।

[526,ii]

	yathā svavāci taccāsya tadā svavacanātmakaṃ ।
	tayoḥ pramāṇaṃ yasyāsti tat syādanyasya bādhakaṃ ॥ 99 ॥
	pratijñāmanumānamvā pratijñāpetayaktikā ।
	tulyakakṣyāṃ yathārthamvā bādheta kathamanyathā ॥ 100 ॥
	prāmāṇyamāgamānāñca prāgeva vinivāritaṃ ।
	abhyupetavicāreṣu tasmāddoṣoyamiṣyate ॥ 101 ॥

[526,v]

— ityantaraślokāḥ

[526,vi]

	tasmād viṣayabhedasya darśanāya pṛthakkṛtaḥ ।
	anumānābahirbhūto 'pyabhyupāyaḥ prabādhanāt ॥ 102 ॥

[526,vii]

ata eva bādhanābhyupagamāt āgamo'numānābahirbhūto 'pi pṛthakkṛtonumānāt । viṣayabhedapradarśanārthamanumānambādhakameva । śāstrantu pratibandhakaṃ । abhyupagataṃ ca tatpratibandhakaṃ nānyathā ।

[526,viii]

	anyathātiprasaṅgaḥ syād vyarthatā vā pṛthakkṛteḥ ।
	bhedo vāṅmātravacane pratibandhaḥ svavācyapi ॥ 103 ॥

[526,ix]

yadi tu prayojanamantareṇāpi svavacanaśāstravacanayoranumānāt pṛthakkaraṇaṃ । vyarthatvād vakturakauśalameva bhavet । svavacanopagamavirodhayostarhi kathaṃ pṛthakkaraṇaṃ parasparaṃ nyā ya mu khe । yadi viruddhārthavādināṃ svavacanena bādhyate । yathā sarvamuktaṃ mṛṣeti । pūrvābhyupagamena vā । yathau lū kya syānityaḥ śabda iti sādhayataḥ viṣayabhedābhāve 'pi hi pṛthagudāharaṇamanarthakaṃ ।

[526,x]

sattyamabheda eva, tathāpi pūrveṇa pratiṣṭhāpitamuttaraṃ pratihantītyabhyupagamavirodhaḥ । tadeva tu vākyaṃ svārthaṃ pratihantīti svavacanavirodhaḥ ।

{3.1.3.4.1.1}

<(ka) abhyupagamācchāstraṃ pramāṇam—>

[526,xi]

	tenābhyupagamācchāstraṃ pramāṇaṃ sarvavastuṣu ।

[526,xii]

	bādhakaṃ;

[526,xiii]

eveti cet 〈।〉

[526,xiv]

	yadi necchetsa bādhakaṃ kiṃ punarbhavet ॥ 104 ॥
	svavāgvirodho'bhedaḥ syāt svavākchāstravirodhayoḥ ।

[526,xvi]

yadi hyasau necchet kintadbādhakaṃ bhavet । yadi vā tadicchāyāmapi bādhakaṃ । na hīcchā'pramāṇasya prāmāṇyaṃ janayati । abhyupagataṃ pūrvaṃ paścādanyathā na vaktavyaṃ । karaṇe ko

<527>

[527,i]

virodhaḥ 〈।〉 svavacanavirodha eva । evantarhi svavāgvirodhe'bhyupagamyamāne svāvākchāstravirodhayorabheda eva prāpto na śāstrabādhavailakṣaṇyaṃ ।

[527,ii]

	puruṣecchā kṛtā cāsya paripūrṇṇā pramāṇatā ॥ 105 ॥

[527,iii]

puruṣecchā kṛtā cet pramāṇatā śāstrasya । vacanasyāpi svasya sā paripūrṇṇā 〈।〉 tato na viśeṣaḥ svavacanācchāstrasya । atha śāstraṃ svārthasādhanāyābhyupagatamiti pramāṇaṃ svavacanantu parārthantato na nitarāṃ । parārthe hi na mahān prayatna iti ।

[527,iv]

tadasat । yataḥ ।

[527,v]

	parīkṣitaṃ yadi bhavetpramāṇaṃ tatra bādhakaṃ ।
	parīkṣā na pravṛttā cet svavāco na viśiṣyate ॥ 166 ॥ (PVA)

[527,vi]

yadi parīkṣitamabhyupagataṃ tadā tadarthapramāṇata eva siddha iti pramāṇabādhaiva । atha na parīkṣitaṃ vacanamātrameva taditi na viśeṣaḥ svavacanādāgamasya ।

{3.1.3.4.1.2}

<(kha) parokṣaprasiddhayorarthayoḥ niṣprayojanaṃ śāstram>

[527,vii]

	tasmāt prasiddheṣvartheṣu śāstratyāge 'pi na kṣatiḥ ।
	parokṣeṣvāgamāniṣṭau na cintaiva pravartate ॥ 106 ॥

[527,viii]

pramāṇena prasiddhe dharmiṇi vicārasyāpratibandhācchāstraṃ parityajato 'pi na kācit kṣatiḥ । kevalamabhyupagamavirodhaḥ । abhyupagamya virodhāt nāsau śāstravirodhasya parisphuṭo viṣayaḥ । śāstraprasiddhe tu dharmiṇi śāstraparityāgāsambhavāt । sa eva śāstravirodhasya spaṣṭo viṣayaḥ । āgamāniṣṭau hi tatra cintānavatāra eva । evaṃ tarhi tacchāstraṃ pratiṣṭhāpayan dharmiṇaṃ pratiṣṭhāpayati tatastadbādhakaṃ । tattarhi śāstramapramāṇakaṃ kathaṃ dharmiṇaṃ pratiṣṭhāpayati prāmāṇyenābhyupagamāt । svopagama eva tarhi prāmāṇyamāda 〈dha〉 t dharmiṇaṃ pratiṣṭhāpayati । dharmāntarañca sa eva prativahatīti na bhidyate svavacanavirodhācchāstravirodhaḥ ।

[527,ix]

	virodhodbhāvanaprāyā parīkṣāpyatra tadyathā ।
	adharmamūlaṃ rāgādi snānañcādharmaśodhanaṃ ॥ 107 ॥

[527,x]

tathā cāha ।

[527,xi]

	cittamantargataṃ duṣṭaṃ tīrthasnānairna śudhyati ।
	śataśo 'pi hi taddhautaṃ surābhāṇḍamivāśuci ॥ 167 ॥ (PVA)

[527,xii]

tathā punarāha ।

[527,xiii]

	gaṅgādvāre kuśāvartte vilvakī nīlaparvate ।
	snātvā kaṇakhale tīrthe sambhavenna pu〈na〉rbhavaḥ ॥ 168 ॥ (PVA)

{3.1.3.4.1.3}

<(ga) prasiddhibādhā'yuktā—>

[527,xiv]

yadi tarhi na kiñcid bādhyate virodhamātrakameva kimarthantarhi tadabhyupagamavirodha ityāha ।

<528>

[528,i]

	śāstraṃ yatsiddhayā yuktyā svavācā ca na bādhyate ।
	dṛṣṭe'dṛṣṭe 'pi tad grāhyamiti cintā pravarttate ॥ 108 ॥

[528,ii]

pramāṇasvavacanāviruddhaṃ śāstraṃ dṛṣṭādṛṣṭayorabhyupagantavyamanyathābhyupagame'prekṣāpūrvakārī bhavet 〈।〉 prasiddhinirākṛto 'pi na pakṣaḥ । tatra prasiddhiḥ svabhāvaliṅgam na tvāptavacanaṃ । nātha tathā bhāvamantareṇa pravarttate kutastathābhyupagataḥ । abhyupagamakṛto hi tatra pratibandho na tu pramāṇaprasiddha iti na mukhyaḥ kāryahetuḥ । tatra prasiddherapi yadi vāstavaḥ pratibandhastadā mukhya eva svabhāvahetuḥ । 〈tathā〉 abhyupagamakṛtastadāptavacanavadabhyupagamavirodha eva tatkathaṃ bādhāntarametat । athāptavādhaiveyaṃ yato vakṣyati । "āptotrākṣatavāg jana" iti । pratyakṣārthānumānāptaprasiddheneti ca prasiddhaśabdaḥ pratyekamabhisambadhyate । tatastrividhaiva bādhā ।

[528,iii]

tadasat ।

[528,iv]

anumānasya bhedena sā bādhoktā caturvidho iti vacanāt । ā cā rye ṇāpi yatrāpītyādivacanena pṛthagudāharaṇapradarśanena cāturvidhyamupadarśitaṃ na samarthitaṃ syāt ।

[528,v]

atrocyate ।

[528,vi]

	sarvalokavirodhoyaṃ pūrvakaḥ punarātmanā ।
	svabhāvakāryarūpeṇa prasaṅgoyaṃ kṛtothavā ॥ 169 ॥ (PVA)

[528,vii]

sarvalokaprasiddhena prabādhanaṃ prasiddhibādhā । kevalātmaprasiddhena bādhetarā ।

[528,viii]

athavā svabhāvaheturūpeṇa kāryarūpeṇa ca prasaṅgasādhanadvayopadarśanaparametat । tathāhi 〈।〉 dvayameva vādinā karttavyaṃ mukhyasādhanaṃ prasaṅgasādhanañca । nāparaḥ prakāro vādivacanānāmiti darśanārthaṃ ।

[528,ix]

athavā ।

[528,x]

	vyavahāriṇānugantavyāḥ śabdārthāḥ sarvadaiva yat ।
	na tu śāstramatastasmādasyābhedāt pṛthakkṛtiḥ ॥ 170 ॥ (PVA)

[528,xii]

amukhyatve 'pi prasiddhivirodhasya śāstrādavaśyābhyupagantavyatvāt pṛthakkaraṇam ।

[528,xiii]

nanu śāstrasvavacanayorna kaścidbheda iti svavacanabādhaiva śāstrabādhā । tatonyaṃ pratipādayatā śāstraprasiddhe dharmiṇi vivādamāracayatāvaśyameva svavacanaśāstravacanayoḥ pramāṇatābhyupagantavyā । tatkathaṃ nāvaśyamabhyupagamaḥ ।

[528,xiv]

tada〈pya〉sat । parābhyupagamenoktatvāt । pareṣāṃ hi vādināmabhyupagamo'vaśyaṃ vādavidhāne śāstramabhyupagantavyaṃ । dharmyantaradharmavivāde 'pi tata idaṃ pratipādayitumucyate 〈।〉 tenāvaśyaṃ śāstramabhyupagantavyamiti ।

[528,xv]

athavā vivakṣitaviṣayāprasiddhiḥ paramārthaviṣaye śāstramiti pṛthagupādānaṃ । tatra hi mātā ca bandhyā ceti na vivakṣitārthabādhā । tataḥ 〈।〉

[528,xvi]

	bāhyetaratayā bhedo viṣayasya vivakṣitaḥ ।
	śāstraprasiddhe rbbādhasya vibhāga iti bhinnatā ॥ 171 ॥ (PVA)

[528,xvii]

gataṃ prāsaṅgikaṃ । prakṛtaṃ prārabhyate । keyaṃ prasiddhirnnāma । yadi tāvallokaprasiddhi<529>rvyāptyai kadeśena vā sarvā parigṛhyate । tadā nittyatvādayo 'pi sakalalokaprasiddhāstatastadbādhane pramāṇena lokaprasiddhibādhā bhavedanyeṣāñca pramāṇaviruddhānāṃ । na cānyorthaḥ prasiddhiśabdavācyaḥ । tathā'śucinaraśiraḥ kapālamityādayaḥ । atha śāstraparipaṭhitasya bādhanamayuktaṃ 〈।〉 tathā sati nittyātmādīnāmapi bādhane doṣaḥ syāt ।

[529,ii]

atrocyate ।

[529,iii]

	prasiddhiriṣṭaśabdābhidheyatvaṃ yadakampitaṃ ।
	prasiddhirvyavahāro hi tajjātatvāttathocyate ॥ 172 ॥ (PVA)

[529,iv]

prakṛṣṭā siddhiḥ prasiddhiḥ । tajjātamiṣṭaśabdābhidheyatvamacalitatvāt prakṛṣṭasiddhirūpaṃ nityatvādikantu calatyeva । śāstreṇa tu tasya niścalīkaraṇamaśakyaṃ ।

[529,v]

	pramāṇasiddhaṃ śāstreṇa nāpanetuṃ hi śakyate ।
	bādhitatvāt pramāṇena prāmāṇyavinivṛttitaḥ ॥ 173 ॥ (PVA)

[529,vi]

iṣṭaśabdābhidheyatvasya tu na tathā calanamanumānasya bādhakasyābhāvāt । tathā ca pratipādayiṣyate । iṣṭaśabdābhidheyatvasya hi puruṣecchānurodhino'rtheṣu nānumānasya bādhakasyāvatāraḥ ।

{3.1.3.4.1.4}

<(gha) āpta-lakṣaṇam—>

[529,vii]

ata evāha ।

[529,viii]

	artheṣvapratiṣiddhatvāt puruṣecchānurodhinaḥ ।
	iṣṭaśabdābhidheyatvasyāptotrākṣatavāg janaḥ ॥ 109 ॥

[529,ix]

iṣṭaśabdābhidheyatvaṃ hi sāmānyarūpaṃ gotvādikalpitaṃ । na śakyaṃ pratiṣeddhuṃ । icchāmātraparikalpito hi na śakyo vikalpitārthaparitoṣaḥ । na khalu susamviditaṃ śakyaṃ niṣeddhum । tathā cademapi ।

<(2) śabdārthasaṃbadhaḥ sāṃketikaḥ>

{3.1.3.4.2.0}

[529,x]

nanu pramāṇasiddhameva vastu vādhakaṃ । athātrocyate । svasamveda〈na〉meva pramāṇaṃ tena vācyatvasya śabdaṃ pratyupādānopādeyabhāvalakṣaṇasya siddhatvāt । yadyevaṃ pratyakṣa 〈siddha〉 meva 〈।〉 vācyatvaṃ tataḥ pratyakṣabādhita eva pakṣaḥ । kāryakāraṇabhāva eva pratyakṣaprasiddho nāparo vācyavācakabhāva iti cet । na । tāvanmātrameva vācyavācakabhāvaḥ । tatkathamanyathābhyupagamaḥ ।

[529,xi]

atrocyate ।

[529,xii]

	bācyatvamatra sāmānyaṃ bhāvibhūtatayā sthitaṃ ।
	vyāpivyaktestatastasya kutaḥ pratyakṣato gatiḥ ॥ 172' ॥ (PVA)

{3.1.3.4.2.1}

<(sāmānya-nirāsa)—>

[529,xiii]

	kevalaṃ vyavahārasya tathābhūtasya bhāvataḥ ।
	anādivāsanābhāvāt tadastīti pratīyate ॥ 173' ॥ (PVA)

[529,xiv]

tathā ca vakṣyate "so 'pīṣṭo vyavahārabhāk" । anyāpohalakṣaṇaṃ hi sāmānyaṃ vārcyamiṣṭasya dhvaneḥ । tacca na pratiṣeddhaṃ śakyaṃ vāsanāpratiniyamena tathābhūtapratyayodayāt । sā ca vāsanecchāmātrakṛtasaṅketaniyamena prabodhitā niyataṃ sāmānyamavasthāpayati । tathāhi ।

<530>

[530,i]

	brāhmaṇāditvamavyaktaṃ vyaktyā niyatamicchayā ।
	saṃketavṛttiśabdena tadanyavinivṛttitaḥ ॥ 174 ॥ (PVA)

[530,ii]

na khalu dvijatvādījātayo'niyatavarṇṇasaṃsthānātmatayā vyaktyā vyaktuṃ śakyāḥ । tatastā vyaktiniyatācāropalakṣitavyaktiniyatasaṃketavalādevābhivyaktibhājaḥ ।

[530,iii]

nanu na kenacidatredānīṃ kṛtaḥ saṃketonādisvabhāvasiddhavācyavācakabhāvasambhavāt । na 〈।〉 upadeśasyaiva saṃketatvāt । api ca । brāhmaṇo na brāhmaṇa iti kāraṇametat । yattu tasyādṛṣṭahetutvaṃ tadatra sādhyamanyathā caṇḍālādijātīnāmāsāñca kaḥ parasparato vibhāgaḥ । etena gotvādijātirapi pratyuktā । tāsāmapi 〈na〉 gardabhādijātibhyo viśeṣaḥ । upalakṣya pravartanañcet ।

[530,iv]

	vāhadohādisāmarthyamātreṇātra prayojanaṃ ।
	tenopalakṣyamāṇatvaṃ na nāmātra na saṃgataṃ ॥ 175 ॥ (PVA)

[530,v]

tathā'jādijātīnāmapi tadekaśabdagocaratvameva lakṣaṇam । tasmād vikalpya viṣayatvameva jātirataḥ prasiddhimātraprāpitātmabhāvatvāt sa dharmo vyavahārajaḥ । prasiddhiśabdenoktaḥ 〈।〉

[530,vi]

	uktaḥ prasiddhiśabdena dharmastadvyavahārajaḥ ।

[530,vii]

na kevalamaya〈me〉va dharmaḥ prasādhakaprasiddhilakṣaṇapramāṇaśabdenoktaḥ । api tu ।

[530,viii]

	pratyakṣādimitā mānaśrutyāropeṇa sūcitā〈ḥ〉 ॥ 110 ॥

[530,ix]

pratyakṣādipramāṇamitā apyarthāntarasya pakṣābhāsākhyasya bādhakāḥ । tasmādiṣṭaśabdābhidheyatvasya gotvādau<?>〈de〉ra śakyaniṣedhatvāttenaiva pratiṣedhabādhanaṃ । nahi vyavahārārtha śabdamupanibadhya viracito vaidyādivyapadeśaviṣayaḥ sarvavirodhyanunmattena pratiṣedhyaḥ prasiddhaḥ । etadevāha ।

[530,x]

	tadāśrayabhuvāmicchāvarttitvādaniṣedhināṃ ।
	kṛtānāmakṛtā〈nā〉ñca yogyamviśvaṃ svabhāvataḥ ॥ 111 ॥

[530,xi]

svabhāvata eva yogyaṃ tadāśrayabhuvāṃ vyavahārajātānāṃ yogyaṃ gotvādīnāṃ viśvaṃ । kṛtānāmakṛtānāñca svayaṃ vyutpādayiṣyamāṇānāṃ yogyameva viśvasya sarvatrāpratikūlatvāt । aprātikūlyameva yogyatā 〈।〉 tataḥ ।

[530,xii]

	arthamātrānurodhinyā bhavinyā bhūtayāpi vā ।
	bādhyate pratirundhānaḥ śabdayogyatayā tayā ॥ 112 ॥

[530,xiii]

na khalu bhāvinī bhūtā vā yogyatā pratiṣedhena nivarttayituṃ śakyā śabdasya "agnihotraṃ juhuyātsvargakāma" ityādeḥ śvamāṃsabhakṣaṇādau । arthamātrānurodhitvāt । tatrāpyarthe'pratikūlatā yogyatā । na hi kaścidarthaḥ pratikūlaḥ saṃ ketakaraṇe dṛṣṭa upadeśapratipanno vā । mātraśabdo'viśeṣaparigrahārthaḥ । tadyathā brāhmaṇamātraṃ bhojayeti । bhojanamātramicchati । na viśeṣaparigrahaṃ karoti । yā ca yogyatā'rthamātrānurodhinī na tatra kaścit pratiṣedhe nyāyaḥ ।

<531>

[531,i]

ataḥ pratiṣeddhā tayaiva yogyatayā bādhyate । nahi yogyatāyā niṣedhyatvaṃ pratyakṣasiddhaṃ । yadi paramanumānamavataret । tacca dṛṣṭāntābhāvādasambhavīti pratipādayiṣyate ।

[531,ii]

nanvācāryaḥ śābdaprasiddhenetyāha । na yogyatayā bādhanaṃ । na hīṣṭaśabdābhidheyatvaṃ yogyatā । na ca tathā prasiddhatā । yogyatā hi prasiddheḥ kāraṇanna tu prasiddhireva ।

[531,iii]

atrocyate ।

[531,iv]

	tadyogyatābalādeva vastuto ghaṭato dhvaniḥ ।
	sarvosyāmapratīte 'pi tasmiṃstatsiddhatā tataḥ ॥ 113 ॥

[531,v]

ācāryasyāpyayamevābhiprāyo yogyataiva śābdaprasiddhavacanena pratipādyate na nirvṛttā vācyatā । yogyatā cecchāmātrānurodhinī । sā cāpratikūlatā saṃkete ।

[531,vi]

	icchāmātreṇa vṛttirhi dhvaneḥ sarvatra vastuni ।
	tanmātravṛttiryaḥ śabdaḥ sa kathaṃ kvāpi varttatāṃ ॥ 176 ॥ (PVA)
	nahi vastu svarūpeṇa pravarttayati vācakaṃ ।
	aprātikūlyaṃ saṃkete yogyatetyabhidhīyate ॥ 177 ॥ (PVA)
	icchayā nirmitiryaiva sārthamātrānurodhitā ।
	arthamātre 'pyanākāṃkṣā saṃketecchā kathambhavet ॥ 178 ॥ (PVA)
	cakraśabdābhidheyatvapratiṣedho yadā ghaṭe ।
	prasiddhisādhanantatretyabhipretaṃ diśānayā ॥ 179 ॥ (PVA)

[531,x]

— ityantaraślokāḥ ।

[531,xi]

nanvaprātikūlyaṃ yogyatā sā kathaṃ bhāvinī bhūtā vā । atrocyate ।

[531,xii]

	arthasya bhāvibhūtatvād yogyatāpi tathā vidhā ।
	svarūpavyatiriktā hi yogyatā nāma nekṣyate ॥ 180 ॥ (PVA)

[531,xiii]

tatra yortho yena śabdenā 〈bhi〉 dhātumiṣṭaḥ sa tena śabdenābhidhātuṃ yogyastadyathā vṛkṣaśabdena nahi kasyacit kvāpi pratikūlatā ।

[531,xiv]

nanu dṛṣṭānta eva na siddhastatrāpi pratikṣepasaṃbhavāt ।

[531,xv]

naitadasti । pravṛtte vācyavācakabhāvavyavahāre kasya pratikṣepaḥ । yataḥ pravarttamānā dṛśyante tadarthapratipattyā । ayameva khalu vācyavācakabhāvaḥ 〈।〉 tathā coktaṃ ।

[531,xvi]

	yasminnuccarite śabde yadā yorthaḥ pratīyate ।
	tamāhurarthaṃ śabdasya nānyadarśasya lakṣaṇam ॥ 181 ॥ (PVA)
iti

[531,xvii]

evaṃ tarhi pratyakṣabādhita eva pratijñārthaḥ kiṃ prasiddhibādhayā ।

[531,xviii]

atrocyate । naitāvanmātramatra pratipādyaṃ api tu ।

[531,xix]

	sarve śabdāḥ kvaciddeśe kāle vā vācakā matāḥ ।
	nyāyenānena na hyatra pratyakṣasya pravarttanam ॥ 182 ॥ (PVA)

[531,xx]

uktametat । yadapi candraśabdābhidheyatvaṃ yadā ghaṭe pratiṣidhyate tadā 〈pi〉 prasiddhibādhanamiti । yadidānīṃ mamāyantacchabdābhidheyatvena na pratibhātītyucyate siddhasādhanaṃ । athānyasya na pratibhāsate na cedānīṃ vā । na ca yogyaḥ । tadā nāstyetadicchāmātreṇa vṛtteḥ । kimiti na sambhāvyate deśakālanarāntare 〈ṇa〉 śabdārthānāmanyathā vācyavācakabhāvadṛṣṭeḥ kuto niyamaḥ । anena nyāyena sarvaṃ sarvavācyamiṣṭamiti na doṣaḥ ।

[531,xxi]

	khādecchvamāṃsamityeṣa yenārthaḥ pratiṣidhyate ।
	pratītibādhitatvena sa yogyatvena bādhyate ॥ 183 ॥ (PVA)
<532>
	yadīdānīṃ tathārthoyaṃ māṃsādiḥ pratibhāsate ।
	ityucyate tadādhyakṣabādhā syāt anyathā kutaḥ ॥ 184 ॥ (PVA)

[532,iii]

na hyatra pratyakṣabādhā । pratītibādhātra kevalaṃ । sāpi saṃketavaśādeva yogyatayā । yogyatā vā śvamāṃsādāvapi ।

{3.1.3.4.3}

<(3) vedabādhā>

[532,iv]

nanu ya eva saṃketaparataṃtrā laukikāḥ śabdāsteṣvevāyamaniyamaḥ । ye tu vaidikāḥ svābhāvikārthasambandhāsteṣu kathamaniyamaḥ । vyavahārārthañca saṃketo dṛṣṭaviṣaya evamukto'tīndriye tu pratipattyabhāvāt kathaṃ saṃketayituṃ samarthaḥ । āgamaikaśaraṇatvāt pratipatteritaretarāśrayadoṣaprasaṅgaḥ । na cānyathā saṃketastadāgamānusāriṇo yuktaḥ ।

[532,v]

atrocyate ।

[532,vi]

	nanu vedo 'pi kenāyaṃ siddhaḥ svābhāvikārthabhāk ।
	tatra saṃketayedajño jñānī dveṣadayāditaḥ ॥ 185 ॥ (PVA)

[532,vii]

yathaivecchayā ekena kṛtaḥ saṃketo'gnyādīnāndahanādiṣu tathā śvādiṣvapi । na svābhāvikoyamartha iti prasidhyati lokānusāreṇa tadarthavyavasthānāt । loke ca 〈।〉

[532,viii]

	deśakālādibhedena nānābhūtārthadarśanaṃ ।
	na cāpi deśakālādivyāpyartha ihi niścayaḥ ॥ 186 ॥ (PVA)

[532,ix]

tatra kadacidajña eva deśakālādiṣu saṃketayedupadiśedvā । upadeśapāraṃparyamātre cāndhaparaṃparā । tatonyathā saṃketastadadhimuktāpakṣepaṇāya । athavātīndriyadarśyeva pūrvārthāvagraha 〈visaṃvāda〉 kṛtaparihārāyeti na virodhaḥ । athavā ।

[532,x]

	naiva pratyakṣamatrāpi nirūpaṇasamāgame ।
	candraśabdātpratītirnno rāśinonumitimvinā ॥ 187 ॥ (PVA)

[532,xi]

nahi śabdādarthapratītiḥ pratyakṣā bhavituṃ yuktā । yathā vedavādyāha । pratyakṣo hi vedavacanādarthe pratyayaḥ । yadi tāvadevamucyate । pratyakṣaḥ pratyayaḥ svasamvedanarūpatvāditi, samayosya bādhyate । jñānāntarālambanatayā vā । apratyakṣā buddhiriti sthiteḥ । abhyupagame vānyatrāpyucyatāṃ pratyakṣo dhūmādagnau pratyaya iti । athānumānarūpābhāvāt sa bhavedekasmād dhūmādagniṃ pratiyato 'pi । atha tatra pūrvānusandhānamāsīdatrāpa saṃketakāle । anyathā vyākhyānanusāriṇo 'pi vyākhyaiva ca saṃketa iti । atha vyākhyā na bhavati svecchākṛtasaṃketarūpā tatoyamadoṣaḥ ।

[532,xii]

naitadasti । pratipāditamanyathāpi dveṣādito vyākhyākaraṇam । chāndasatvādvarṇṇalopaniruktādinā samarthanā śiṣṭaprayogato vyākhyeti cet । tathā 〈।〉

[532,xiii]

	vyākhyāparaṃparāyāte bhavedandhaparaṃparā ।
	nādhyakṣatā tatastasya nānumetyaniduṣṭatā ॥ 188 ॥ (PVA)

[532,xiv]

tasmāccandraḥ śaśīti nātrāpi pratyakṣatā । tathā ca pratyapādi । tadbhāvābhāvayordarśanādarśanasmṛtyapekṣa hi śabdaliṅge svaviṣayaṃ pratipādayata iti । tatra yo candraḥ śaśī sattvādi<533>tyāha । sa naivamāha । pratītireva nāstīti । evaṃ hi sati pratītibādhā syāt । pratītiśca pratyakṣā yadi nāma pratītistathāpyasattyeyamindudvayapratītivat । tasya pratītibādhā darśyate 〈।〉

[533,ii]

	pūrvapūrvānusendhānātpratīteranumānatā ।
	anumābādhanañcāta iṣṭaṃ śāstrakṛtāmidaṃ ॥ 189 ॥ (PVA)

[533,iii]

saṃketakāle sambandhapratīteranumā tataḥ ।

[533,iv]

svabhāvāṅgaṃ jagatsthitiriti siddhaṃ ।

[533,v]

nanvanumānametaditi yuktaṃ svabhāvahetustu kathaṃ । śabdācca pūrvadarśanasahāyādutpannā pratīti ranumānarūpā bādhikā । na ca śabdorthasya svabhāvaḥ ।

[533,vi]

	kāryakāraṇabhāvo hi vācyavācakayoryadi ।
	tadā śabdāt pratītiḥ syāt anumānaṃ tathā sati ॥ 190 ॥ (PVA)

[533,vii]

anumānātpratītiriti sambandhasahāyatā । sa ca sambandha upādānopādeyabhāvorthaśabdayoḥ । śabdaśca paramārthataḥ tālvādivyāpāramātrajanyo na vācyārthajanyaḥ । tata icchayā hastamudrādivadatra kāryakāraṇabhāvo nānyathā । na hīcchāparikalpitaḥ kāryakāraṇabhāvo vāstavo rajjūkīlasambandhavat । na ca tathā pratītiravaśyambhāvinī । tena nānumānametanmukhyaṃ । kathantarhi svabhāvahetuḥ 〈।〉 yortha upādānabhūtaḥ saṃketena prakāśyate । kriyate cecchayā tathābhūtaḥ sa paramārthataḥ kāraṇabhataḥ । tadarthavivakṣāmantareṇāpi bhāvāt 〈।〉 anyavivakṣāyāmavivakṣāyāñca । na ca yamantareṇa yasya bhāvastattasya kāraṇaṃ । tasmāt ।

[533,viii]

upādānatayeṣṭatvamātrādevāsya vācyatā 〈।〉

[533,ix]

	tanmātrabhāvitāṃ prāptaḥ svabhāvo vācyatā bhavet ॥ 191 ॥ (PVA)

[533,x]

upādānatayā vyavasthānamātrameva vācyatā । tata upādānatayā vyavaharaṇameva prasiddhiḥ । vyavahāraprasiddhatvādupādānatvasyāpi prasiddhitā । tato'vācyatvamupādānatvena pratibhāsane na bādhyate । yo hi yasyopādānakāryatvenāpratibhāsī sa yadi paramavācyastataḥ śabdāttasyāpratibhāsanāt । yadyasāvartha icchāyāmapi nopādānakāryapratyayapratibhāsī bhavedavācyaḥ ।

[533,xi]

nanu naiva pratibhāsate nahi bāhyārthasyopādānatā । tamantareṇāpi bhāvādityuktametat । na । icchāyāṃ satyāṃ pratibhāsanāt । yadā hyarthadarśane sati tadvivakṣayā prayogo vināśya tyantābhyāsāttadā kinna pratibhāti tasyopādānabhāvaḥ । atha tato bāhyārthāpratibhāsanāt pratipatturevamucyate । tathā satyanumānamapi na bāhyārthaviṣayantatrāpratibhāsanādeva atha tato 'pi vikalpāttadadhyavasāyena vastunyevamucyate । tathā sati vācyatve 'pyevameva । bāhyārthaprāptistu sarvadā bhavatyapramāṇatvāt paramārthataḥ pratīteḥ । na vā pramāṇatve vācyavācaka 〈bhāvā〉 bhāvaḥ । evambhūtatayaiva vācyavācakabhāvaprasiddheḥ । tasmāt ।

[533,xii]

	upādānatayā yorthaḥ sthitibhāg vācya eva sa ।
	sa copādānatecchājā pratiroddhu na śakyate ॥ 192 ॥ (PVA)
	tādṛk prasiddhiviṣayaḥ sarvortho vācya ucyate ।
	tata icchāparādhīnavṛtternna niyamo dhvaneḥ ॥ 193 ॥ (PVA)

[533,xiv]

— iti saṃgrahaḥ ।

[533,xv]

tato yogyataivācāryasya prasiddhaśabdenābhimatā ।

<534>

[534,i]

etadeva kuta iti cet । atrocyate ।

[534,ii]

	asādhāraṇatā tena śabde na pratipāditā ।
	sā na syādyadi yogyatvād vācyannākhilamiṣyate ॥ 194 ॥ (PVA)

[534,iii]

eta evāha ।

[534,iv]

	āsādhāraṇatā na syāt bādhāhetorihānyathā ।

[534,v]

yadi nācāryasya yogyatāyāmabhiprāyaḥ kathambādhakamanumānamasādhāraṇahetuḥ satvasyācandraśabdavācye ghaṭādike prasiddhatvāt । yadā tu yogyatāyāṃ sakalameva tadbācyatayā bhavet । kvacidacandre'siddheḥ । āha cācāryaḥ । yatrāpyasādhāraṇatvādanumānābhāve śabdaprasiddhena viruddhenārthenāpodyate na sa pakṣa iti । yatra viṣaye pratipakṣabhūtasyānumānasyāsādhāraṇatā tata eva tadabhāvaḥ । abhāve śābdaprasiddhamanumānaṃ bādhakaṃ na sa pakṣaḥ । aśakyaniṣedhatāmasya darśayannevamāha pratipramāṇatayā niścayaṃ vā । nahi pramāṇamantareṇa niṣedhaḥ । nāpi niścāyake satyaniścayaḥ । atra ca 〈।〉

[534,vi]

	uttaraṃ pūrvasahitaṃ pūrvamuttarasaṃhitaṃ ।
	parapūrvārthasadbhāve tadetad vyāpṛtaṃ dvyam ॥ 195 ॥ (PVA)

[534,vii]

yadā tāvat pradhānatā śābdaprasiddhasya pūrvasyāvayavasya viśeṣaṇatā tadā pratipramāṇābhāve niścayaḥ । yadā tu parāvayavasya viśeṣaṇatvaṃ pūrvasya pradhānatā tadā'śakyaniṣedhatā ।

[534,viii]

nanu yadi nāmānumānasyāsādhāraṇatā tathāpi kathamaśakyaniṣedhatā । nānumānameva pramāṇaṃ pratyakṣasyāpi bhāvāt ।

[534,ix]

atra parihāraḥ ।

[534,x]

	tanniṣedhonumānāt syācchabdārthe'nakṣavṛttitaḥ ॥ 114 ॥

[534,xi]

nanu 〈।〉

[534,xii]

	śābdaprasiddhaṃ yadrūpaṃ tatpratyakṣamatonumā ।
	nāstyasādhāraṇatvasya vyarthakaṃ vacanaṃ na kim ॥ 196 ॥ (PVA)

[534,xiii]

na । śabdārthe'kṣāpravṛtteḥ । nahi śabdārthaḥ sākṣāt karttuṃ śakyaḥ । yogyatā hi śabdārthatayā niścitā śābdaprasiddhasyārthasya vyavahārakāritve yadi nāma pratibhāsate tathāpi tato na vyavaharttavyamiti yogyatāniṣedhaḥ । śabdasambandhitā vā pratibhāsamānasya । sambandhaśca na pratyakṣagocaraḥ । śabdasya śrotravijñāne pratibhāsaḥ । tadarthasya tu vikalpe cakṣurvijñāne vā । na cānayoḥ parasparaviṣayasāṃkaryam ।

[534,xiv]

nanvagnidhūmayorapi svaviṣayavijñānapratibhāsanāt kathametat । tathā gandhagandhavadādīnāṃ । bhavatu tatrāpyeṣa doṣaḥ । tathāpi naitat samarthitaṃ bhavati । indriyavijñānena tu teṣāṃ grahaṇaṃ tato na doṣaḥ । atra tu svasamvedanameva jñānasvalakṣaṇasya grahaṇaṃ na vācakatvasya । vyāpī ca sambandho na pratyakṣapratibhāsī । na ca samvādī śābdo vyavahāraḥ । tato na pratyakṣagocaraḥ । vastuviṣayatvāt pratyakṣasya । tatonumānagocara evāyaṃ ।

[534,xv]

nanvanumānāntaraṃ bādhakaṃ bhaviṣyati hetvantarotpannaṃ । yadi nāma sattvādityasādhāraṇo hetuḥ anyo hetuḥ syādityāha ।

<535>

[535,i]

	asādhāraṇatā tatra hetūnāṃ yatra nānvayi ।
	sattvamityabhyudāhāro hetorevaṃ kuto mataḥ ॥ 115 ॥

[535,ii]

yatra hi sattvamaśeṣavastuvyāpakamasādhāraṇīkriyate tatrānyatrāvyāpake varāke kā vārttā । na hi balavatpratipakṣanirāsasamarthastadaparatra kṣamate tadarthī । ata eva sahetukaṃ pakṣamupadiśatisma । acandraḥ śaśī sattvāditi । anyathā pakṣābhāsopanyāsaprastāve kaḥ prasaṅgo hetupanyāsasya । anyathā'śrāvaṇaḥ śabdo nityo ghaṭa ityapi hetūpanyāsaprasaṅgaḥ । atha pramāṇabādhite hetorasambhavotrāpi tathā syāditi yatkiñcidetat ।

[535,iii]

nanūktamaśakyaniṣedhatāmasya darśayati smeti aśrāvaṇa ityatrāpi prasaṅgāt ।

[535,iv]

atrocyate ।

[535,v]

	śābdaprasiddhametaddhi na mukhyaṃ mānamucyate ।
	pratipakṣavinābhāvo'ta ityatrānavadyatā ॥ 197 ॥ (PVA)

[535,vi]

atra saṃbhavati bādhakaṃ na tu pratyakṣānumānayoḥ । tenātra pariharatā niḥpratipakṣatānumānasya kathiteti vakṣyate ।

[535,vii]

kathantarhi pratipakṣāsambhavaḥ । nahi sarvasya vācyatā ।

[535,viii]

tadāha ।

[535,ix]

	saṃketasaṃśrayāḥ śabdāḥ sa cecchāmātrasaṃśrayaḥ ।
	nāsiddhiḥ śabdasiddhānāmiti śābdaprasiddha vāk ॥ 116 ॥

[535,x]

prasiddhameva sarvaṃ śābdaṃ rūpaṃ icchāmātrapravarttitasaṃketaśabdamātrabhāvāt । na hi śabdaḥ kvāpi na pravarttayituṃ śakyaḥ । etadarthameva śābdaprasiddhenetyādi vacanaṃ । anyathā'sādhāraṇatā na pratipadāyituṃ śakyetyuktametat ।

[535,xi]

nanvanumānābhāve śābdaprasiddhamabādhitamabādhitatvabhāve cānumānābhāva itītaretarāśrayadoṣaḥ ।

[535,xii]

	necchāmātrapravṛttattvaṃ svata eva na sidhyati ।
	śābdasiddhasya sattvasya svata eva 〈।〉 pramāṇatā ॥ 198 ॥ (PVA)

[535,xiii]

na hīcchāmātrānurodhi śābdaprasiddhaṃ pratipakṣābhāvapratīkṣaṇamanyatopekṣyate । svata eva tasya balavattvāt । pratiṣedhakasya ca sattvasya svata evāpratibaddhatvenāsādhanatvāt ।

[535,xiv]

nanu sattvamavācyameva pratīyate । tato'vācyatayā vyāptatvāt kasmānna pratiṣedhakaṃ 〈।〉 na 〈। i〉cchāmātrapravarttitasya niṣeddhumaśakyatvādityuktaṃ । yadi tvavācyaṃ sattvaṃ sattvaśabdenaiva kathamucyate । tasmādasādhāraṇatvāt anumānasyābādhitaśābdaprasiddhatā bādhikaiva । yadi tu bādhye 'pi bādhakatvāśaṃkā tathā sati na bādhyabādhakabhāvaḥ kvacidityapratipattikaṃ jagad bhavet । tasmācchābdaprasiddhameva bādhakaṃ na tatpratipakṣaḥ । tataśca ।

[535,xv]

	anumānaprasādhyeṣu viruddhāvyabhicāriṇaḥ ।
	abhāvaṃ darśayatyevaṃ pratīteranumā tvataḥ ॥ 117 ॥

<536>

[536,i]

śābdaprasiddhavacanena na pratipakṣeṇa darśayati । yathedamapratipakṣamanumānaṃ tathānyadapi । tadapi pratipakṣasambhāvanāyāmapramāṇatvāt na bādhakaṃ bhavet । śābdaprasiddhavadeva । tatastasyāpyasādhāraṇatvāt pratipakṣasya sādhanatā । yathā'gniratra dhūmāt । nāgniratra sattvāt । agnirahitapradeśavat ।

[536,ii]

nanvicchāmātrapravarttitavācakatvād ghaṭe 'pi candratvamiti na dṛṣṭāntosti । atra tvanagniḥ pradeśo vidyata eva । naitadasti ।

[536,iii]

	śābdaprasiddhabādhāyāmasādhāraṇatā bhavet ।
	satvasyātrāpi kāryeṇa hetunā bādhanaṃ na kim ॥ 199 ॥ (PVA)
	sadhme hi pradeśegniranumānena sādhitaḥ ।
	pratiṣedhasya kimvanhernna 〈hi〉 sādhaka iṣyate ॥ 200 ॥ (PVA)
	vipakṣādbādhanāśaṅkā prāgeva vinivāritā ।
	tasmāt pramāṇe sarvatra pratiyogī na vidyate ॥ 201 ॥ (PVA)

[536,vi]

tatonumāne viruddhāvyabhicāriṇāmasambhavaḥ । anyathā pramāṇasya bādhanasambhave sarvatrānāśvāsaḥ । yatra na dṛśyate tatrāśvāsa iti cet । na 〈।〉 anupalambhamātrasya pramāṇābhāvāt । sambhave 'pi bādhakasyotprekṣayitumaśakyatvādanupalabdhilakṣaṇaprāptatvād 〈।〉 anenaikatvasaṃkhyāvivakṣā pratyuktā । so 'pi hyanupalambhameva sūcayati pratibandhaṃ vā । yadyanupalambhaṃ sūcayet tadapramāṇamiti na kiñcit । atha pratibandhaṃ tato na viruddhāvyabhicārisambhavaḥ । na hi pratibandhavānaparastatra sambhavati ekasya bhāvābhāvatvābhāvāt । tasmād vastubalapravṛttānumāne viruddhāvyabhicāriṇo'bhāvaḥ ।

[536,vii]

nanu yadyasādhāraṇatvādanumānābhāva ityanena viruddhāvyabhicāriṇo〈'〉bhāvasūcanānumāne tadānumāna eva kimidaṃ nocyate । yatrāpyasādhāraṇatvādanumānābhāve kāryahetusvabhāvahetuprasiddhena viruddhenārthenāpodyate tena sa pakṣa iti । evaṃ pratyakṣe 'pi vācyaṃ ।

[536,viii]

na kiñcidetat । yataḥ । etenaiva pratyakṣānumāne vyākhyāte ।

[536,ix]

ya āha । na vastu pratyakṣesti । pratyayatvāt keśamaśakākārataimirikapratya〈ya〉 vat । tasyedamuttaraṃ ।

[536,x]

	pratibandhaprasiddhena vastunā'bhāvabādhanaṃ ।
	pratibandhasya bhāve hi vastu sarvatra vidyate ॥ 202 ॥ (PVA)

[536,xi]

yadi pratibandharahite pratyaye vastu saṃdigdhamanyathā vetyucyate । siddhameva sādhitaṃ bhavet । atha viparyaye tadā sarvatra vastvastītyasādhāraṇatā pratipakṣasya ।

[536,xii]

nanu pratyakṣe nānumānambādhakaṃ anyadbā saṃbhavati । tasya sākṣāddarśitatvāt । sākṣād dṛṣṭañca kathannāstitvena śakyaṃ pratipattuṃ । na hi tadaiva tasyaiva darśanādarśanayoḥ sambhavaḥ । nanu hetvantareṇābhāvasādhanaṃ nānupalambhena ।

[536,xiii]

na sadetat । yataḥ ।

[536,xiv]

	sākṣātkṛtena bādhāsti pratyaye kvāpi kasyacit ।
	tathā sati pramāṇaṃ syāt sarvamevāviśeṣataḥ ॥ 203 ॥ (PVA)

<537>

[537,i]

nahi bhrāntapratyaye 'pi sākṣātkṛtakeśādirūpe bādhakamasti । tato na sākṣātkṛtimātreṇa pramāṇam ।

[537,ii]

anenābādhitatvamapi pratyuktuṃ । nahi sākṣātkaraṇamivābādhitatvamapi svarūpeṇātivyāpi । avisamvādinyabādhitatve sati pramāṇamiti cet । soyaṃ harītakīṃ prāpya devatā virecayatīti nyāyaḥ । yadyavisamvādanamasti kimabādhayā'visamvādenaiva na doṣaḥ । sa cāvisamvādo na pratibhāsamāne । apratibhāsamānañca gamyaṃ pratibandhāt pratibhāsamānarūpasya । sa ca pratibandharūpo'numāne 'pi samāna iti । tatra pratipakṣasambhave dvayorapi । na vā kvāpīti samānaṃ । tasmānna sākṣātkaraṇena pratyakṣamapi pramāṇam ।

[537,iii]

ata evāha ।

[537,iv]

	arthasyāsambhave'bhāvāt pratyakṣe 'pi pramāṇatā ।
	pratibaddhasvabhāvasya taddhetutve samaṃ dvayaṃ ॥ 204 ॥ (PVA)

[537,v]

pratibandha eva hi pramāṇatve nibandhanaṃ ।

[537,vi]

nanu ca tatraiva pratyakṣe'pratipakṣatvapratipādanāyānumānābhāva iti kasmānnoktaṃ yadyetāvat prayojanaṃ । kramaprāptasya vyatikrame prayojanābhāvāt ।

[537,vii]

naitadasti sādhu । yataḥ ।

[537,viii]

	śabdāsiddhasya mānatvaṃ pratighātavinākṛtaṃ ।
	nivedayitumatroktā pratimānanirākriyā ॥ 205 ॥ (PVA)

[537,ix]

yadi tatra pratyakṣe'numāne vā pratibandhakamānanirākaraṇamucyate । śābdaprasiddhānumānasya sāmarthyamapratihatamapratipāditaṃ bhavet । tata etadarthaṃ prathamaprāptollaṃghanaṃ । api ca ।

[537,x]

	apragāḍhānumāne 'pi yatrāpratyanumānatā ।
	tatra prauḍhānumānesau dūrādeva nirākṛtā ॥ 206 ॥ (PVA)

[537,xi]

yatra hi śābda 〈prasiddha〉 maprauḍhamapyanumānamapratipakṣamasādhāraṇīkaraṇakāraṇaṃ । tatra prauḍhatarama 〈prati〉 yatnasiddhamevāpratipakṣatayā ।

[537,xii]

nanu sakalameva yogyamiṣṭaśabdābhidhānatāyai । aprātikūlyameva yogyateti nyāyāditi । atra vastubalapravṛttamevānumānaṃ । tathā pratyakṣeṇopalambhāt । na 〈।〉 ānukūlyasyāpyabhāvāt । yathaiva tasya pratikūlatā na pratīyate tathānukūlatāpi pratyakṣato'nyato vā 〈।〉 tataḥ kathametat vastubalapravṛttaṃ 〈।〉 śābdaprasiddhamanumānaṃ tatra yadīcchāmātrāyāto dharmo na bādhyate vāstavaḥ । tatra kiṃ pratibandhabalāyāto bhaviṣyatītyetadevātra pratipādyaṃ prayojanaṃ ।

[537,xiii]

nanu 〈।〉

[537,xiv]

	icchāmātraparādhīno'vaśyameva na bādhyate ।
	tasya sannihitatvena sadaiva pratipattitaḥ ॥ 207 ॥ (PVA)
	yastu vastubalāyātaḥ sa na syādapi kutra cit ।
	kāraṇānāṃ hi kāryeṣu niyatatvanna vidyate ॥ 208 ॥ (PVA)
	tato bādhakaśaṅkā syāt pramāṇe vastubhāvini ।
	tatastatraiva yukteyaṃ bādhakasya nirākriyā ॥ 209 ॥ (PVA)
	daṇḍāyūpasya yo nyāyaḥ parihāra udīritaḥ ।
	sa nāsti prathamollaṃghena tasyātikramakramaḥ ॥ 210 ॥ (PVA)

[537,xviii]

atrocyate ।

<538>

[538,i]

	avastuvṛttivyavahāramātrāt prasiddhasambandhatayānumānaṃ ।
	na bādhitaṃ yatra parasya bādhā bhaviṣyatītyatra kathaṃ vimarśaḥ ॥ 211 ॥ (PVA)
	arthoyamevaṃ pratipadyamāno na nyāyadharmā nugatatvahīnaḥ ।
	icchāparādhīnavidheśca dṛṣṭastyāgo 'pi tattyāgakṛtāvatāraḥ ॥ 212 ॥ (PVA)
	sukhopanītasya samīhitasya tyāgo 'pi tattasya vidhāna eva ।
	na vastuvṛttaṃ punarevamasti dharādharaḥ kampayitu 〈nna〉 śakyaḥ ॥ 213 ॥ (PVA)
	iti sakalamaśaṃkaṃ kāpathāvṛttijātaṃ yadi paramamunīnāṃ vṛttametanna vājñā ।
	kathamiha duritānāṃ darśanaṃ nāstikānāmu pahatanayanānāṃ spaṣṭabhāvānadṛṣṭeḥ ॥ 214 ॥ (PVA)

[538,ix]

tasmādatraiva bādhakābhāvapratipādanamiti yuktametat ।

{3.1.3.4.4}

<(4) saṃjñāsaṃjñisaṃbaṃdha-cintā>

[538,x]

	athavā bruvato lakosyānumā'bhāva ucyate ।
	kintena bhinnaviṣayā pratītiranumānataḥ ॥ 118 ॥

[538,xi]

yatrāpītyādinā 〈।〉 yatrāpyasādhāraṇatvādanumā nāsti sādhiketi sambandhaḥ । na hi candraśabdavācyatvenumānaṃ vastubalabhāvibhāvakam । yadi tarhi sādhakamanumānaṃ nāstikena viparyayasyābhāvasya sādhanaṃ । abhāve śābdaprasiddhe 〈na〉 viruddhenāpodyata iti । anenānumānaniṣedhena naitad vastubalabhāvyanumānamiti pratipāditaṃ । yadi tvetadapyanumānamanumānapratiṣedho virodhinivarttitaḥ syāt । natvanumānatvamasya neṣṭameva । "svabhāvāṅgaṃ jagatsthitiriti" vacanāt । tathā hi śabdaprasiddhameva kevalamatra bācakaṃ na vastubalapravṛttamanumānaṃ । nahi bācyayatvamatra pratyakṣato grahītuṃ śakyaṃ tatra vastumātrasya pratibhāsanāt । athāpi syād yadyavikalpakatvāt vastumātraṃ pratibhāti na vācyavācakabhāvaḥ । kāryakāraṇabhāvo 'pi tarhi naiva pratibhāti । tatra yathā kāryakāraṇabhāvaḥ tathā vācyavācakabhāvo 'pi ।

[538,xii]

sattyametat । tathāpi kāryakāraṇabhāvaḥ sarvaviṣayo na vācakabhāvaḥ । tathā hi ।

[538,xiii]

	vācyavācakabhāvoyaṃ deśakālanarāntare ।
	vyabhicārī tatastasya kāryakāraṇatā na hi ॥ 215 ॥ (PVA)

[538,xiv]

kāryakāraṇabhāvo hi yadyapi paramārthato pratyakṣapramāṇasiddhastathāpi sakalajagadavijñānaprasiddhivaśāt pratyakṣavat pratibhāti । tathā hi ।

[538,xv]

	dṛṣṭametanmayā pūrvaṃ dhūmaḥ pāvakakāraṇaḥ ।
	sa evāyamiti jñānamanyathādeyabhāk katham ॥ 216 ॥ (PVA)

[538,xvi]

yadi nāma pūrvaṃ na vikalpitaṃ mayā pūrvaṃ tathāpi mayā dṛṣṭameva । savikalpakantarhi pratyakṣamāpatitamiti cet । na । prāgavikalpanādavikalpayataiva tadā mayā dṛṣṭamiti pratīteḥ । na ca kālāntarabhāvī vikalpaḥ । prāgbhāvinaḥ pratyakṣasya savikalpatānibandhanaṃ tena saha sambandhābhāvāt । na tūttarakālabhāvino vikalpasya nirviṣayatve kathaṃ tenāvikalpakatā vyavasthāpyate । na cātītaviṣayaṃ pratyakṣaṃ tena kathamavikalpakatāvyavasthā । na 〈।〉 anupalabdheratītaviṣayatvāvyāghātāt । tathā hi । atītasya varttamānasya ca pratipattṛpratyakṣanivṛttilakṣaṇānupalabdherabhāva<539>vyavahārasādhanī । evameva sakalo lokasya vyavahāraḥ । anyathā vyavahāro na syāditi na tiṣṭhenna ca pratiṣṭhet kaściditi prāptaṃ ।

[539,ii]

tasmāt ।

[539,iii]

	amūḍhasmṛtisaṃskāraḥ pratipattā yadā bhavet ।
	atītavarttamānasya pratyakṣasya nivarttane ॥ 217 ॥ (PVA)
	abhāvavyahārasya tadā tena pravarttanaṃ ।
	sarvasya jagataḥ siddhamidaṃ vastvavigānataḥ ॥ 218 ॥ (PVA)

[539,v]

vācyavācakabhāvastu mayā pratyakṣeṇa gṛhīta iti naivaṃ kasyacitpratītiḥ । tathā hi ।

[539,vi]

	śabdārtho darśanādeva gṛhyete vācyavācakau ।
	nopadeśamvinā so 'pi nopadeśastayekṣyate ॥ 219 ॥ (PVA)

[539,vii]

na khalu śabdārthopalambhamātrakādanupadeśādidaṃ vācyavācakamityullekhaḥ kasyacit । upadeśo 'pi yadyanyathā kaścid brūyāt parityajedevānyathā vyākhyāvikalpo na syāt । na hi kāryakāraṇabhāvo'nyathā netuṃ śakyaḥ ।

[539,viii]

nanu "pratyakṣaṃ saṃjñākarmeti"vaiṣeśikā ācakṣate । tathā hi । yajñadattoyamiti vastuśrutīkṣaṇe saṃketakāle pratyakṣādevamevāvagacchati । saṃketakaraṇakāle hi yadā purovarttidevadattādināmacikīrṣāviṣayīkṛtaṃ vastu puraḥ paśyanti jantavaḥ । śrutigocaracāri ca śabdarūpaṃ yajñadatta ityādikantadā bhavatyasya saṃjñeyamiti vyavahārakārī niścayaḥ । na ca bhinnajātīyapratyakṣapratyayagrāhyo na bhavati pratibandhe niścitaḥ । tathā hi ।

[539,ix]

	smaraṇānubhavau syātāṃ nānyathā pariniścitau ।
	paraspareṇa sambaddhau vijātīyatayā sthitau ॥ 220 ॥ (PVA)

[539,x]

sajñāsaṃjñisambandhona pratyakṣaḥ ।

[539,xi]

tadetadasat । yataḥ ।

[539,xii]

	saṃjñāsaṃjñāvatoryogo yadi pratyakṣaniścitaḥ ।
	na syādevānyathā bhāvaḥ kālāntaraparigrahe ॥ 219' ॥ (PVA)

[539,xiii]

yadi pratyakṣapramāṇasiddhaḥ saṃjñāsaṃjñisambandhaḥ । kathaṃ deśakālanarāntarenyathā bhavati । nahi pratyakṣagṛhītamanyathā bhavati nīlādikamanyo vā vastusambandhaḥ । tathopadeśānvayī dṛśyata evāyaṃ saṃjñāsaṃjñisambandhapratyayaḥ । tathā hi ।

[539,xiv]

	evantāvadayamvakti nāmāsyedamiti sphuṭam ।
	nāmaivāsyedamiti tu na jānetiparisphuṭaṃ ॥ 220' ॥ (PVA)
	kadācidanyakāleyamanyadeva kariṣyati ।
	aparāparavāñchāsya kena nāma niṣidhyatāṃ ॥ 221 ॥ (PVA)
	vṛttammamāpyetadeva na vāñchāvāraṇaṃ kvacit ।
	kasyacitkenacicchakyaṃ kadācid brahmaṇāpi tat ॥ 222 ॥ (PVA)

[539,xvii]

nanvā"bhyantarantasthamavivṛddhaṃ tripūruṣānugaṃ nāma kuryādanare pratiṣṭhitami"ti nyāyāt kathannecchāvāraṇaṃ । na । tallakṣaṇayogināmanekatve kathaṃ vāraṇaṃ । ayamapi copadeśa eva । na cāyamullaṃdhyamāna upadeśo na dṛṣṭaḥ । tasmānna pratyakṣaṃ saṃjñākarma । tato na kāryakāraṇabhāvavad vācyavācakabhāva iti na vastubalapravṛttaṃ śābdaprasiddhamanumānaṃ ।

[539,xviii]

	tenānumānādvastūnāṃ sadasattānurodhinaḥ ।
	bhinnasyātadvavaśād vṛttistadicchājeti sūcitaṃ ॥ 119 ॥

<540>

[540,i]

icchāmātrapravarttitamevaitacchābdaprasiddhamanumānaṃ, na vastubalabhāvi tato vastu na gamayati ।

[540,ii]

	agnihotrādiśabdasya yathārthoyaṃ prakalpitaḥ ।
	tathānyo 'pi śvamāṃsādiricchayā parikalpyatāṃ ॥ 223 ॥ (PVA)

[540,iv]

kohīcchāparikalpanābhāk svabhāveṣu bhāveṣu niyamaḥ । athādṛṣṭavirodhādakalpanā na hyanyārthaparikalpanāyāmadṛṣṭanirūḍhiḥ ।

[540,v]

	samīhitaphalāvāptirnna hi kalpanayā kvacit ।
	anyathā nāmataḥ sarvaḥ sarvameva prasādhayet ॥ 224 ॥ (PVA)

[540,vi]

sattyametad vayamapyevaṃ pratijñāsiṣmahi bhavāneva tvasyānartha pathaprasthāna 〈sya〉 mahāsāmarthyaḥ <?>pravarttayitā । tathā hi ।

[540,vii]

	yadyarthasya parīkṣyeta niścayāya paraṃparā ।
	upadeśasya saiva syādanarthāndhaparaṃparā ॥ 225 ॥ (PVA)
	atīndriyadṛśaḥ santi yadyarthasyāsya vedakāḥ ।
	tathā satyavatārassyāt parasparavirodhinām ॥ 226 ॥ (PVA)

[540,ix]

nahyanyotīndriyadarśī labdhāvakāśaḥ karkkaśo bhavataḥ । tasmādayamapi kenacidarthaḥ

[540,x]

kalpita eva । na ca tata eva saṃpratyaya ityanyo 'pi parikalpanīyaḥ । svayaṃ jānānena tadaparijñānaṃ kathaṃ kalpanīya <?>〈 yam〉 iti cet । sa eva jñāsyate kintava cintayā । na māmavicārya visamvādayedapi tataścinteti cet । parityajyatāntarhryupadeśamātrapratyāśā ।

[540,xi]

prakṛtipratyayānugamena kalpaneti cet । nanu so 'pi prakṛtipratyayārtha upadeśādeva siddhastataḥ so 'pi prayogadarśanāt 〈eva〉 samarthanīyaḥ । prayogo 'pi prakṛtipratyayārthādisambandhaparamparetaretarāśrayaṇe dharmastathā na syāditi cet । uktamatra । kiñca । dharma evambhavatītyayamapi upadeśa eveti yatkiñcidetat ।

[540,xii]

nanu candraḥ śaśī sattvāt prasiddhavācyavat । tataḥ kathamavastubalapravṛttametadanumānaṃ । uktamatra । api ca ।

[540,xiii]

	candratāṃ śaśino'nicchan kāṃ pratītiṃ sa vāñchati ।
	iti taṃ pratyadṛṣṭāntaṃ tadasādhāraṇaṃ mataṃ ॥ 120 ॥

[540,xiv]

sakalapratītipratikṣepakāriṇaṃpratyadṛṣṭāntatvāt । uktamasādhāraṇatvādanumānābhāva iti 〈।〉 sa hi śaśinaḥ 〈sa〉kalajagataḥ prasiddhimāgatasya candraśabdābhidheyatayā tattvamanicchannanyāmapi pratītiṃ necchatīti prasiddhamevaitat । tataḥ taṃ pratyadṛṣṭāntamanumānaṃ sattvādityādikaṃ । tatra ca sarvahetūnāmasādhāraṇatetyuktameva । tataścācandraḥ śaśī sattvāditi korthaḥ । candraḥ śaśī na sattvāditi hetoḥ । nānena candratvaṃ sādhayituṃ śakyaṃ । kena tarhi sādhyate asāviti tañca kathambādhakaṃ śābdaprasiddhenāvastu balabhāvinetyabhiprāyaḥ ।

[540,xv]

nanu candrasyaikatvādasādhāraṇatā tatkathametallabhyaṃ sakalapratītipratikṣepavādinaṃpratyetadanumānamasādhāramabhipretaṃ ।

[540,xvi]

na kiñcidetat । yataḥ ।

<541>

[541,i]

	nodāhāraṇamevākamadhi kṛtyedamucyate ।
	lakṣaṇatvāttathā'vṛkṣo dhātrītyuktau ca bādhanāt ॥ 121 ॥

[541,ii]

avṛkṣaḥ śiṃśapā sattvādityatra na parihāra ekatvād vṛkṣasya 〈iti〉 । na caikamudāharaṇamabhisandhāya lakṣaṇaṃ pravarttate ।

[541,iii]

nanu koyaṃ nyāyaḥ । ekamudāharaṇamabhisandhāya lakṣaṇaṃ na pravarttate । na khalu tadudāharaṇanna sādhanīyaṃ । athānyadapyudāharaṇamantarbhāvya 〈lakṣaṇaṃ〉 karttavyamevaṃ hi lakṣaṇakṛtaḥ śāstraprayāsasādhyamiti na pratipattṛparikleśaḥ । yatra tarhi nodāharaṇamanyadasti tatra kimapravarttanaṃ lakṣaṇasya dṛśyate 〈ca〉 । akuṭilikāyā ityādi । tathā 〈।〉

[541,iv]

	merumandaramainākakailāśośīrakādayaḥ ।
	ekaikarūpāḥ santyeva tato naikāpyudāhṛtiḥ ॥ 231 ॥ (PVA)

[541,v]

atrocyate ।

[541,vi]

	vidheyaṃ lakṣaṇaṃ taddhi yadavyāptyā vinā kṛtaṃ ।
	ativyāptyā ca tenedamavyāpi syāt paroktitaḥ ॥ 232 ॥ (PVA)

[541,vii]

tathāhi । na vakṣaḥ śiṃśapā sattvādityatrāpi pratītibādhā vaktavyā sā kathaṃ paroditanyāyādavataret । nahi vṛkṣa ekaḥ plakṣāderapi bhāvāt । atha sādharāṇatayā'numānamastyeva tena bādhā bhaviṣyatīti cet । atrāha ।

[541,viii]

	atrāpi loke dṛṣṭatvātkarpūrarajatādiṣu ।
	samayād varttamānasya kā'sādhāraṇatābhidhā ॥ 122 ॥

[541,ix]

candraśabdābhidhānamapi karpūrādiṣu dṛṣṭameva । tataḥ kathamekatā candramasaḥ । na ca samayamātravṛttayaḥ śabdāḥ kvāpi na pravarttante । tatasta 〈trā〉 pyanumānabādhaiva । tadiyaṃ pratītibādhā nāma nāstyevetyāpatitaṃ ।

[541,x]

atha rajatādiṣu candraśabdavācyatvaṃ naiva prasiddhibhāk kevalaṃ yathākathañcid gandhayuktyādivādibhiḥ kalpitaṃ na vastuvṛttaṃ tat ।

[541,xi]

tadasat ।

[541,xii]

	yadi tasya kvacitsidhyet siddhaṃ vastubalena tat ।
	pratītisiddhopagame'śaśinyapyanivāraṇāt ॥ 123 ॥

[541,xiii]

asāyayamarthaḥ । yadi 〈ka〉 rpūrādau na paramārthataḥ prasiddhaṃ taireva kalpitaṃ gandhayuktyādivādibhiḥ । candre tarhi vastusiddhaṃ tattatkathaṃ prasiddhibādhodāharaṇaṃ ।

[541,xiv]

atha pratītisiddhameva tattena pratītibādheti cet ।

[541,xv]

pratītisiddhopagame śaśinyapyanivāraṇameva karppūrādau । nahi tatrāpi va pratītistatonumānabādhanameva na pratītibādhanaṃ । atha karppūrādau hlādādinā nimittena pravarttate tena na tadudāharaṇaṃ tato sādhāraṇaṃ ।

<542>

[542,i]

atrocyate ।

[542,ii]

	tasya vastuni siddhasya śaśinyapyanivāraṇaṃ ।
	tadvastvabhāve śaśini vāraṇe 'pi na duṣyati ॥ 124 ॥

[542,iii]

yadi karppūrādau nimittaprayuktaṃ candraśabdābhidhānaṃ śaśinyapi tasya nimittasya bhāvādavāryameva । atha tadvatsvabhāvānnivāraṇaṃ tadā śaśini vāraṇe 'pi na doṣaḥ । vastupratibaddhaṃ vastvabhāvena bhavatīti nāprasiddhametat ।

[542,iv]

	tasmādavastuniyatasaṃketadhvanibhāvināma ।
	yogyāḥ padārthā dharmāṇāmicchāyā anirodhanāt ॥ 125 ॥

[542,v]

avastuniyatasaṃketa〈mātra〉 bhāvināṃ dharmāṇāṃ yogyāḥ sarvapadārthā iti tadyogyatābādhane doṣaḥ pratīti bādhālakṣaṇaḥ ।

[542,vi]

nanu nimittaprayuktaḥ śabdaḥ sakala eva । ḍavitthādiśabdānāmapi kiñcinnimittaṃ sāmānyaviśeṣarūpameva na prasiddhimātrakameva ।

[542,vii]

tadetadasat । na pravṛttinimittamupādāya śabdastannimittavati pravarttata iti pramāṇaṃ 〈।〉 nimitte 'pi nimittāntarāpekṣāyāmana〈va〉 sthā । tathā hi ।

[542,viii]

yadi tasya kvacit sidhyet siddhaṃ vastubalena tat । nimittavatīti vākyaśeṣaḥ । apratītisiddhopagame śaśinyapyanivāraṇāt । pratītimātrasiddhaśabdārthopagame'śaśinyapyanivāraṇaṃ । na hi yatra kvacitpravarttamāno vācyavāca〈ka〉 bhāvaḥ pratiniyama marhati । pratiniyame pramāṇābhāvāt । tatra yathā nimitte nimittamantareṇaiva pravarttate tathā nimittavatyapi । nahi nimitte 'pīcchātonyathāvṛttiḥ ।

[542,ix]

atha svabhāvādeva tatra varttate'nyatrāpi svabhāvaḥ kena 〈ni〉vāraṇīyaḥ । atha tena saha paramārthataḥ sambandhostīti tatraiva pravarttate jātyādau । etatkathaṃ jñātavyamicchāmātreṇa varttamānaḥ śabdo dṛṣṭaḥ 〈।〉 sa kathamanyamātrānyathā vartteta । varttamāno dṛṣṭastena varttata iti vyapadiśyatena । na 〈।〉 icchāmātravṛtterapi sambhavāt । na hīcchāmātravṛtteranyasya ca viśeṣaṃ paśyāmaḥ । icchayā anupalabdhiriti cet । seyamupalabdhiratītecchāyāmapi 〈saṃ〉bhavati । nahyanupalabdhiḥ sarvasya bādhikecchāyāḥ 〈।〉 varttamānasannihitaviśeṣasyaiva bādhikā na sarvasya । tasmād yadi kasya〈cid〉āpyatrāsīdicchā buddhasya cirātītasya tadupadeśādidānīnta〈nā〉nāṃ vyavahāraḥ kimatra viruddhaṃ । tasmānnimittavannimittavatyapi pravarttanāṃ kimanarthakanimittaparikalpanayā ।

[542,x]

anyaḥ punarāha । na nimitte prathamaṃ pravarttate paścānnimittavati krameṇavṛtteradarśanāt । atha nimitte kvāpi dṛṣṭaḥ padārthatvaṃ gotvamiti । na tasya śabdāntaratvāt । tasya hi vācakatvaṃ yasya yatra prayogaḥ । prayogabalāyātā sakalasya bādhyabādhakabhāvasiddhiranvayavyatirekakalpanāyāṃ 〈hi〉 dravyavṛttireva bhāvapratyayāntaḥ śabdaḥ । bhāvapratyayāpagame dravyavṛttitvāt । atha dravyavṛtterbhāvapratyaye sati kathannimittamātravācakabhāvaḥ । yadā tu

<543>

[543,i]

nimittamātre varttate tadā bhāvapratyayaḥ tamevārtha vyanaktīti yuktaṃ । nahi bhāvapratyayamantareṇa dravyabhāvavācyatā dvayorgośabdayorvivekena pratīyate 〈।〉 tato bhāvapratyayād vivekaḥ ।

[543,ii]

naitadasti । nahi svārthika eva sakalaḥ pratyayaḥ । tatra dravyavṛttereva pratyaye kṛte nimittasya tadviśeṣaṇasya pratītiriti na kiñci d virudhyate । na ca prakṛtipratyayārthavibhāgaḥ pāramārthikaḥ samudāyā eva vācakāḥ prayogataḥ pratīyante । prakṛtipratyayādi vibhāgastu bālavyutpattaye yathākathañcideva prakalpito'nyathā bālasya mukhena vyutpādayitapamaśakyatvāt । tasmānna nimittamupādāya nimittavati varttata iti pramāṇamatra kiñcit ।

[543,iii]

aparaḥ prāha । nimittavatyeva śabdaḥ pravarttate nimittaṃ tvanabhidhīyamānameva vyavacchedakamasambhavi tannimittatvāt ।

[543,iv]

tadetadasat । yataḥ ।

[543,v]

	yadi tasya kvacitsidhyet siddhaṃ vastubalena tat ।
	pratītisiddhopagame śaśinyapyanivāraṇāt ॥ 233 ॥ (PVA)

[543,vii]

yadi tasya kvacinnimitte sidhyet siddhaṃ vastubalena tat । nimittamapratipādayatā śabdena kathantadvyavacchinne pravarttanaṃ । tadvyavacchede cedavabodhastadapi buddhāvārūḍhaṃ kathamāvacyaṃ nimittavato 'pi śabdāt pratipatti riti vācyatvaṃ sā nimitte 'pi samānā ।

[543,viii]

atha prādhānyena dravyameva pratipādyate guṇastu mādhuryādirnna pratīyamāno 'pi vācyo nāntarīyakatayā pratīteḥ ।

[543,ix]

	na vivakṣā vinābhāvī pradhānaguṇatānayaḥ ।
	yadu〈d〉diśya pravṛttiḥ syāttasya prādhānyasaṅgatiḥ ॥ 234 ॥ (PVA)

[543,x]

tatra kadācinmādhuryyameva pradhānaṃ kadācid dravyamiti lokavyavasthā 〈।〉 lokavyavasthayā ca vācyavācakābhāvaḥ । tathā hi ।

[543,xi]

	madhureṇārthibhāvaścet guḍaṃ bhakṣaya sarvadā ।
	yadyartho vyādhyabhāvena tatkṛtyai madhu bhakṣaya ॥ 235 ॥ (PVA)

[543,xii]

yadā lolupajātīyaḥ kaścid bhakṣakastadartha guḍopadeśo mādhurya pratipādayati । yadā tu prabhāvaviśeṣāt śleṣmanivṛttaye pratipādayati madhvādikantadā dravyamātrapratipādakaṃ pradhānaṃ tasmād dvayameva pratīyate । pradhānaguṇabhāvastu kadācit kathañcit kasyaciditi vibhāgaḥ । tatra dvaya 〈ma〉 pratītau nāparannimittamiti prasiddhamātrakamavaśiṣyate ।

[543,xiii]

athāpi syādupalakṣaṇaṃ nimittaṃ na tasya vācyatā । yathā katarad devadatta〈sya〉 dhāma 〈।〉 yatra kāka iti na kākasyāpi gṛhavacanavācyatā । yathā na vācyatā tathā tadabhāve 'pi devadattagṛhameva tena tasya nopādeyatā । tathā brāhmaṇādiśabdānāmapi manuṣyatvādiparicodanāyāṃ na ca kākenāsādhūpalakṣyate tasyānityatvāt 〈।〉 prekṣāpūrvākārī hi kākenopalakṣitamanyad 〈eva〉 devakulādikaṃ nimittīkaroti । anyathā vyavahārābhāvaḥ ।

[543,xiv]

kathantarhi avācyabhūtaḥ kāka upalakṣaṇaṃ 〈।〉 pratyakṣasiddhatvādata eva kākaśabdenaivāsya pratipādanaṃ 〈।〉 na tvevaṃ jātyādinimittanāmapi paravācaka〈tva〉 pratipādanaṃ । tasmādavā<544>cyamapi vyavacchedakambhavati yat pṛthak pratipādyate । yattu tata eva śabdāt pratīyate tad vācyameva 〈।〉 śabdena buddhāvāhitasya vācyatvavyapadeśāt । tatra pratītireva śabdānna vācyateti cet । "pratītisiddhopagame śaśinyanivāraṇād" vācyatāyāḥ । nimittavannimittavatyapi tā〈'〉bhāvaḥ syādityataḥ । pratītita eva vācyatve nimitte 'pi samānaṃ ।

[544,ii]

nanu tailaṃ dīyatāmiti pātraṃ pratīyamānamapi na vācyaṃ tailaśabdasya । na tasya sarvadā pratītyabhāvāt । svayamānīte〈pi〉 pātre tailadānasyārthitāsaṃbhavāt । tasmādanabhidhīyamānasya śabdāntarāpratipāditasya nopalakṣaṇatvasambhavaḥ । lakṣitena hi kiñcillakṣayituṃ śakyate । alakṣitena lakṣaṇe'tiprasaṅga । atha prathamamupalakṣaṇāt । tataḥ punaratyantābhyāsāt sa śabdastadvyavacchinna eva pravarttate vināpi tadā nimittapratītiṃ । evantarhi śvamāṃse 'pi pravarttatāmagnihotrādiśabdastannimittasya kākavat tatra vṛttatvāt । anyathā kathaṃ na vastvartheṣu gośabdaḥ pravarttate । tatra tasya prasiddhatvāditi cet । śvamāṃsenāpi kāladeśāntare pratītirnnāstīti kuta etat । tasmād vācyavācakabhāvo nāmāniyata evecchāracitaṃ saṃketabalāvalambanatvāditi na kācitkṣatirvedasyāpauruṣeyatve 'pi duṣṭatāyāḥ । sarvatra yogyatāyā anivāraṇāt ।

[544,iii]

	tāṃ yogyatāṃ nirundhānaṃ, saṃketapratiṣedhajā ।
	pratihanti pratītākhyā yogyatā viṣayā'numā ॥ 126 ॥
	śabdānāmarthaniyamaḥ saṃketānuvidhāyināṃ ।
	netyanenoktamatraiṣāṃ pratiṣedho virudhyate ॥ 127 ॥

[544,v]

yo hi śvamāṃsādikaṃ nāgnihotrādiśabdārtha ityāha । tasya yogyatāviṣayānumā pratirodhinī । yataḥ । śabdānāmābhidheyaniyamaḥ saṃketamātrapravṛttīnāṃ nāstīti koyanniyama ekenaivābhidheyena bhavitavyamiti । tatra ya āha । pratītibādhitaṃ śvamāṃsābhakṣaṇakalpanamiti sa paryanuyujyate । pauruṣeye veda iti pratītibādhitamidamapi । yataḥ । ṛggirāvṛcaścakruḥ sāmāni sāmagirāviti pratīteḥ । atha karotiḥ smaraṇe varttate na nirvarttana eva । tathā hi saṃskāre 'pi dṛśyate । pṛṣṭhaṃ kuru pādau kurviti 〈।〉 na 〈।〉 atrānyathā'sambhavādeva pratītiḥ । atha prāmāṇyamanyathā na bhavediti kalpanā । sarvāgamānāmapyapauruṣeyatāprasaṅgaḥ । tatkalpanānimittasadbhāvāt । ata eva saugataḥ ।

[544,vi]

	naimittikyāḥ śruterarthamarthamvā pāramārthikaṃ ।
	śabdānāṃ pratirundhāno na vācyastena vārṇiṇataḥ ॥ 128 ॥

[544,vii]

naimittikī śrutirnna kācidastīti yadi vadenna tasya doṣaḥ paramārthataḥ sambandhabalena netyapi yadi pratibrūyāt na vācya evāsau । yastu sāṃketikamapi mīmāṃsakādirnnetyāha । sa evocyate । tataḥ prasiddhibādhanamayuktaṃ ।

[544,viii]

	tasmād viṣayabhedasya darśanāya pṛthakkṛtā ।
	anumānābahirbhūtā pratītirapi pūrvavat ॥ 129 ॥

<545>

[545,i]

yathā śāstraṃ svavacanañca prastāvāśrayatvenābhyupagatambādhakaṃ bhavati । nānyathā । pratijñānasyārthasya bādhanāt । na sarvathā viparyayasya bādhanameva । dvayostulyakakṣatvāt । tathā pratītirapi na pāramārthikārthasya bādhikā'pi tu pratītimātrakaprasiddhasya pratikṣepasya bādhiketi paramārthaḥ ।

[545,ii]

	siddhayoḥ pṛthagākhyāne darśayaṃśca prayojanam ।
	ete sahetuke prāha nānumādhyakṣabādhane ॥ 130 ॥

[545,iii]

tatrācāryeṇedamuktaṃ । svarūpeṇaiva nirddeśyaḥ svayamiṣṭo 〈'〉 nirākṛtaḥ pakṣaḥ । yadi pratyakṣānumānāgamaprasiddhena । tadyathā । aśrāvaṇaḥ śabdo nityo ghaṭa iti । na santi pramāṇāni prameyārthānīti pratijñāmātreṇa । yatrāpyasādhāraṇatvādanumānābhāve śābdaprasiddhena viruddhenā〈rthenā〉 podyate na sa pakṣa iti । anumādhyakṣabādhane । mukvāgamaprasiddhibādhane sahetuke prāha । pratijñāmātreṇa śābdaprasiddheneti । anyathā yadi viṣayabhedopadarśanannābhimatamabhaviṣyadācāryasya sahetukatvamanayoreva na brūyāt । tasmādayamevābhiprāyaḥ pradhānabhūtasya sakalanyāyavādināṃ nyāyaparameśvarasya ।

[545,iv]

na khalu prayojanavivekaparamanasaḥ paripuṣṭetaraprayojanavacasaḥ sambhavanti vacasvinaḥ । tathā hi ।

[545,v]

	antarvindhyanivāsisāndravitatadhvāntoddhata dhvaṃsidhīr ।
	atyuccairudayādrisantatasatapreṅkha nmayūkhotkaraḥ ॥ 236 ॥ (PVA)
	ācāryo na vibhārgagaḥ pratihato nānyairapūrvoravir ।
	nnāstavyastagabhastihastaviphalaprārambhasambhāvitaḥ ॥ 237 ॥ (PVA)

[545,ix]

tasmād viṣayabheda evātra yuktaḥ । pariśiṣṭantu prāgevoktaṃ ।

{3.1.3.4.5}

<5. pratyakṣabādhā>

[545,x]

	tatrāpyadhyakṣabādhāyaṃ nānārūpatayā dhvaneḥ ।
	prasiddhasya śrutau rūpaṃ yadeva pratibhāsate ॥ 131 ॥
	advayaṃ śabalābhāsasyādṛṣṭerbuddhijanmanaḥ ।

[545,xii]

adhyakṣabādhāyāmapi vaktavyamastyeva । yadi nāma gamyamānatvādācāryeṇa noktaṃ । tatrāpi na vaktavyaṃ । aśrāvaṇaḥ śabda iti na sambandhasya pratiṣedhaḥ । kintarhi 〈।〉 yadrūpaṃ śrutauṃ pratibhāsate । advayaṃ śabalāyāṃ buddherananubhāvāt । nahi jātisamba〈ndha〉ādīnāṃ śabdapratibhāsasahacaritaḥ pratibhāsaḥ । apratibhāsamānañca kathaṃ pratyakṣamapratyakṣapratikṣepe ca kathaṃ pratyakṣabādhā । tadetatpratipādayiṣyate । tasmāt pratibhāsina eva rūpasya pratikṣepe doṣaḥ pratyakṣabādhālakṣaṇaḥ ।

[545,xiii]

	tadarthārthoktirasyaiva kṣepedhyakṣeṇa bādhanaṃ ॥ 132 ॥

[545,xiv]

tadarthamevācāryeṇa ।

<546>

[546,i]

pratyakṣārthānumānāptaprasiddhena nirākṛta〈ḥ ।〉 ityarthasya grahaṇaṃ tasyaiva rūpasyārthatvāt । tajjā tyādikamarthaḥ । pratyakṣe pratibhāsasāmarthyābhāvāt ।

< 4. sāmānya-cintā>

{3.1.4.0}

[546,ii]

yatra tvapratibhāsanaṃ na tatpratyaśakṣamiti na pratyakṣabādhitastatpratikṣepaḥ ।

[546,iii]

etadevāha ।

<1. sāmānyaṃ vyāvṛttilakṣaṇam>

{3.1.4.1.0}

[546,iv]

	tadeva rūpaṃ tatrārthaḥ śeṣaṃ vyāvṛttilakṣaṇaṃ ।
	avasturūpaṃ sāmānyamatastannākṣagocaraḥ ॥ 133 ॥
	tena sāmānyadharmāṇāmapratyakṣatvasiddhitaḥ ।
	pratikṣepe 'pyabādheti śrāvaṇektyā prakāśitam ॥ 134 ॥

[546,vi]

parisphuratpurovarttirūpeṇa pratibhāsamānamevārthaḥ । sāmānyasambandhādayastu tathābhūtarūpavyāvṛttitaḥ parikalpitā nārtharūpāḥ । vijātīyarūpavilakṣaṇatvasyaiva darśanāt । sāmānyasya cāparasya dvitīyarūpavadapratibhāsanāt । nanu ।

[546,vii]

	vilakṣaṇatvaṃ nāmedaṃ sajātīnāṃ parasparaṃ ।
	vijātīyasajātīnāṃ vyavahārastataḥ katham ॥ 238 ॥ (PVA)
	gavāmeva yathānyasmādagovyāvṛttidarśanaṃ ।
	gavāśvānāntathānyasmād goraśvācca vilakṣaṇāt ॥ 239 ॥ (PVA)
	tato vyāvṛttimātreṇa nāsāṃ kārya prasidhyati ।
	vasturūpantu sāmānyaṃ vibhāgena vyavasthiteḥ ॥ 240 ॥ (PVA)
	pravarttayatyasāṃkaryaṃ vyavahārantadarthināṃ ।
	svarūpeṇa pratītasya na sāṃkaryasya sambhavaḥ ॥ 241 ॥ (PVA)

{3.1.4.1.1}

<(1) sāmānyanirāsaḥ>

[546,xii]

tadetadasat । yataḥ ।

[546,xiii]

	sāmānyādisvarūpeṇa yadi jātu pratīyate ।
	svarūpeṇa pratītasya na sāṃkaryaṃ prasaktimat ॥ 242 ॥ (PVA)
	svarūpāpratibhāse 'pi yadyasāṃkāryasambhavaḥ ।
	samarthakāradṛṣṭānāmasāṃkarya pratīyatāṃ ॥ 243 ॥ (PVA)
	vyaktivyaṅgyaṃ hi sāmānyaṃ vyaktirūpamalakṣitaṃ ।
	vyañjakaṃ na vibhāgena vyavahārastataḥ katham ॥ 244 ॥ (PVA)

[546,xvii]

na yāvad vyaktīnāṃ sajātīyavijātīyānāmasāṃkaryantāvanna sāmānyamasāṃkaryeṇa pratīyate । yāvacca sāmānyannāsaṃkarapratītikaṃ na tāvat vyaktyasaṃkarapratītiritītaretarāśrayatvādapratītireva sāmānyasya ।

[546,xviii]

atha sāmānyameva prathamaṃ pratīyate nāgṛhītaviśeṣaṇāviśeṣyabuddhiriti ।

<547>

[547,i]

tadasat । sāmānyamapi kadācid viśeṣyameva parasparaṃ viśeṣaṇaviśeṣyabhāvāt । sāmānyasya ca sarvadā viśeṣaṇatve vyaktisandehe 'pi kasmānna pratītiḥ । tadviśeṣaṇaṃ yadvyavacchedakaṃ tacca vyavacchedakaṃ yatsandehavyāvarttanasamarthaṃ । tathā hi ।

[547,ii]

	naiva vyāvarttaterthātmā vidyamānaḥ svarūpataḥ ।
	avidyamānarūpastu daivenaiva nivarttitaḥ ॥ 245 ॥ (PVA)
	viśeṣaṇasahasre 'pi na pūrvasya nivarttanaṃ ।
	vyaktinirddhāraṇat tasmāt sāmānyasya viniścayaḥ ॥ 246 ॥ (PVA)

[547,v]

ayaṃ sa gauriti niścayo rūpanirddhāraṇamātrakādeva 〈pra〉 varttate ।

[547,vi]

	samānatā hi sāmānyavyaktīnāñca samānatā ।
	saṃsthānaśaktibhedena tasmājjātiranarthikā ॥ 247 ॥ (PVA)

[547,vii]

kakudādisaṃsthānaṃ vāhādiśaktiśca yadi sāmānyaniścayahetustadeva sāmānyaṃ taccāvyatiriktameva tābhyaḥ । avāntarabhede kathantatsāmānyaṃ 〈।〉 sāmānyavādino 'pi kathaṃ vyaktiḥ । vilakṣaṇaireveti cet kinna karkkādibhiḥ । teṣāmasāmarthyāccet । eṣāmvilakṣaṇatve kathaṃ sāmarthyaṃ parasparataḥ । vastu svabhāvairuttaramvācyamiti cet । na । pādaprasāraṇamātrametat trāṇaṃ । anyathā sāmānyamantareṇaiva varṇṇasaṃsthānamātreṇāsāṃkaryavyavahāramātrasiddhernna vaktavyametat । sāmānyamantareṇa kathamiti । atra vastusvabhāvairuttaramvācyamiti parihārasya kākairabhakṣaṇāt । na ta kakudādisaṃsthānasya sāṃkaryamanyatrā darśanāt । yatra tu brāhmaṇādau saṃsthānādisākaryaṃ । tatra viṭasamayamātraṃ śaraṇaṃ sadācāramātramadyapādīnāṃ । tasmāt sudūramapi gatvā tadanyavyāvṛttireva hetuḥ sāmānyavibhāgenāparamiti vyarthakamaparaṃ । api ca ।

[547,viii]

	brahmahatyādidānādipāpapuṇyavyavasthitiḥ ।
	śāstrādeva tato mānanirūpaṇamanarthakaṃ ॥ 248 ॥ (PVA)

[547,ix]

ityuktametat । neha sāmānyadharmāṇāṃ pāpapuṇyajanakatvādīnāṃ pratikṣepe 'pyabādhā tatprakṣepakṛtaḥ 〈।〉 etacchrāvaṇaśabdena prakāśitaṃ । indriyavijñāne teṣāmapratibhāsanānna cānumānabādheti । yadi tatra tadrūpabādhane doṣa ityetat pratipādyaṃ śabdasvalakṣaṇaṃ nāstītyeva kasmānnoktaṃ 〈।〉 kintaddhitāntena sambandhinimittena śabdenokteḥ । evantu vacane〈na〉 sambandhanirākaṇamevātrābhipretaṃ । sa cānvayavyatirekasamādhigamya eva tatkathamiyaṃ pratyakṣabādhodāhṛtiḥ । anenāpi śabdena vivakṣābaśādabhipretortha ucyata eveti na doṣaḥ 〈।〉 vācakena kasmānnocyata iti cet । na । yataḥ ।

[547,x]

	sarvathā'vācyarūpatvāt siddhyā tasya samāśrayāt ।
	bādhanāt tadbalenoktaḥ śrāvaṇenākṣagocara; ॥ 135 ॥

[547,xi]

nahi śabdasvalakṣaṇaśabdo 'pi vācakaḥ svalakṣaṇasya । sarvaśabdānāṃ sāmānyaviṣayatvāt । atha svalakṣaṇaśabdaḥ sāmānyavṛttirapi svalakṣaṇamovopalakṣayati tadadhyavasāyataḥ । evantarhi śrāvaṇaśabdo 'pi śravaṇendriyagrāhyatopalakṣitaṃ rūpaṃ svalakṣaṇamevāha । tallakṣaṇatvāt svalakṣaṇasya । na hīndriyagrāhyatvā〈da〉 paramapi sāmānyaṃ prasiddhaṃ prayojanamapyastyeva pramāṇa<548>prasiddhatvapratipādanaṃ । siddhyā pramāṇena tasya bādhakatvasya samāśrayādāśrayaṇāt । tadbalenaiva bādhanāt । pramāṇaprasiddho hyarthaḥ parasyāpramāṇaprasiddhasya bādhakaḥ 〈।〉 sa hi viruddhatayā pratīyamānaḥ parasyābhāvaṃ prabodhayati 〈।〉 tadabhāvapratipādanameva bādhakatvaṃ na bādhyabādhakabhāvaḥ । tataḥ pramāṇamidamanena pramāṇena prasiddhaṃ śabdasvalakṣaṇamiti । saparikarapratipādanaṃ hi parisphuṭapratipattikamiti prayojanaṃ । anumānavirodhe 'pi nityo ghaṭa iti । padārthānāṃ satāmevābhivyaktiṃ paśyatonupalakṣitatattvasya sāṃkhyasya nityatābhyupagamaḥ । sonumānabādhitaḥ ।

[548,ii]

	kāraṇānāṃ na sāmarthyamevaṃ sati tadā bhavet ।
	tataḥ kāraṇabhāvena vinā paryeṣaṇaṃ bṛthā ॥ 249 ॥ (PVA)

[548,iii]

kāraṇābhimataparyeṣaṇaṃ hi kāraṇatvamantareṇa vṛthā bhavet । karttavyasya tena kasyacidabhāvāt । vyaktiḥ kriyata iti cet । nanu vyaktirapi padārthasvabhāvā padārthasya nityatve vyakterapi nityatvāt sadā sthitaiveti na kiñcit karttavyam । atha vyaktiḥ kriyate na padārthabhinnā tarhi sā padārthato viruddhadharmādhyāsāt । abhede padārthasyāpi kāryatāprasaṅgaḥ ।

[548,iv]

	na ca pramāṇaṃ mṛtpiṇḍe ghaṭāderasti sādhakam ।
	kāryatvādasti tatreti sattve kāryasya kā kriyā ॥ 250 ॥ (PVA)
	vyaktiḥ sattvaṃ vinā nāsti vyaktibhāve ca sambhavet ।
	pradīpāderiva vyaktiḥ sarvasmāditi cenmatiḥ ॥ 251 ॥ (PVA)
	kulālāderivotpattiḥ sarvasmānna kimiṣyate ।
	paramāṇuśo 'pi mṛtpaṇḍanayane'nyatra dṛśyate ॥ 252 ॥ (PVA)
	tadasti tatrādṛṣṭañcet kharaśrṛṅge 'pi tadbhavet ।
	paścāttasya na dṛṣṭiścet paścād dṛṣṭastadā bhavet ॥ 253 ॥ (PVA)

[548,xi]

yadi paścādupalabhyate ghaṭaḥ paścādeva bhavatu vyaktivat । pūrvantu kathaṃ sadbhāvaḥ । vyaktiranyathā na yukteti cet । ayamaparostu doṣo na tvanupalabhyastīti śakyamvaktuṃ ।

[548,xii]

nanvanupalabdhirupalabdherabhāvaḥ tata upalabdhireva nāsti kathamabhāvo bhāvasya । yadyevaṃ śaśaviṣāṇādīnāmabhāvo na sidhyet । tato'sadakaraṇāditi heturnna syāt । tataḥ śaśaviṣāṇārthino 'pyupādānopādānambhavet । yataḥ ।

[548,xiii]

	tadasti tatra tenāsya tatkāraṇatayā grahaḥ ।
	tadutpattyā vinā bhūtaṃ taccedasanmatam ॥ 254 ॥ (PVA)
	tadutpādanaśaktamastitvādeva gamyate ।
	anyathā ca gatau tasya tasyāstitvaṃ na gamyate ॥ 255 ॥ (PVA)
	atha yasmād yadutpannantattatrāstīti gamyate ।
	utpatteḥ prāgavijñātaṃ tasyāstad gamyatāṃ katham ॥ 256 ॥ (PVA)
	sattvena nahi sambandhastathotpattiḥ prasidhyati ।
	yathā ca kāraṇāt kāryantatsattvādapi tadbhavet ॥ 257 ॥ (PVA)
	yatpūrvakaṃ hi yatkāryantattasyeti vyavasthiteḥ ।
	tatsattvapūrvakaṃ kāryantattasyaiva kathambhavet ॥ 258 ॥ (PVA)
	itarasyeva cecchakteḥ sarvakāryasamudbhavāt ।
	śaktereva hi śaktiḥ syādabhede ca kathambhavet ॥ 259 ॥ (PVA)
	vyakteścekchaktito jātirvyaktiḥ kiṃ śaktitaḥ parā ।
	parā cennāstyajanyā syāt saṃtī cejjanyate katham ॥ 260 ॥ (PVA)
<549>
	vyakiśca buddhiḥ sāpyasti tatastasyā na janyatā ।
	atha samvedanaṃ vyaktistasyājanyasya kā janiḥ ॥ 261 ॥ (PVA)
	tasmānna vyaktikāryatvaṃ kārakāṇāṃ pramānvitam ।
	ghaṭe santamasasthe tu pramāṇamanumānavit ॥ 262 ॥ (PVA)
	mṛtpiṇḍādau tu naivāsti ghaṭādīnāṃ pramāṇavit ।
	sarvameva tato'nityaṃ vyaktivat kṛtakatvataḥ ॥ 263 ॥ (PVA)
	tatoyaṃ nityatāpakṣaḥ kutonumitibādhitaḥ ।
	pratyakṣārthānumānāptaprasiddhena svadharmiṇi ॥ 264 ॥ (PVA)
iti

[549,vii]

svadharmivacanantarhi kimartham । tathā hi ।

[549,viii]

	pramāṇabādhitaḥ pakṣo neti yuktamidaṃ matam ।
	paratra tatra vā dharmiṇyetat kvātropayogavat ॥ 265 ॥ (PVA)

[549,ix]

nahi paragharmiṇi bādhitamabādhitambhavati । sarvathā bādhitaṃ sādhayitumaśakyamiti hetuviṣayatvābhāvādapakṣa iti nyāyaḥ ।

[549,x]

atrocyate ।

[549,xi]

	sarvatra vādino dharmo yaḥ svasādhyatayepsitaḥ ।
	taddharmavati bādhā syānnānyadharmeṇa dharmiṇi ॥ 136 ॥

[549,xii]

sarvatraiva dharmiṇi tasya dharmasya sambhave 'pi svaparamatena । tathāpi yaḥ svayamvādinā dharmaḥ sādhayitumiṣṭastaddharmavati dharmiṇi bādhyamāne yadi bādhā bhavettadā doṣo na tvanyadharmaviśiṣṭe dharmiṇi bādhyamāna iti svadharmivacanam ।

[549,xiii]

	anyathāsyoparodhaḥ ko bādhitenyatra dharmiṇi ।

[549,xiv]

ayamatra nyāyaḥ । taddharmavatyeva dharmiṇi bādhyamāne bādhā nānyadharmavati kṣatiriti ।

[549,xv]

	gatārthe lakṣaṇe nāsmin 〈sva〉dharmivacanaṃ punaḥ ॥ 137 ॥
	bādhāyāṃ dharmiṇo 'pi syāt bādhetyasya prasiddhaye ।
	āśrayasya virodhena tadāśritavirodhanāt ॥ 138 ॥

[549,xvii]

svarūpeṇaiva nirddeśyaḥ svayamiti lakṣaṇādeva siddheḥ । svadharmayukta eva ca dharmī vādinā svayamiṣṭaḥ । tathā sati tasyaiva tadanurūpabādhane naiva doṣaprasaṅgo nānyasya sambhavaḥ ।

[549,xviii]

naitadasti । dharmiṇo 'pi bādhāyāṃ yathā syādāśrayavirodhadvāreṇa taddharmasyāpyabhāvāprasaṅgataḥ ।

[549,xix]

	anyathaivamvidho dharmaḥ sādhya ityabhidhānataḥ ।
	tabdādhāmeva manyeta svadharmi vacanantataḥ ॥ 139 ॥

[549,xx]

evamvidho dharma iti prakṛtadharmiviśiṣṭaḥ । tasyaiva bādhane doṣaḥ syānna dharmiṇo 'pi bādhanaṃ doṣavanmanyate ।

[549,xxi]

	nanvetadapyarthasiddhaṃ sattyaṃ kecittu dharmiṇaḥ ।
	kevalasyoparodhe 'pi doṣavattāmupāgatāḥ ॥ 140 ॥

[549,xxii]

taddharmabādhanañced doṣavaddharmidvāreṇa vā bhavatu sākṣādvā 〈।〉 sarvathā sādhyadharmabādhanaṃ doṣavat ।

<550>

{3.1.4.1.2}

<(2) vyomādirasad>

[550,i]

sattyametat । tathāpi vipratipattiniṣedhārthametat । tathā hi । kecit kevaladharmibādhane 'pi doṣa aivati kathayanti ।

[550,ii]

	yathā parairanutpādyā pūrvarūpanna khādikaṃ ।
	sakṛcchabdādyahetutvādityukte prāha dūṣakaḥ ॥ 141 ॥
	tadvada vastusvabhāvo'san dharmī vyomādirityapi ।
	naivamiṣṭasya sādhyasya bādhā kācana vidyate ॥ 142 ॥

[550,iv]

vādī prāha । paraiḥ sahakāribhiḥ khādikamanutpādyāpūrvarūpanna bhavati śabdādeḥ kāryasya sakṛdajananāt । yadyanutpādya rūpaṃ bhavet sakṛdeva svakārya śabdādikaṃ kuryāt ।

[550,v]

atra prativādyāha । athaivāyamanutpādyā pūrvarūpatā'bhāvaṃ sādhayati vyomādīnāṃ tathā vyomādidharmiṇo 'pi vastutvābhāvaṃ sādhayati । na dharmibādhanaṃ kevalaṃ doṣavat । na hyevaṃ vādino doṣaḥ 〈।〉 tena hi vastubhūtamākāśādikaṃ na bhavatītyetadeva sādhayitumiṣṭaṃ । tato'vastubhūtākāśadharmiṇyanutpādyāpūrverūpapamākāśādikaṃ na bhavati sakṛdahetutvāditi na doṣaḥ । vikalpapariniṣṭhite dharmiṇi sādhyasādhanād vastubhūtastu dharmī na tasya । tena tasya kevalasya bādhāyāmapi na doṣa ithi svadharmivacanaṃ । nahi paradharmiṇi bādhyamāne sa dharmo na sidhyati । tataḥ sādhyadharmi siddheravyāghātādadoṣaḥ ।

[550,vi]

athavānutpādyāpūrvarūpanna bhavati sakṛdahetutvāt । asyāyamarthaḥ । anityamākāśaṃ 〈।〉 tatra paraḥ । nityamākāśaṃ dharmibādhitambhavati । bādhyatāntathāpyanityamākāśandharmi bhaviṣyati । avaśyaṃ hi hetunā sādhyaviparyayo bādhitavyaḥ । nityo hi dharmī na prakṛtasādhyadharmākārastatastadbādhane ka iva doṣaḥ । yadyasau dharmastadbādhanena sidhyet syādeva doṣaḥ ।

[550,vii]

	tathā hyanityamākāśaṃ svarabhedasya sambhavāt ।
	ślaṣmādinopaghāto hi galabandhasya saṃbhavo ॥ 266 ॥ (PVA)

[550,viii]

galavile hyākāśa upahate svarabhedasya sambhavaḥ । tathā hi saṃkaṭavipula 〈ta〉 dikaṃ vivarāṇāṃ dṛṣṭamatādavasthyaṃ tānityatā । atha yadārthāntarabhāva eva tatrākāśantu tadeva vipulatādi kasmāt pūrvavannopalakṣyate । avaṣṭabdhatvāditi cet । avaṣṭambhaḥ kathannityasyeti yatkiñcidetat । api ca । paṭādyavayavī notpanna eva kevalaṃ tantau tantvantarasañcāramātraṃ । kasmādākarṣaṇe na pṛthagbhāva iti cet । galavilasyāpyākarṣaṇe śarīrasya kasmānna pṛthagbhāva iti yatkiñcidetat । tasmādanityamākāśamavastu vā 〈paramata〉 bauddhamatamityekānta eṣaḥ । athavā sapratighapadārthasaṃsṛṣṭamālokādikamevākāśamanyāsaṃsṛṣṭapadārthāntaramanityamākāśamiti sthita〈ḥ〉pakṣaḥ । tathābhūtasya dharmiṇaḥ sādhyadharmaviśiṣṭatā sādhyate । tatastadanyadharmibādhane na doṣa eva । yataḥ ।

[550,ix]

	dvayasyāpi hi sādhyatve sādhyadharmoparodhi yat ।
	bādhanaṃ dharmiṇastatra bādhetyetena varṇitam ॥ 143 ॥

<551>

[551,i]

yadyapi nāma sādhyadharmi dharmi samudāyasādhanantathāpi yatra dharmiṇi bādhyamāne sa prakṛto dharma uparudhyata eva tatra doṣa ityanena svadharmivacanena kathitaṃ । na tu tadasambaddhaparaparikalpita〈dharmi〉 bādhane । yataḥ ।

[551,ii]

	tathaiva dharmiṇo 'pyatra sādhyatvāt kevalasya na ।

[551,iii]

dharmī hi svarūpeṇa siddha evāprasiddhasya dharmiṇaḥ sādhyadharmasādhane upayogābhāvāt । tena viśiṣṭatayā tasya sādhanamabhimataṃ na svarūpataḥ । tataḥ kevalabādhane na doṣa eva ।

[551,iv]

nanu yena rūpeṇa dharmī tadādhāratayā samīhitastadrūpabādhane niyame na doṣaḥ । na vasturūpasya nityarūpasya vā'kāśasyāsamīhitatvāt । api ca ।

[551,v]

	dharmiṇaḥ sādhyasādharmyādanyadrūpaṃ bhavet yadi ।
	hetorvā tanniṣeddhāraḥ ke vayaṃ vastucintakāḥ ॥ 267 ॥ (PVA)

[551,vi]

na khalu vastubalāyātaṃ kiñcit kvicit pravarttamānaṃ kenacidvastucintābhiyoginā niṣeddhuṃ śakyam । pramā〈ṇa〉pratipannavastvanuyāyitvāt pramāṇikasya ।

[551,vii]

	yadyevamatra bādhā syāt nyānyānutpādyaśaktikaḥ ॥ 144 ॥
	sakṛcchabdādyahetutvāt sukhādiriti pūrvavat ।

[551,ix]

sukhaduḥkhamohātmakaṃ hi pradhānaṃ śabdādivyaktapadārthaheturiṣyate । tataḥ sakṛdahetutvādavastu sat sukhādikaṃ bhavet । pradhānarūpasya nityatvasya bādhane syādevāvastutā ।

[551,x]

tadasat । yataḥ ।

[551,xi]

	virodhitā bhavedatra heturaikāntiko yadi ॥ 145 ॥
	kramakriyā'nityatayoravirodhād vipakṣataḥ ।
	vyāvṛtteḥ saṃśayādeva śeṣavadbheda iṣyate ॥ 146 ॥

[551,xiii]

atra kramakriyāheturakramapratiṣedhena । kramakriyāyāścānityatayā virodhābhāvāt । tato 'nityatā'bhāvanna gamayatīti kathaṃ dharmibādhā । tadvādhayā ca dharmasya bādhā bhavet । tasmāt svadharmivacanaṃ ।

{3.1.4.1.3}

<2. dharmisvarūpanirāsaḥ>

[551,xiv]

	svayamiṣṭo yato dharmaḥ sādhyastasmāttadāśrayaḥ ।
	bādhyo na kevalo nānyasaṃśrayo veti sūcitam ॥ 147 ॥

[551,xv]

nahi kevaladharmibādhane vādīṣṭasādhyabādhanam । tadanyādhāradharmibādhane vā । tasmāt sādhyadharmopayogidha 〈i〉 rmabādhane doṣaḥ । tasmāt ।

[551,xvi]

	svayaṃśrutyānyadharmāṇāṃ bādhā'bādheti kathyate ।
	tathā svadharmiṇānyasya dharmiṇo 'pīti kathyate ॥ 148 ॥

[551,xvii]

ata evāha । yo hi dharmī dharmaviśiṣṭastatra yadi sādhyadharmaviruddhena pratyakṣānumānāgamaprasiddhena na bādhyate sa pakṣo'nyathā tadābhāsa iti pūrvokta evārtha iti ।

<552>

< 5. pakṣadoṣāḥ>

{3.1.4.2.1}

<1. hetunirapekṣaḥ pakṣadoṣaḥ>

[552,i]

nanvaparo 'pi 〈sa〉 pakṣābhāsaḥ aprisiddhaviśeṣyaḥ aprasiddhobhayaḥ aprasiddhaviśeṣaṇa iti । aprasiddhaviśeṣyaḥ tadyathā vibhurātmā । aprasiddhaviśeṣaṇaḥ sāṃkhyaṃ prati vināśī śabda iti । aprasiddhobhayaḥ । samavāyikāraṇamātmā । tatkathameṣāmanupanyāsaḥ 〈।〉

[552,ii]

na sadetat 〈।〉 yataḥ ।

[552,iii]

	pakṣadoṣo na yuktoyamuttarāvayavasthiteḥ ।
	pakṣopanyāsamātreṇa taddoṣatvavyavasthiteḥ ॥ 268 ॥ (PVA)

[552,iv]

yatra vibhurātmeti । yadi kaścid vibhutvayuktamātmānaṃ sādhyaṃ kuryāt kaḥ pakṣadoṣaḥ । dharmyabhāvena hetorāśrayāsiddhatvāditi cet । hetostarhi doṣo na sādhyasya tadanvayavyatirekānuvidhānāt । tathā vināśī śabda iti kva viśeṣaṇamasiddhaṃ । yadi śabde tadayamadoṣaḥ । yayo'ta eva sādhyate'nyathā kaḥ sādhyatārthaḥ । atha viparyayasidhyā'siddha ucyate । yadi nāma mūḍhasya 〈viparyaya〉 siddhistathāpi na tāvatā pakṣadoṣaḥ । yadi ca pramāṇena viparyayasiddhistadā tatpramāṇabādhita eva pakṣa iti sa doṣo mānaviruddhatālakṣaṇo na tu doṣāntaraṃ । atha dṛṣṭāntena siddhastadā sādhyavikalo dṛṣṭānta iti tasyaiva doṣo na pakṣasya । aprisiddhobhayasya tu bhayathā doṣa iti sarvemī hetudoṣo eva । atha hetudoṣādeva pakṣadoṣo 〈yaṃ〉 yataḥ sarvathā pakṣa eva na sidhyati । tathā ca sarve hetvādidoṣāḥ pakṣadoṣā bhaveyuḥ । na sa kaściddhetudoṣo yo na pakṣoparodhī । yataḥ ।

[552,v]

	sarvasādhanadoṣeṇa pakṣa evoparudhyate ।
	tathāpi pakṣadoṣatvaṃ pratijñāmātrasaṃjñinaḥ ॥ 149 ॥

[552,vi]

nahi taduparodhamātrakādeva tasya pakṣasya doṣaḥ । sādhanadoṣasyāpi pakṣadoṣatāprasaṅgāt । atha sādhanadoṣastaduparodhyapi na pakṣadoṣastadamadatra nyāyābhāvāt । atha pakṣasvarūpaṃ tatkālañcātikramya pakṣavyatiriktasādhanakālasvarūpopanipātitvāt pakṣasya na doṣo'pi tu hetorevānanvayādiko doṣaḥ ।

[552,vii]

tadapyasat । samānatvādananvasya । ananvayo hyasambandhaḥ sa 〈ca〉 dviṣṭatvādubhayasyāpi । athāpi syādāśrayāsiddhatā hi sādhyāpekṣā pakṣadoṣo na sādhanāpekṣā । sādhanāpekṣā tu sādhanadoṣa eva । uktamatra । yadi dvyamapi parasparāpekṣaṃ sādhayet kathaṃ sa pakṣadoṣaḥ । na cāyaṃ niyamaḥ । siddhe dharmiṇi sādhyasambandhamātrasaṅgama eva sādhanīya iti । svarūpeṇaiva nirddeśya iti vacanāt । kathantarhi uktamasiddhe dharmiṇi sādhanāsambhavāt । āśrayāsiddhatvena hetoreva tatrāsambhava ityabhiprāyaḥ । tasmādasiddhadharmidharmasamudāyo 'pi pakṣa eva । tasmāddhetunirapekṣa eva doṣaḥ pakṣa iti । tataḥ ।

[552,viii]

	uttarāvayavāpekṣo yo doṣaḥ sonubadhyate ।
	tenetyuktamato'pakṣadoṣo'siddhāśrayādikaḥ ॥ 150 ॥

<553>

[553,i]

uktametat ।

[553,ii]

	uttarāvayavāpekṣo na doṣaḥ pakṣa iṣyate ।
	tathā hetvādidoṣo 'pi pakṣadoṣaḥ prasajyate ॥ 269 ॥ (PVA)

[553,iii]

sarvaiḥ pakṣasya bādhātaḥ tasmāttanmātrasaṅginaḥ 〈।〉

[553,iv]

	pakṣadoṣā matā nānye pratyakṣādivirodhavat ॥ 270 ॥ (PVA)

[553,v]

tasmādasiddhāśrayādikaḥ pakṣadoṣo neti nyāyaḥ ।

[553,vi]

nanvaśrāvaṇaḥ śabdo nityo ghaṭa iti nānumānaṃ pramāṇaṃ । acandraḥ śaśīti dharmasvarūpaviparītavat vidhānenopadarśitā । na dharmidharma viśeṣadharmirūpabādhā । na codāharaṇamapradarśitaṃ sujñānaṃ । tatkimatra kāraṇamiti na vidmaḥ । atrocyate ।

[553,vii]

	dharmidharmaviśeṣāṇāṃ svarūpasya ca dharmiṇaḥ ।
	bādhāsādhyāṅgabhūtānāmanenaivopadarśitā ॥ 151 ॥

[553,viii]

anenaiva codāharaṇena dharmasvarūpanirākaraṇapradarśanapareṇa sarveṣāmeva svarūpaviśeṣāṇāmupadarśitā bādhā । kathamanyenānyasya darśanamiti cet । sādhyatvāviśeṣāt । tatra prativyakti nodāharaṇaṃ śakyamupadarśayituṃ na ca tadupadarśane prayojanaṃ । ekodāharaṇapradarśanenaiva taddharmaṇaḥ sujñānatvāt । upalakṣaṇamātrakaṃ hyudāharaṇaṃ ।

{3.1.4.2.2}

<2. avayavinirāsaḥ>

[553,ix]

nanu viśeṣaḥ kathandharmadharmiṇostaddharmā । na । uktāpekṣayā tasya viśeṣatvaṃ । sādhyantadevānyathā sādhanavaiphalyaṃ ।

[553,x]

	tatrodāhṛti diṅmātramucyaterthasya dṛṣṭaye ।
	dravyalakṣaṇayuktonyaḥ saṃyogerthosti dṛṣṭibhāk ॥ 152 ॥
	adṛśyasyāviśiṣṭasyapratijñā niṣprayojanā ।

[553,xii]

etānyudāharaṇāni nānyo'vayavyavayavebhyastulānativiśeṣāgrahaṇāt । nānyevayavā avayavinaḥ vā apratyakṣatvaprasaṅgāt । nāsti dravyaṃ guṇadravyāṇāṃ dravyādravyatvaprasaṅgāt । dharmisvarūpanirākaraṇena pāścātyamekaṃ । dharmidharmaviśeṣanirākaraṇena na codāharaṇadvyaṃ yathākramamādyaṃ ।

[553,xiii]

	yadrūpavyatiriktaṃ yattattathaivo 〈pa〉 labhyate ।
	tadrūpānupalambhe ca vyatireko na sidhyati ॥ 271 ॥ (PVA)

[553,xiv]

nahi vyatirekeṇānupalabhyamānaṃ vyatirekeṇa pratyakṣaṃ bhavati । avyatirekeṇopalabhyate vyatiriktañcopagamyate 'ta eṣa virodhaḥ ।

{3.1.4.2.3}

<3. dravyaguṇasāmānyanirāsaḥ>

[553,xv]

	yadi tvavayavā nānye pratyakṣatvamavāritaṃ ।
	pratyakṣovayavī yatra tadrūpāste 'pi tādṛśāḥ ॥ 272 ॥ (PVA)

<554>

[554,i]

anyathāvayavānāmavayavi 〈pratyakṣattve 'pya〉 pratyakṣatāyāmanyataiva na syāt । athavā nānye'vayavā avayavinastasyā pratvakṣatvaprasaṅgāt । anyattve hi teṣāmapratyakṣatāyāmavayavino 'pyapratyakṣatāprasaṅgāt । na hyapratyakṣā 〈vayavo〉 vayavī pratyakṣo bhavituṃ yuktaḥ prathamāvayavivadeva ।

[554,ii]

atha sthūlovayavī pratyakṣo nānya iti matiḥ । ekasya sthūlatā viruddheti pratipāditam 〈।〉 ato 'vayavasamāhāramātramavayavī nāparastasmātrānye'vayavā iti sthitaṃ ।

[554,iii]

tathā nāsti dravyamiti guṇavyatiriktamiti sambandhaḥ । guṇadravyāṇāṃ dravyādravyatvaprasaṅgāditi । guṇasya vā dravyatvaṃ dravyasya vā guṇatvamityarthaḥ । tathā hi vyatireke sati parasparavyāvṛttatvādrūpaṃ sattayādhiṣṭhitaṃ dravyasya grāhyaṃ guṇānāmapi tathaiveti nyāyaḥ । tato dvyoḥ parasparaparihāreṇa sthitatayoreko guṇo'nyad dravyamiti kuto vivekaḥ । aparasparaparihāre 'pi kuto vivekaḥ । atha guṇasya dravyatvaṃ <?>〈 guṇatvaṃ〉 dravyasya dravyatvamiti viveka iti matiḥ ।

[554,iv]

tadapyayuktaṃ ।

[554,v]

	svarūpavyatirekeṇa guṇatvādirnna vidyate ।
	guṇatvasyānyatāyāñca sattā tatrāpi vidyate ॥ 273 ॥ (PVA)
	tato dravyāviśeṣaḥ sa prāk prasaṅgo'nivāritaḥ ।
	sattve samastaṃ syād dravyaṃ vyatireketaratvayoḥ ॥ 274 ॥ (PVA)

[554,vii]

parasparaparihāreṇa 〈ava〉sthitatve na dravyetaratvayo rviveka iti siddhamevaitat । vyatireke tu dravyatvayogād dravyaṃ guṇatvayogād guṇa iti syād vivekāśaṅkā । tadapi na samyak । parasparaparihāreṇa sthitayo rūparasayoriva kuto dravyetarate । guṇatvādiyogāditi cet । na । guṇavyaktyā vyajyamāne guṇatvaṃ nānyathā । samānākāratāmātraṃ guṇatvaṃ dravyatvañca । tasya viśeṣastadvijātīyavyaktivyaktatvaṃ nāma । vijātīyavyaktitvañca vijātyā dhyāsitatvamitaretarāśrayadoṣaḥ ।

[554,viii]

atha jātīnāṃ svata eva vilakṣaṇatvaṃ parasparata ityucyate । tatrāpi vijātyadhyāsitatvameva vyāvṛttikāraṇaṃ । svarūpeṇa vyāvṛttatve vyaktīnāmapi tatheti vyarthikā parā jātiḥ । guṇa iti samānākārapratyayānibandhanatvāt । guṇatvāderguṇatvamiti cet । kimidānīmantargaḍunā sāmānyena । sāmānyākārapratyayanibandhanatvasya pratiniyamenaiva prasiddhatvāt svakaprayojanasya । tathā ca na dravyādravyayoḥ svarūpato viśeṣaḥ kaścit । tasmād dravyāstitve dravyādravyayoraviśeṣa eva । nāstitve tu bhavati viśeṣa iti yuktaṃ । samvṛtisad dravyaṃ tatonye guṇā iti । ubhayasvarūpaviśeṣanirākaraṇamukhenodāharaṇaṃ । tadyathā । sarvamvākyamanṛtārtham 〈।〉

[554,ix]

	anṛtārthamvacaḥ sarvamiti vākyānṛtatvayoḥ ।
	tatsvarūpaviśeṣasya kṣepe doṣo vivakṣite ॥ 275 ॥ (PVA)

[554,x]

vākyatvamanṛtatvañca sāmānyena yadā nirākarttumabhipretaṃ tadobhayasvarūpanirākaraṇaṃ yadā tu vākyasya dharmiṇo dharmonityatvañcānṛtābhidheyatvaṃ tadobhayaviśeṣanirākaraṇaṃ । sarvasya vākya〈sya〉 viśeṣasyānṛtābhidheyatvasya ca nirākaraṇāt । prāmāṇyaṃ hi vacanasāmarthyādatastena vākyatvānṛtābhidheyatkābhāvanirākaraṇaṃ 〈।〉 dharmiviśeṣaścātra kaścidanityatvādiko draṣṭavyaḥ 〈।〉 yadi hyānityatvaṃ

<555>

[555,i]

na sādhyate vyarthakameva vaktṛprāmāṇyāṅgīkaraṇaṃ । yadi nityatā syānna vaktā kiñcit kriyeteti vyartha eva vaktā syādataḥ svavacanaviruddhametat ।

[555,ii]

	yadi nityambhaved vākyaṃ vakturvyarthatvamāpatet ।
	avākyarūpopakṛtau siddhopasthāyitā patet ॥ 276 ॥ (PVA)

[555,iv]

vakturhi vākyasvarūpamanupakurvāṇasya na vākyopakāritā । atatkṛtopakāre na tasya kiñcidityanupakārī na vākyena vaktā pekṣyate । apekṣyate ca । tasmādanityatā tasya sādhanīyā । tatastadviśeṣanirākaraṇamukhenāyaṃ pakṣābhāsa iti kathitaṃ । tatra vārttikakāra udāharaṇadigmātrameva nidarśayati । anayā diśā śeṣodāharaṇavyākhyāpratipattyartha nāvayavyanyattvamātraṃ sādhyate । api tu dravyalakṣaṇayogena "kriyāvad guṇavat samavāyikāraṇaṃ dravyami"ti tathā dṛṣṭibhāvatvena ।

[555,v]

anyattvamātrantu yadyavayavinaḥ sādhyate । tadā samvṛtisanmātraṃ tatsiddhameva । paramārthasantovayavā samvṛtisannavayavīti siddhasādhanamanyattvamātre sādhye ।

{3.1.4.2.4}

<4. gurutvādhogatyorabhāvaḥ>

[555,vi]

	iṣṭo hyavayavī kāryaṃ dṛṣṭyā 'dṛśyeṣvasambhavi ।
	aviśiṣṭasya cānyasya sādhane siddhasādhanaṃ ॥ 153 ॥

[555,vii]

avayavaparamāṇvādivyatirekamātratayā prasiddha eva bhrāntabuddhyākāraḥ । tasyaiva sādhane niyamenaiva siddhasādhyatā । dṛṣṭa eva ca nāti dūravarttiparasparasāmīpyavyavasthitānāṃ saṃsaktakeśaviṣayaikaghanākāraḥ pratyayaḥ । tato na tāvanmātreṇa vijñānākāravyatiriktāvayavi prasiddhiḥ 〈।〉 ato dravyalakṣaṇayoga eva tatra sādhanīyaḥ । tatra ca gurutvaṃ guṇo'dhogatiśca kriyā । tayośca samavāyikāraṇatvamiti lakṣaṇayoge vijñānākāravyatirekasiddhiḥ । tathā ca ।

[555,viii]

	gurutvādhogatī syātāṃ yadyasau syāttulānatiḥ ॥ 154 ॥

[555,ix]

avaśyaṃ hi gurutvaprayuktādhogamane tadākṛṣyamāṇasya tulāśiraso 'pi natiḥ । na cāsāvasti । avayavādhikā tatosau na dravyalakṣaṇayukta ityāha ।

[555,x]

	tannirguṇakriyastasmāt samavāyi na kāraṇam ।

[555,xi]

yayorguṇakriyayorasau samavāyikāraṇaṃ tadabhāvena na tathā bhavatītyupasaṃhāraḥ ।

[555,xii]

	tata eva na dṛśyosāvadṛṣṭeḥ kāryarūpayoḥ ॥ 155 ॥

[555,xiii]

dṛśyatvamapi tasya nāstyeva । tasya hi dvyīgatirupacārato mukhyataśca । na tāvadupacārataḥ । tatkāryasya gauravāderadṛṣṭeḥ । nāpyupacā〈reta〉 rato rūpasyāvayavavyatirekeṇādṛṣṭervijñānākāra ya sthūlatayo〈pa〉 lambhāt । na dhikasya cādarśanāt ।

[555,xiv]

	tadbādhānyaviśeṣasya nāntarīyakabhāvinaḥ ।

<556>

[556,i]

anya viśeṣasyoktānyatāmātrāpekṣayā dravyalakṣaṇayogena tasya sādhyatvaṃ nāntarīyakatvena 〈।〉 anyathā'nyattvamātrasyāsādhyatvāt । tathā hi ।

[556,ii]

	gurutvādhogatityāge pratibhāsosya kevalaḥ ।
	pratibhāsaśca vijñānāvyatireke 'pyadurghaṭaḥ ॥ 277 ॥ (PVA)

[556,iii]

timiraviparītīkṛtadarśanaśaktinayanānāmapi keśadaṃśamaśakamakṣikādayo sadadhimokṣapakṣanikṣiptāḥ pratyakṣekṣitā ivāvabhāsante 〈।〉 na ca te tadavabhāsādevāsanto na bhavanti । atra ।

[556,iv]

	āsūkṣmād dravyamālāyāstolyatvādaṃśupātavat ॥ 156 ॥
	dravyāntaragurutvasya gatirnnetyaparobravīt ।

[556,vi]

sūkṣmadvyaṇukādipratidravyamālāyāstulāmānasaṅgamādanekadravyamadhyamadhyāsīnaṃ dravyāntaragurutvaṃ na śakyamu 〈pa〉 lakṣayitumiti tulānativiśeṣāgrahaṇaṃ । dvayorhi hemapiṇḍayoḥ saṃyoge yadyapyavayavyantaramutpannaṃ guṇakriyāvat । tathāpi dvyaṇukāvāntaradravyamālāpi tatrāsta eva । tatastadanantaragurutvamadhyapāti na lakṣyate । karpāsabhāramadhya śatitadaṃśupātagurutvamiva । na cālakṣyamāṇamapi tasya gurutvamadhogamanañca nāsti tatastannirguṇakriyastasmādityasiddhametat ।

[556,vii]

tadasat । yataḥ ।

[556,viii]

	nopalakṣyaṃ gurutvaṃ cet kutastasyādhikaṃ gatiḥ ।
	iyameva hi tadvittipratyāśā tatkṛtiḥ kathaṃ ॥ 278 ॥ (PVA)

[556,ix]

gurutvādhogativiśeṣamantareṇa pratibhāsamātrameva sidhyati । na ca tena siddhena siddhasādhyatāvyatikramaḥ । api ca ।

[556,x]

	tasya krameṇa saṃyukte pāṃśurāśau sakṛd yute ॥ 157 ॥
	bhedaḥ syād gaurave tasmāt pṛthak saha ca tolite ।

[556,xii]

krameṇa saṃyukte hi pāṃśurāśau gurutvayuktānekāva 〈vaya〉 vibhārasadbhāvānmahadgauravaṃ । sakṛd yute tveka evāvayavīti na mahad gauravamato bhedaprasaktiḥ । na copalambho bhedasya । anekāṃśunicayanipāte tūpalakṣyate । tato'sau na dṛṣṭāntaḥ ।

[556,xiii]

atha pūrvasakalāvayavi 〈vi〉 nāśe paryantavartyeka evāvayavī । tatonekāvayavināmabhāve samānameva gaurevamakrameṇānyathā ca saṃyukte pāṃśurāśāviti na doṣaḥ । tathā sati dravyamālātolya〈ta〉 iti na yuktaṃ syāt । antyasya tu gauravānumāpalakṣaṇaṃ na yuktam 〈।〉

[556,xiv]

athavā yāvadārambhakayorgurutvaṃ pṛthagbhūtayo〈ravayavayo〉 ravayavino 'pi tadārabdhasya tāvadeva । tato na bhavati tulānativiśeṣaḥ । evantarhi sarvāvayavināśe satyavayavina utpattiriti । paramāṇūnāmapi vināśa iti nityāḥ paramāṇava iti virodhaḥ siddhāntasya ।

[556,xv]

atha vibhāgena vināśaḥ paramāṇūnāṃ tu na vibhāgo'navayatvāditi cet । na 〈।〉 anavaya〈va〉tvasyāyogāt । avaśyaṃ hi pūrvāparadigbhāgena bhāvyaṃ mūrttimatāṃ । tasmānnāvayavināśa iti yuktaṃ ।

[556,xvi]

athāpi syād bhavatu paramāṇūnāṃ vināśa iti〈na〉 kā〈cit〉 naḥ kṣatiḥ । evantarhi ।

[556,xvii]

	krameṇa māṣakādīnāṃ saṃkhyāsāmyanna yujyate ॥ 158 ॥

<557>

[557,i]

pañcamāṣakaḥ piṇḍo na syādekatvā〈da〉vayavino māṣakāvayavināṃ vinaṣṭatvāt । ekameva suvarṇṇāmityādi bhavet । anekagauravasambhave hi pañcetyādisaṃkhyāsambhavaḥ । ekatvetvekasaṃkhyaivekatvādavayavinaḥ ।

[557,ii]

athaikatve 'pi gauravasya tathā vyapadeśastathā sati na paramārthaḥ saṃkhyā । tasmādavayavānāmavināśe tadgatāṃ saṃkhyopapadyate māṣakādisāmyanibandhanaṃ । tatonekadravyasambhave krameṇāvayavināmutpattergauravasya niyamena viśeṣataḥ ।

[557,iii]

atha śariśa<?>〈 sarṣa〉 pāduttarottaraṃ sakalameva nopalakṣyata ekānupalakṣaṇavat sarveṣāmaviśeṣāt ।

[557,iv]

naitadasti ।

[557,v]

	ekasyānupalakṣatve 'pyaṃśornnānupalakṣyatā ।
	tadaṃśunicayasyāpi tato nedaṃ samañjasaṃ ॥ 279 ॥ (PVA)

[557,vi]

na hyenāmupalakṣaṇe tatsaṃhātasyāpi । ekāṃ〈śu〉gauravānupalakṣaṇe 'pi bhāragauravopalakṣaṇāt । aṃśanicayaśca karpāsabhāravyapadeśabhāgī । kiñca ।

[557,vii]

	sarṣapādāmahārāśeruttarovṛtti mat ।
	gurutvaṃ kāryamālāyā yadi naivopalakṣyate ॥ 159 ॥
	āsarṣapād gurutvantadvaṇarṇakṣatamanalpakaṃ ।
	tolyantatkāraṇaṅkāryagauravānupalakṣaṇāt ॥ 160 ॥

[557,ix]

raktikā caturbhāgaḥ sarṣapaḥ । tasmāt sarṣapāt prabhṛtyā mahārāśe uttarottarakāryamālā nibandhanaṃ bṛddhimad gauravaṃ nopalabhyate । āsarṣapāttu gurutvamapacayavat pūrvapūrvaṃ sutarāmeva nopalabhyata iti prāptaṃ । ataḥ kāryagauravānupalakṣaṇāt kāraṇameva tolyaṃ pāriśeṣyāttasyeti nyāyaḥ parisphuṭa eva । gauravaviśeṣopayogitayopalabhyameva tolyannānyat । uttarottarasya〈hi〉 kāryasya gauravānupakṣaṇe tadgauravaṃ kāraṇasyāpi । taulatve tatkāraṇasya । tasyāpi tatkāraṇasyeti । eva yāvatkāraṇaṃ paramāṇavastolyāsteṣām parasya 〈kāraṇabhūtasya〉 ā vayavasyābhāvāt । tathā hi ।

[557,x]

	paryantāvayavidhvaṃse gurutvantu tayorapi ।
	punastadeva paśyāmo bhūyo dhvaṃse tayorapi ॥ 280 ॥ (PVA)
	tatonumānato vidmo gurutvaṃ paramāṇuṣu ।
	tato nāvayati dravyaṃ dravyalakṣaṇayuktimat ॥ 281 ॥ (PVA)

[557,xii]

api ca । aṃśorgauravānupalakṣaṇe 'pi bhāra eva tasya dṛṣṭatvāt । natvayavī dṛśyaḥ । kevalaṃ kāryadarśanādeva tasya sattā vyavasthāpyate ।

[557,xiii]

tacca sakalamasat । yataḥ ।

[557,xiv]

	na ca dṛṣṭoṃśuvat sortho na ca tatkāryamīkṣyate ।
	gurutvāgativat sarvatattulānu palakṣaṇāt ॥ 161 ॥
<558>
	māṣakāderanādhikyamanatiḥ sopalakṣaṇaṃ ।
	yathā svamakṣeṇādṛṣṭe rūpādāvadhikādhike ॥ 162 ॥

[558,ii]

pratyakṣānumānābhyāmapratītaṃ kathamastīti gamya〈tā〉 m ।

[558,iii]

nanu gurutvāgatāvapi prakārāntareṇāpi gateḥ sambhavāt kathamasat । na 〈।〉 anyasyāpi rūpāderanupalakṣaṇatvāt । māṣakāderavayivino nādhika 〈mapara〉 mavayavebhyaḥ । kathanna tarhi tulānativiśiṣāgrahaṇādityācāryeṇa pratiniyama uktaḥ । na 〈।〉 upalakṣaṇatvāt sā natiḥ । kevalocyamānāpyarasyāpi nidarśikā । kathaṃ sarvameva nopalakṣyata iti jñānavyaṃ kimatra jñātavyaṃ । yathāyathaṃ cakṣurādinā rūpāderadhikādhikasyānavagamāt । nahi rūparasādīnāmavayavebhyo viśeṣagatiravayavisambhave 'pi । tasmād guṇakriyāvad dṛśyāvayavyabhāva eveti dharmaviśeṣabādhadvāreṇa pakṣadoṣaḥ । ayañca pakṣaḥ । abhyupagamasvavacanānumānapratītivādhitaḥ ।

[558,iv]

	abhyupāyaḥ svavāgādibādhāyāḥ sambhavena tu ।
	udāharaṇamapyanyaddiśā gamyaṃ yathoktayā ॥ 163 ॥

[558,v]

rūpabādhādivat । avayavibādhakanyāyopadarśanamatonyadapyācāryanidarśitamudāharaṇamavagantavyaṃ । tacca prāgupadarśitameva ।

<5. naiyāyikapakṣalakṣaṇe doṣaḥ>

{3.1.4.2.5.1}

<(1) "sādhya" grahaṇaṃ nirarthakam>

[558,vi]

nanu sādhyanirddeśaḥ pakṣa pratijñetyetatpakṣalakṣaṇaṃ naiyāyikānāṃ asya ko doṣaḥ । asiddhahetudṛṣṭāntasyāpi tattvaprasaṅgaḥ ।

[558,vii]

nanu sādhyata iti sādhyaṃ । asiddhahetudṛṣṭāntau tu sādhayiṣyete । tatkathantayoḥ pratijñātvaprasaṅgaḥ ।

[558,viii]

sattyametat । yadi varttamānasādhyanirddeśa iti labhyeta ।

[558,ix]

	trikālaviṣayatvāttu kṛtyānāmatathātmakaṃ ।
	tathā paraṃ pratinyastaṃ sādhyanneṣṭaṃ tadāpi tat ॥ 164 ॥

[558,x]

trikālaviṣayo hi sarva eva kṛtyapratyayāḥ । tato bhāvisādhyatvamapi pratijñā syāt । kathaṃ sādhyasya bhāvitvaṃ tadā'tathātmakatvena nirddeśāt । sādhyamapi tat tadā sādhanatvena niddiṣṭaṃ । tena tadā'sādhyaṃ 〈।〉 na cāsiddhaṃ sādhanaṃ sādhyaṃ prati । tatastasya paścāt sādhanatvaṃ tataḥ paścāttanasādhyatayaiva tasya nirddeśaḥ pratijñā ।

[558,xi]

nanu yathā sādhyaśabda kārakāpekṣayā sādhyanna pratipādayati kriyate ghaṭa iti tathā sādhanatvena nirddiṣṭamapi na pratyāyayiṣyatīti । kutosiddhasādhanasya pratijñātvaprasaṅgaḥ ।

[558,xii]

sattyametad yadi nibandhanamatra pratyāyanādhikāro na syāt ।

<559>

[559,i]

	pratyāyanādhikāre tu sarvāsiddhāvarodhinī ।
	tasmāt sādhyaśrutirnneṣṭamviśeṣamavalambate ॥ 165 ॥

[559,ii]

pratyāyanādhikāreṇa nivarttyakārakāpekṣayā sādhyamaparasarvasādhyasaṃgrahārikaiva sādhyaśrutiḥ । ato na sādhyāntaravyavacchedasamarthā । kārakasādhyavyavacchedastu jñāpakahetvadhikārāt । na ca sahetukaṃ kiñcid bhavatītyahetukenāpi bhavitavyaṃ । sarvasya sarvatra bhāvaprasaṅgāt । na cāsādha〈na〉tvena nirddiṣṭaṃ sādhyampakṣa iti nibandhanamasti । tataḥ sādhyaśrutirnneṣṭamviśeṣamavalamvitumalaṃ । kārakasādhyavyāvṛttistu pratyāyanādhikārāditi na tayā sāmyaṃ ।

[559,iii]

	tenāprasiddhasandigdha hetudāharaṇa kṛtaṃ ।
	anyathā śaśaśrṛṅgādau sarvāsiddhe 'pi sādhyatā ॥ 166 ॥

[559,iv]

tathā cāsiddhadṛṣṭāntahetuvādaḥ prasajyata iti ।

[559,v]

anityaḥ śabdaḥ kṛtakatvāta ghaṭavaditi sāṃkhyaṃ prati । cākṣuṣatvādākāśavaditi vā । yadi tu prakaraṇānapekṣā bhavet pratilakṣaṇakṛtastathā śaśaśrṛṅgādāvapi sādhyatāprasaṅgaḥ ।

[559,vi]

athāpi syād 〈।〉 atrāpi "sādhyanirddeśaḥ pratijñe"ti na sarvasya pratyāyanādhikāre 'pi sādhyasya pratijñātvamapi tu sādhyamiti karmaṇi kṛtyapratyayavidhānāt । karma ca "kartturīpsitatamaṃ" karme ? (pāṇiniḥ.....) ti viśiṣṭameva yatra prakarṣaḥ । na ca sādhanatvena nirddiṣṭaṃ karaṇatvādīptitatamaṃ । anyathā payasaudanaṃ bhuṃkte iti na payasaḥ karaṇatvena vivakṣitasya karmatvaṃ bhojanakriyayā'pyamānasyāpi । tathepsitaṃ । nepsiṣyamāṇaṅkarma । api ca । pañcasvavayaveṣu lakṣyatayā prakṛteṣvavayavāntaralakṣaṇaviṣayaparihāreṇa pratijñālakṣaṇaṃ vyavatiṣṭhata ityasādhanabhūtasādhyanirddeśaḥ pratijñeti pratīyate । tathā caturvidhaṃ "sarvatantrapratitantrādhikaraṇābhyupagamasiddhānta" 〈nyāyasūṃtre〉 prakrame lakṣaṇavidhānādabhyupagamasiddhāntalakṣaṇaḥ sādhyanirddeśaḥ pratijñeti pratīternnātiprasaṅga iti na doṣaḥ ।

[559,vii]

tadetatsakalamasat । yataḥ ।

[559,viii]

	sarvasya cāprasiddhatvaṃ kathañcit tena na kṣamāḥ ।
	karmādibhedopakṣepaparihārāvivecane ॥ 167 ॥
	prāgasiddhasvarūpatvāt sādhyovayava ityasat ।
	tulyasiddhāntatā te hi yenopagamalakṣaṇaḥ ॥ 168 ॥

[559,x]

na khalu siddhānto siddhahetudṛṣṭāntavyavacchedakṛt । sarvasyāsiddhasya abhyupagamāt । śāstradṛṣṭasya hyabhyupagatasyābhyupagamasiddhāntatvāt । tasya ca hetutvenābhyupagame 'pi sādhyatābhyupagamo'vaśyaṃbhāvī nāsiddhasya hetuteti 〈।〉 trikālaviṣayatvantu kṛtyapratyayānāṃ pratipāditamabhyupagamaśabdo 'pi trikālaviṣayapratyaya eva kṛtyagrahaṇasyopalakṣaṇārthatvāt । tataḥ sakalasya siddhāntatā tulyā 〈।〉 tato 〈na〉 siddhāntopakramaḥ parihāraḥ ।

<560>

[560,i]

atha sādhanasya sādhyasya ca lakṣaṇe prakṛte sādhanalakṣaṇaparihāreṇa sādhyanirddeśaḥ pratijñe ti sādhya eva pratijñā na sādhananirddeśaḥ ।

[560,ii]

tadapyasat । sarveṣāmasiddhatvādavayavalakṣaṇānāmarthasyāsiddhatvāt prāglakṣaṇābhidhānāt । tataḥ sādhyarnirddeśaḥ pratijñeti sarvasya sādhyasya nirddeśa iti syāt । tadvinirmuktasya ca sādhanatvaṃ । athavā sādhanatvena nirmuktasya sādhyanirddeśya pratijñātvamiti ka imaṃ vivekaṃ vidhātumalaṃ । sandeha eva tarhīti cet । na 〈।〉 atrottarasya vakṣyamāṇatvāt ।

[560,iii]

nanu sādhyamiti karmaṇi kṛtyapratyayaḥ । karma ca kartturīpsitatamaṃ na ca sādhanatvenopāyatayābhīṣṭasyepsitamatvaṃ । tatkathantasya sādhyatā ।

[560,iv]

natadasti । sādhanasyaivopāyatayā sādhyatvenepsitatamatvāt । na cātiśayapratyayaḥ tatrāṅgīkṛtaḥ । yogavibhāgasya kaiścidabhyupagamāddaparairātiśāyikasya pratyākhyātatvāt । na ca bhūtapratyayastatra tantramekabacanamvākariṣyati kaṭau kaṭāniti ceṣṭatvāt । abhyupagamasiddhāntatā cāstyeva । tasmāt sādhyanirddeśaḥ pratijñetyasadetat । atra ca dharmī dharmaḥ samudāyo vā sādhyo bhavet ।

[560,v]

tatra dharme sādhyena sādharmyaṃ heturdharmiṇyanarthakaḥ ।

[560,vi]

yadi dharmaḥ sādhyaḥ tasya nirddeśaḥ pratijñetyanikyatvamiti bhavet pratijñā । tathā sādhyasādharmyāt taddharmabhāvī dṛṣṭānta udāharaṇa(nyāya sūtra ....)miti dṛṣṭāntalakṣaṇaṃ virudhyate । nahi sādhyadharmasyānityatvasyautpattimatvādidharmau vidyate yena taddharmabhāvitvaṃ syāt ghaṭādeḥ । dharmiṇastu siddhatvāt "tādhyasādhanaṃ" hetu(nyā. sū. ..)riti na saṅgataṃ । athobhayaṃ sādhyamubhayapakṣabhāvī doṣaḥ ।

[560,vii]

nanu samudāyaḥ sādhyaḥ । na samudāyaḥ siddho nāpi taddharma utpattimatvaṃ na bhavati ।

[560,viii]

atrocyate ।

[560,ix]

	samudāyasya sādhyatve 'pyanyonyasya viśeṣaṇaṃ ।
	sādhyaṃ dvyaṃ tadā〈'〉siddhaṃ hetudṛṣṭāntalakṣaṇam ॥ 169 ॥

[560,x]

udāharaṇasādharmyāt sādhyasādhanaṃ heturiti hetulakṣaṇaṃ । "sādhyasādharmyāt taddharmabhāvī dṛṣṭānta udāhaṃ" mityudāharaṇalakṣaṇaṃ । tadetat samudāyasādhyatve vidhaṭeta । tathā hi samudāyasya samudāyivyatirekeṇābhāvāt tadeva dvayaṃ sādhyaṃ bhavet । na ca sādhyadharmaviśiṣṭadharmidharmeṇotpattimatvādinodāharaṇasya sadharmyamasti । tathāvidhe dharmiṇyasiddho hetuḥ parasyeti na hetulakṣaṇaṃ nāpya nityatāviśiṣṭena dharmiṇodāharaṇasya ghaṭādeḥ sādharmyamastīti na dṛṣṭāntalakṣaṇamiti na sidhyati hetudṛṣṭāntalakṣaṇaṃ । asambhavāt samudāyasya sādhyaśabdo dharmivṛttirbhaviṣyati । samudāyeṣu hi pravṛttāḥ śabdā avayaveṣvapi vartanta iti nyāyāt ।

[560,xi]

tadapyasat ।

<561>

[561,i]

	asaṃbhavāt sādhyaśabdo dharmivṛttiryadīṣyate ।
	śāstreṇālaṃ yathāyogaṃ loka eva pravarttatām ॥ 170 ॥

[561,ii]

kiṃ hi tadā lakṣaṇavacanena । yathā durvihitalakṣaṇamasambhavād arthasyānyathā vyācaṣṭe tathāhetvādisvarūpamapyanyathā parikalpayiṣyati । yathā sa gamakastathā dṛṣṭāntalakṣaṇamapi vyarthakaṃ śāstraṃ ।

[561,iii]

nanu

[561,iv]

pakṣadharmastadaṃśena vyāpto heturiti bhavadbhirapyupacārāt pakṣaśabdo dharmivṛttiriṣṭa eva । tathā ca pakṣo dharmī, avayave samudāyopacārāt । atrāpi 〈hi〉 sa eva doṣaḥ ।

[561,v]

nedamasti । yataḥ ।

[561,vi]

	jijñāsitaviśeṣasya dharmiṇaḥ pakṣarūpatā ।
	tasya dharmo yadā hetuḥ kathamatropacāratā ॥ 282 ॥ (PVA)

[561,vii]

ya eva hi jijñāsitasādhyadharmalakṣaṇaviśeṣo dharmī pakṣastasya mukhyasyaiva pakṣasya grahaṇaṃ 〈।〉 tasya dharmo hetustato na doṣaḥ ।

[561,viii]

nanu samudāyasyāsiddhatve kathantasya dharma iti sidhyati । nedamapi yuktaṃ, yasmāt ।

[561,ix]

	samudāyaprasiddhiścet kathampakṣo bhavedasau ।
	sandigdhe sādhyadharme hi dharmimātrasya pakṣatā ॥ 283 ॥ (PVA)

[561,x]

yadāhi । samudāyaḥ prasiddhastadāsyā jijñāsitaviśeṣatvādapakṣataiva । tathā cāha । tatra tu svayaṃ sādhyatvenepsitaḥ pakṣa iti । siddhaścet kathaṃ sādhyatvenepsitaḥ । tasmāt pakṣadharma iti korthaḥ । sandigdhasādhyadharmadharmidharma iti । tadātra kathaṃ samudāyāsiddhau taddharmatā na sidhyati । kathantarhi avayave samudāyopacārādityuktaṃ ।

[561,xi]

atrocyate ।

[561,xii]

	codyasya parihārārthamupacārapravarttanaṃ ।
	dharmidharma iti prokte lakṣaṇātiprasaṅgitā ॥ 284 ॥ (PVA)

[561,xiii]

tatra hi codayanti pakṣadharma iti na sadetat । nahi hetusvarūpanirūpaṇakāle pakṣasya sambhavaḥ । pradeśādidharmimātre〈ṇa〉 hetumupalabhya vyāptismaraṇe paścānnityata〈ttva〉ādisādhyadharmabuddhiḥ । prāktu tadbuddherabhāvād dharmimātrameva samviditamavaśiṣyate sandigdhaḥ sādhyadharma iti cet । na ।

[561,xiv]

niyamābhāvāt ।

[561,xv]

nanu sandigdhe hetuḥ pravarttate kathanna niyamaḥ । na 〈।〉 siddhapratikṣiptamātrasya nirācikīrṣitatvāt 〈।〉 niścite nirākṛte ca hetuḥ pravarttate prayojanābhāvādaśakteśca । tasmād dharmidharma ityeva vācyam ।

[561,xvi]

atrocyate । dharmidharma iti vacane dṛṣṭāntadharmidharmasyāpi hetutve cākṣuṣatvamapi hetuḥ syāt । ataḥ pakṣabhūto dharmī gṛhyeteti pakṣagrahaṇaṃ । kathandharmyeva pakṣo bhavedityāha । avayave samudāyopacārāt । yadyapi hetugrahaṇakāle samudāyo na bhavati baddhisthastathāpi paścād bhaviṣyati ।

<562>

[562,i]

nanu yaḥ paścād bhaviṣyati sa kathaṃ prathame sannihitaḥ । ata evopacāro nyathā mukhyatā । buddhyā vyāro pa upacāraḥ । kathamasannihite buddhiriti cet । kimmanorathe 'pi dāridryaṃ । na hyasya sūtrasya śāṭakaṃ vayeti na dṛśyate । tatra hi yadi śāṭako na vātavyaḥ । yadi vātavyo na śāṭakaḥ । śāṭakaśca vātavyaśceti vyāhataṃ । tatrāyamabhiprāyo vaktuḥ । yaḥ śāṭako bhaviṣyati sa vātavyaḥ । atrāpi kiṃ prayojanamiti cet । asti prayojanaṃ sūtramityukte śāṭakapaṭakāderapi prasaṅgaḥ । tasmādanyanirāsārthamevaṃ vacanaṃ । evamatrāpi yaḥ pakṣo bhaviṣyati yatra sādhyasiddhirbhāvinī tasya dharma iti na dṛṣṭāntadharmidharmaprasaṅgaḥ । tatoyamarthaḥ । sandigdhasādhyadharmadharmidharma iti । kathantarhi tadaṃśastaddharmo vaktrabhiprāyavaśāt । na tadekadeśaḥ pakṣaśabdena samudāyāvacanāditi vacanaṃ ।

[562,ii]

tadasat ।

[562,iii]

anyadoṣaḥ kathannāma paratropanipātyate ।

[562,iv]

vyākhyātureva doṣo durātmanaḥ । na khalvanyena karkaṭikā bhakṣyate'nyasya nāsācchedakriyā । sādhyadharmadharmisamudāyaḥ pakṣaḥ । tatra yadi tadaṃśena vyāpta iti sāmānyenākhyāyate । tadā dharmyapi tadaṃśa eva tena vyāpta iti na sādhyadharmavyāptatālakṣaṇambhavet । ata āha । tadaṃśastaddharmaḥ । aṃśaśabdasya sāmānyavacanatve 'pi dharma evāṃśo gṛhyate । vaktrabhiprāyāt । pakṣadharmasyānyena dharmiṇā vyāptyasiddheḥ । na tadekadeśa ityasyārtho naikadeśamātraṃ । pakṣaśabdena samudāyāvacanāt । pakṣaśabdena hi dharmī sandigdhasādhyadharmaviśiṣṭa ucyate । tena samudāyavācako na pakṣaśabdaḥ । samudāyārthapratītistu sāmarthyāt 〈।〉 tasya dharmiṇoṃśaḥ sāmarthyād dharma eva । nahi sa eva tasya dharmaḥ ।

[562,v]

yadi tu pakṣaśabdena samudāya ucyate । samānapradhānabhāvāvayavaḥ । tadā tadaṃśena vyāpta iti dharmilakṣaṇenāṃśena vyāpta ityapi syāt । aniṣṭañcedamiti । tenaivaṃ vyākhyāyate । tasmānna kvacidasmābhirasambhavād anyaśabdonyatra parikalpitaḥ । api ca । matānujñā nāmedaṃ nigrahasthānaṃ । svapakṣe doṣamanu〈d〉 dhṛtya parapakṣe doṣatodanaṃ matānujñā । athavāsmākaṃ prayojanamasti upacārayogyadharmiparigrahaḥ । bhavatu nedamiti nopacāro yuktaḥ । na ca mukhyasambhave, upacārakalpanāyogaḥ 〈।〉 api ca "sādhyanirddeśaḥ pratijñe"tyatra pūrvāvadhāraṇaṃ vā syāt parāvadhāraṇamvā । sādhyanirddeśa eva pratijñā na sādhananirddeśaḥ । athavā sādhyanirddeśaḥ pratijñaiva nānyathā । tatra ।

[562,vi]

pūrvāvadhāraṇaṃ vyarthamaniṣṭamitaratra tu । yadi pūrvāvadhāraṇaṃ vyarthatā bhavet । tannivarttyasya sādhananirddeśasya hetulakṣaṇena dṛṣṭāntalakṣaṇena ca pratijñātvasya viśeṣavihitena bādhanāt । prakalpyāpavādaviṣayamutsargasya 〈pra〉vṛtteḥ । uttarāvadhāraṇe tu sādhyahetūdāharaṇanirddeśasyāpi pratijñātvamityaniṣṭaṃ ।

[562,vii]

nanu sādhyasyaiva nirddeśaḥ pratijñā na siddhasyetyavadhāraṇe ko doṣaḥ । nahi tasya sādhanādibhirākṣepaḥ ।

<563>

[563,i]

atredamucyate ।

[563,ii]

	sādhanākhyānasāmarthyāt tadarthe sādhyatā matā ।

[563,iii]

sādhanaṃ hi sarvamasiddhasādhanāyopādīyate 〈।〉 siddhe kiṃ sādhaneneti । sādhanasya lakṣaṇākhyānasāmarthyādevāsiddhārthe sādhyabhāvagataiva । na prasaṅgaḥ siddhasyeti na tannivṛttyarthamavadhāraṇaṃ ।

[563,iv]

	hetvādilakṣaṇai rvyāpteranāśaṅkyañca sādhanaṃ ॥ 171 ॥

[563,v]

syādetat 〈।〉 sādhyatvenaiva nirddeśaḥ pratijñeti śabdavyāpārāpekṣayā'siddha 〈sya〉 sādhanatvena nirddiṣṭasya nirākaraṇārthaṃ pūrvāvadhāraṇam । nahi tatra na sādhanasāmarthyaṃ । atrāha । "hetvādilakṣaṇairvyāpteranāśaṅkyaṃ" sādhanatvena nirddiṣṭaṃ । yathaiva hi śabdavyārāpekṣayā'siddhasya sādhanatvena nirddiṣṭasya pratikṣepaḥ sādhyatvenaiva nirddeśa iti । tathā "udāharaṇasādharmyāt sādhyasādhanaṃ hetu" rityādinā hetvādilakṣaṇena sādhyasādhanaṃ heturiti sādhyasādhanatvabhaṅgyā hetureva । tathā dṛṣṭānta eveti śakyamvyākhyātumiti het(u)〈vādi〉lakṣaṇairvyāptiḥ ।

{3.1.4.2.6}

<6. pratijñālakṣaṇe doṣaḥ>

[563,vi]

	pūrvāvadhāraṇe tena pratijñālakṣaṇābhidhā ।
	vyarthā vyāptiphalā soktiḥ sāmarthyād gamyate tataḥ ॥ 172 ॥

[563,vii]

pūrvāvadhāraṇe vyarthatāyāṃ pariśeṣyāduttarāvadhāraṇaṃ tasya ca vyāpteḥ phalaṃ । tathāhi । sādhyanirddeśaḥ pratijñaiveti । anyalakṣaṇenāpi yadi vyāptistathāpi pratijñaiva nāpratijñetyayogavyavacchedaphalaṃ vākyamiti sādhanatvenāpi nirddiṣṭasya sādhyasya nirddeśaḥ pratijñaiveti vākyārthaḥ । anyathā vyarthatā ।

[563,viii]

nanu svayamevocyate ।

[563,ix]

tathā cāsiddhadṛṣṭāntahetuvādaḥ prasajyate iti hetvādilakṣaṇavyāptyā pareṇa parihārābhidhāne prāgasiddhasvarūpatvādiparihāraḥ । tathā sarvasya cāprasiddhatvādityādikaḥ । naiṣo 'pi doṣaḥ 〈।〉

[563,x]

	parasparavirodhena prasaṅgasyopapādanaṃ ।
	kṛtamevamanenaiva na tu sveṣṭaprasādhanaṃ ॥ 285 ॥ (PVA)

[563,xi]

parasparavirodhapradarśanamātramevaitanna tvanena hetunā sādhyārthaprasiddhiḥ । parapakṣanirākaraṇamātrasyaiveṣṭatvāt । tasmāduttarāvadhāraṇamevaitat । tathā cāyogavyavacchedād yāvatī kācidaprāptiḥ pratijñātvasya sarvāsau nirākriyate । pratijñaiva nāpratijñeti । sādhanatvena yadapratijñātvaṃ tadapi nivarttyate ।

[563,xii]

nirākṛtantāvatpratijñālakṣaṇaṃ । pratijñābhāsalakṣaṇamidānīṃ nirākarttumāha ।

[563,xiii]

	hetupratijñāvyāghāte pratijñādoṣa ityasat ।
	sa hi dṛṣṭānta evokto vaidhamyaṇāsuśikṣitaiḥ ॥ 286 ॥ (PVA)

[563,xiv]

yadāha paraḥ । pratijñāhetvorvirodho nāma pratijñādoṣaḥ । yathā nityaḥ śabdaḥ

<564>

[564,i]

sarvasyānityatvāditi । nityaḥ śabda iti pratijñā sarvasyānityatvāditi hetuḥ । yadi sarvamanityaṃ kathaṃ śabdo nityaḥ । śabdena vinā sarvatvābhāvāt । atha śabdasyā〈pya〉nityatvaṃ kathaṃ nityaḥ śabda iti ।

[564,ii]

atrāha । nāyaṃ pratijñādoṣaḥ । yataḥ ।

[564,iii]

	viruddhateṣṭāsambandho'nupakārasahāsthitī ।
	evaṃ sarvāṅgadoṣāṇāṃ pratijñādoṣatā bhavet ॥ 173 ॥

[564,iv]

virodhe sati pratijñāhetvorvirodho nāma pratijñādoṣaḥ । sa ca virodha iṣṭāsambandhaḥ । sa ceṣṭāsambandhonupakārakaḥ । sahāsthitiśca । yadi tāvaddhetustamarthaṃ nopakaroti duṣṭatvāt sādhyavirodhī tadā sarvāṅgadoṣāṇāmeva pratijñādoṣatvasya prasaṅgaḥ ।

[564,v]

nahi kaścidapi hetvādyaṅgadoṣaḥ sādhyānupakāralakṣaṇena virodhena virodhī । tataḥ sarvasya liṅgadoṣasya pratijñādboṣatvaprasaṅgaḥ । na ca bhavati । yataḥ ।

[564,vi]

	pakṣadoṣaḥ parāpekṣo neti ca pratipāditaṃ ।

[564,vii]

paramapekṣyāpi yadi pakṣadoṣaḥ tadā sādhanadoṣa eva kaścinna syāt । pratijñārthoparodhena pratijñādoṣatventarbhāvādapṛthagvacanameva sādhanadoṣāṇāṃ bhavet । ko hi amūḍhacetana ekatrāntarbhūtaṃ pṛthag brūyāt । tasmādasannevaṃbhūtaḥ pakṣadoṣaḥ । atha sahāsthitisvabhāvo virodhaḥ । tadā ।

[564,viii]

	iṣṭāsambhavyasiddhaśca,

[564,ix]

iṣṭe pakṣe yadyasambhavī hetustadāsāvasiddha ityasi 〈ddha〉 tayaiva nirākṛtaḥ syānna pratijñāvirodhaḥ । atha tena pratijñātasya nirākaraṇaṃ tathā sati yena pramāṇena sa sādhyate tatpramāṇanirākṛtaḥ pratijñādoṣa iti na virodho nāma । kiñca ।

[564,x]

	sa eva 〈syāt〉 nirākṛtaḥ ॥ 174 ॥
	anityatvasahetutve śabda evaṃ prakīrttayet ।

[564,xi]

yadyanityatvena sahetutve evaṃ śabde prakīrtayet ।

[564,xii]

yāvatā ।

[564,xiii]

	dṛṣṭāntākhyānatonyat kimatrāstyarthānudarśanam ॥ 175 ॥

[564,xiv]

naitadākhyānaṃ hetoḥ । api tu vaidharmyadṛṣṭāntasya । nityaḥ śabdaḥ । sarvasyānityatvāt । atrāpyevaṃ vaktavyaṃ । anityasya sarvatvāt । aśikṣitatvāttvevamabhidhānaṃ । tathā coktaṃ ।

[564,xv]

sa hi dṛṣṭānta evokto vaidharmyeṇāsuśikṣitaiḥ ।

[564,xvi]

nahi dṛṣṭāntākhyānādaparamarthamatra paśyāmaḥ ।

[564,xvii]

etadeva kuta iti cet । yataḥ । evaṃ hi heturayambhavet । yadi śabda evānityatvaṃ pratipādayet na cedaṃ yuktaṃ । yataḥ ।

<565>

<7. sāmānyacintā>

{3.1.4.2.7.0}

[565,i]

	viśeṣe bhinnamākhyāya sāmānyasyānuvarttane ।
	na tadvyāptiḥ phalaṃ vā kiṃ sāmānyasyānuvarttane ॥ 176 ॥

[565,ii]

sarva eva hi prayogāḥ śābdanyāyānugatyā pratīyante । śābdaśca nyāyaḥ । vidhirnniṣedho niyamaḥ 〈ca〉 । vidhirapi bādhako bādhyaśca । tathā niyamo 'pi । tatra bādhyabādhakabhāvaḥ sāmānyaviśeṣavidhānayoḥ । tatra kadācitprathamaṃ bādhyaṃ kadācid bādhakaṃ । sarvathā viśeṣo bādhako bādhyaṃ sāmānyavidhānamiti vyavasthā । evameva vyavahārasya dṛṣṭatvāt । atra ca nityaḥ śabda iti viśeṣe śabde bhinnasya viśeṣasya vidhānaṃ nityatvasya । anityatvasya ca sāmānye dharmiṇi vidhānamiti bādhyabādhakabhāvo yuktaḥ । yathā takraṃ kauṇḍinyāya brāhmaṇebhyo dadhi dīyatāmiti dadhidānaṃ sāmānyena vṛttaṃ takradānena viśeṣavihitena bādhyate । prakalpyāpavādaviṣayamutsargobhinivaśata iti । tasmāt sāmānyānuvarttanena tasya viśeṣa 〈sya〉 vyāptiḥ । na ca sāmānyānuvarttanasya phalametad vacanasāmarthyāt । vacanasya sāvakāśatvāt ।

[565,iii]

yadi tvayamarthobhipretastadā nityaḥ śabdo'nityatvāditi brūyāt । bhaved viśeṣayoranyatrākṛtārthayorekaviṣayopanipātastathā ca sati virodhaśca mūḍhatvādevamapi syāditi cet । na kaścidevaṃ sambhavī । nahi tatraiva nityatvamvidhāya punaranityatvavidhāyī tadaiva mūḍhaḥ sambhavati । yasya ca vākyārthavyutpattirapi nāsti na tasya vādedhikāraḥ ।

[565,iv]

atha pratijñāhetuvirodhodāharaṇaṃ yathākathañcit kalpanīyaṃ । yadi kaścidevaṃ brūyāt tadā "pratijñāhetvorvirodhāt pratijñāvirodho doṣa" iti । tadeṣyata eva । prayogastu nityaḥ śabdo'nittyatvāditi । evaṃ hi niyamācchabda evānittyatvaṃ bhavet । tato nittyatvanirākaraṇe virodhaḥ । ata evāha ।

[565,v]

	syānnirākaraṇaṃ śabdaḥ sthitenaivetyato bravīt ।

[565,vi]

ācārya āha 〈।〉 syādatra pratijñārthasya nirākaraṇaṃ hetunā । yadi śabdaḥ sthitaḥ syāt । śabdasthitenaiva nirākaraṇambhavet । sahānavasthānāt virodhinoranyatra ca pratipādanametaditi na nirākaraṇametaditi । tasya vaidharmyadṛṣṭāntopadarśanamevaitat । heturidānīṃ nāstīti cedāha ।

[565,vii]

	yatra sādhyavipakṣasya varṇyate vyabhicāritā ।
	pañcamyā tatra dṛṣṭānto hetustūpanayānmataḥ ॥ 287 ॥ (PVA)

[565,viii]

yadanityantatsarvamasarvaśca śabda iti kathametad gamyata iti cedāha ।

[565,ix]

	viruddhaviṣayenyasmin badannāhānyatāṃ śruteḥ ॥ 177 ॥
	sā ca bhedāpratikṣepāt sāmānyānāṃ na yujyate ।

[565,x]

nittyatvaviruddhamanittyatvaṃ śabdādanyasminviṣaye pratipādayannevānyatāṃ śabdasyāha । sarvamanityatvena vyāptaṃ śabdaścānityatvāttatonya ityasarvatvaṃ tadāsya hetoranyattvapratipādanāt । sā cānyatā'siddho hetuḥ śabdasyāpi sarvatvādityāha ।

<566>

[566,i]

sā ca bhedāpratikṣepāt sāmānyānāṃ na yujyate ।

[566,ii]

nahi bhedaṃ pratyākhyāya sāmānyasyātmalābho bhedānāmevāvāntarabhedapratyākhyānaviṣaye niyatatvāt ।

[566,iii]

athāpi syāt 〈।〉 sarvaśabdena samudāya ucyate । na ca śabda ekadeśaḥ samudāyaḥ ।

[566,iv]

tadasat । evaṃ hi pratyekamapoddhāre na kaścit sarvaḥ syāt । vṛkṣo na śiṃśapaiveti dṛśyate bhedapratikṣepaḥ । tadasat ।

[566,v]

	vṛkṣo na śiṃśapaiveti yathā prakaraṇe kvacit ॥ 178 ॥
	sarvaśruterekavṛttirnniṣedhaḥ syānna tāvatā ।
	so sarvaḥ sarvabhedānāmatattve tadasambhavāt ॥ 179 ॥

[566,vii]

atha vivakṣātaḥ śabda evaiko sarvaḥ । tathā sati śabdaparyāyo'sarvaśabda iti pratijñārthekadeśāsiddhatā bhavet । anittyaḥ śabdodhvanitvādityādivat ।

[566,viii]

nanu śabdasya dhvanitvaṃ kathamasiddhaṃ । nahi svarūpābhāve kaścit sambhavati । na svarūpeṇa dharmitvenāsiddho hetutvenāsiddhatvāda siddha ucyate । hetutvaṃ hi bhede sati bhavati nānyathā । kutaḥ । jñāpyajñāpakayorbhedasyāvaśyambhāvitvāt । nahi śabdaḥ śabdena jñāpyate'siddhatvājjñāpyasya । na cāsiddhamasiddhena sādhyate । atha siddhaḥ śabdastathāpi na sādhyate । na hi siddhaṃ siddhena sādhyate ।

[566,ix]

nanu sādhyasādhanayorekatvaṃ neṣyate । dharmisādhanayo〈ḥpuna〉 rabhede ko virodhaḥ । asti virodhaḥ । śabdatvādanittya ityukte na samudāyaḥ sādhyaḥ syāt ।

[566,x]

nanu sāmarthyācchabda evānitya iti na samudāyatvavyāghātaḥ । nahi śabdatvādanittya iti vacane'nyatrānittyatā pratīyate । kevalā vā । na hi dhūmatvādagnimān dhūmo na bhavati 〈।〉 bhavati tatra sāmānyaviśeṣabhāvena bhedabhāvāt । ihāpi yadyevaṃ kriyate nityaḥ śabdatvādayaṃ gośabdavaditi tadā bhavatyeva hetuḥ । iha punaḥ sarvaḥ śabdo'nityaḥ śabdatvāditi na sāmānyaviśeṣabhāvaḥ ।

[566,xi]

nanu kiṃ śabdatvasya dharmitve sādhanatvaṃ virudhyate । yadi pratibandhaḥ । kathaṃ na sādhanatvaṃ । athāpi nāsti tathāsatyanaikāntikatvameva । ataśca nāsiddhatā nāma doṣaḥ । asādhāraṇatvenānaikāntikatvāt । tasmād dharmiṇo hetubhāvino naikāntikataiva doṣaḥ । nāsiddhatā ।

[566,xii]

atha punarnnirddiśyamānatāyogo na siddha ityāsiddha ucyate । nahi kiñcid bhinnamasti yatpunaḥ pratipādyaṃ । tatra śabdo nittyaḥ śabdatvādanittya iti vā vaktavyaṃ ।

[566,xiii]

nanūbhayaṃ । naitadasti ।

[566,xiv]

	anityaḥ śabda ityukte hetvantaramapekṣyate ।
	tannirāsāya śabdatvādityetat punarucyate ॥ 288 ॥ (PVA)
	śabdatvānnāśitetyatra dharmyantaranirākṛtau ।
	śabdaśabdaprayogasya punaḥ sāmarthyasaṅgatiḥ ॥ 289 ॥ (PVA)

<567>

[567,i]

yadi śabdatvādanittya ityucyeta dharmmantarāpekṣā syāt । anittyaḥ śabda iti ca hetvantarāpekṣā 〈।〉 tannirākaraṇāyobhayatropādānamiti na doṣaḥ ।

[567,ii]

atrocyate ।

[567,iii]

	yadi śabdatvasāmarthyaṃ hetvantaramanarthakaṃ ।
	athāsāmarthyamasyāsti punaruktena tena kiṃ ॥ 290 ॥ (PVA)

[567,iv]

tasmāt punarnnirddeśe yad vivakṣitaṃ tadatra nāstīti asiddhataiva doṣaḥ ।

[567,v]

ananvayadoṣa eva kasmādatra nocyate । bhavatu samuccayenāsāvapi doṣo'niyatakathāyāṃ । niyatakathāyāntu parājitaparājayābhā 〈vā〉 t paryanuyojyāpekṣaṇācca na yukta〈ḥ । tasmādayukta〉 eva dharmī svadharmasādhane । na 〈।〉 śaktaścedavivādaprasaṅagaḥ tathā ca hetuvaiyarthyaṃ syāt । tena ।

[567,vi]

	jñāpyajñāpakayorbhedād dharmiṇo hetubhāvinaḥ ।
	asiddherjñāpakatvasya dharmyasiddhiḥ svasādhane ॥ 180 ॥

[567,vii]

jñāpyajñāpakayorhi bhedo dṛṣṭastadabhāve hetutvamasiddhaṃ । na hi prakāśatayā pradīpaḥ prakāśayan tadrūpāpratipattau svārthakriyānirvarttanasamarthaḥ । bhede ca jñāpako jñāpyajñāpanaṃ vidhatte । na cātra bhedo dharmirūpāt । tato jñāpakatvāsiddherasiddhaḥ । anvayāsiddherapi jñāpakatvāsiddhiriti cet । na । bhede satyanvayacintā syādatra tu bheda eva nāstīti tāvatā doṣavattve konvayacintāyāṃ vyāpāraḥ । tasmād dharmī svasādhane'siddhaḥ ।

[567,viii]

nanu dīpādayaḥ svasādhane siddhā eva । sattyaṃ । siddhā na tu parokṣamaparokṣāḥ sādhayantīti viṣamaupanyāsaḥ । nahi 〈pra〉 dīpadarśane svarūpe vivādaḥ । atra tu śabdadarśane 'pyanittyatāyāṃ vivāda eva । yaditvavivādaḥ । pratyakṣasiddhataiva śabdatvavadeva bhavet ।

[567,ix]

	dharmadharmivivekasya sarvabhāveṣvasiddhitaḥ ।
	sarvatra doṣastulyaścenna samvṛtyā viśeṣataḥ ॥ 181 ॥

[567,x]

nanu kṛtakatvaśabdatvayorapi pradīpavadeva pratyakṣasiddhatvaṃ । atha dharmabhedakalpanena bhedāt sādhyasādhanābhāvaḥ । pradīpe 'pi samānametat । tatrāpi pradīpasya svarūpamiti kalpanābhedostyeva । na 〈।〉 samvṛtyā bhedāt । pradīpasya svarūpamityatrāpi yathā bhedakalpanā tathā na sādhanaṃ । sa vyapāranirvyāpā 〈rā〉 vasthāyāṃ pradīpavyapadeśaḥ । svarūpamiti tu svarūpamātrameva । tatrārthakriyākāritvāt svarūpaṃ । svarūpādarthakriyeti । pradīpastu dharmī । nirvyāpārasya tu svarūpameva nāsti । vivakṣitārtha 〈kriyā〉 yā bhāvādavyāpārateti na yuktaṃ । atiprasaṅgāt । na caivamvacane 〈na〉 kaścidarśassidhyati । bhedakalpanā cet । na sāmānyaviśeṣa 〈।〉 bhāvenāpi tatsiddheḥ । tasmānna dharmī svarūpasya sādhanaṃ । bhedābhāvāt । kṛtakatvānittyatvaśabdānāṃ tu vyāvṛttikṛtosyeva bhedaḥ । tathā hi ।

[567,xi]

	ekasyārthasvabhāvasya pratyakṣasya sataḥ svayaṃ ।
	konyo na dṛṣṭo bhāgaḥ syād yaḥ pramāṇaiḥ parīkṣyate ॥ 291 ॥ (PVA)

[567,xiii]

eko hyarthātmā sa pratyakṣeṇa sākṣātkṛtastataḥ kimaparamasya parīkṣyaṃ ।

<568>

[568,i]

nanu dharmimātraṃ pratyakṣasiddhaṃ nānittyatvādi ko dharma iti cet । na 〈।〉 anittyatvena sahaikatvāt । na hyanittyatvaṃ nāma tasmādaparaṃ ।

[568,ii]

	anittyatvaparatve hi śabdadharmigrahaḥ kathaṃ ।
	kālāntaravyāpitayetarathā cedasad dvayaṃ ॥ 292 ॥ (PVA)

[568,iii]

kālāntaravyāpi yadi nittyatvena parigrahaḥ ।

[568,iv]

	pramāntarasahasre 'pi nānityattva grahastathā ।
	pratyakṣapratipanne hi pramāṇāntarataḥ kathaṃ ॥ 293 ॥ (PVA)

[568,v]

nirākriyā syāt । pratyakṣamūlaṃ sarvaṃ pramāṇāntaraṃ । karkaṭakasadharmāṇo hi janakabhakṣā rājaputrā eva । na pramāṇabhūtāḥ pratyayāḥ । pratyakṣañca pramāṇaṃ pradhānaṃ sarvapramāṇānāṃ । tatkiṃ mahākāla eva ḍākinībhirbhakṣyate ।

[568,vi]

atha pratyakṣeṇa na nittyatvaṃ nānittyatvaṃ pratīyate । svarūpamātrakantena mīyate sarvavastunaḥ । nittyatvamanittyatvaṃ vā pāścātyapramāṇāvalambanaṃ ।

[568,vii]

nanvanittyatvaṃ svabhāvabhūtaṃ kathamagṛhītaṃ nāma । nittyatvaṃ hi vitatakālakalā 〈vyā〉 pitvaṃ viparyayeṇānittyatvaṃ ।

[568,viii]

	nittyatvagrahaṇaṃ tatra bhāvasya vyāpitāgrahe ।
	sā cenna gṛhyate prāptamanittyatvasya vedanaṃ ॥ 294 ॥ (PVA)

[568,ix]

yadaiva bhāvānāṃ kālāntaravyāpitā na pratīyate । tadaivānittyatāpratītiḥ parisphuṭā । sā vyāpitaiva na pratīyate । natvanittyatvamiti cet । kimidamanittyatvaṃ nāma । tasyaivo pādhibhūtaṃ nāmāntaraṃ । tadaiva tadastyatha vā paścāt । tadaiva tadastīti cet । kasmādadhyakṣeṇa na pratīyate । apratīyamānaṃ kathantadātmabhūtantat । tādātmyena pratīyamānaṃ hi tadātmabhūtaṃ sambandhitayā hi pratīyamānaṃ tadavaśyameva bhavet । apratīyamānaṃ tu tatsamānamayuktaṃ tathāpi paścāttatsambandhitayā pratīyata iti cet ।

[568,x]

	upalabdhilakṣaṇāptaṃ yanna pratyakṣeṇa mīyate ।
	tadā tadastīti kathamabhāvo nānyathā gatiḥ ॥ 295 ॥ (PVA)

[568,xi]

yatropalabdhilakṣaṇaprāptenopalambhastadevāsaditi vyavasthāpyate । nāparaḥ prakāro'bhāvasādhane । tathā coktaṃ ।

[568,xii]

siddhaṃ pramāṇairvadatāmarthādeva viparyayāditi । atha bhrāntirasau tenānupalambhe 'pyadoṣaḥ ।

[568,xiii]

	sarvatra dharmigrahaṇe yadi bhrāntiḥ pravarttate ।
	dharmipramāṇābhāve hi pramāṇamanumā kathaṃ ॥ 296 ॥ (PVA)
	asiddhadharmisambandhaḥ kathaṃ hetuḥ prasiddhibhāk ।
	pratyakṣamanumānañca pramāṇaṃ na bhaved yadā ॥ 297 ॥ (PVA)
	tadā prameyasidghiḥ syāditi vijñaptimātrakaṃ ।
	yadā pratyakṣato bhāvibhūtarūpāparigrahaḥ ॥ 298 ॥ (PVA)
	tadā pratyakṣataḥ siddhadharmisambandhasambhave ।
	hetoranumiteḥ siddhirbhāvibhūtasya vastunaḥ ॥ 299 ॥ (PVA)

[568,xvii]

tadādhyakṣetarārthasya prasiddhiḥ sanibandhanā

[568,xviii]

yadi tu bhāvibhūtarūpayorekateṣyate । tadā pratyakṣapramāṇasiddheranumānavaiyarthya । bhrāntisadbhāve sarvāpahārilopa eveti na kiñcadbhavet । tasmādanittyatva 〈nnittyatvaṃ〉 vā pratyakṣasiddhameva । atha na pratyakṣasiddhatā dharmatvāt । dharmimātrameva hi pratyakṣasiddhamanyathānumānābhāvāt । sarvadharmaprasiddheḥ pratyakṣa 〈ta〉 eva ।

<569>

[569,i]

tadasat yataḥ ।

[569,ii]

	pratyakṣato hi dharmasya prasiddhau dharmisiddhatā ।
	na śuddhadharmimātrasya pratyakṣamapi sādhanaṃ ॥ 300 ॥ (PVA)

[569,iii]

na khalu dharmavinākṛtaḥ kvaciddharmī prasiddhibhāk । śabdatvena padārthatvena cāvaśyaṃ parigrahāt । tato yathā śabdatvādi grahaṇantathā nittyatvāderapi na tatra kaścidviśeṣaḥ ।

[569,iv]

nanu kasyacid vyabhicāriṇo dharmasya yadi na pratyakṣeṇa ka ivātra doṣaḥ । tadyathā sthāṇupuruṣatvayoḥ ।

[569,v]

	sthāṇutvaṃ puruṣatvañca vinā draṣṭuṃ hi śakyate ।
	ūrdhvatāmātrakaṃ vyāpītaratvānna vinārthadhīḥ ॥ 301 ॥ (PVA)

[569,vi]

nahi vyāpītarattvaṃ parityajya grahītuṃ śakyaṃ । tadeva tasya rūpaṃ taccenna gṛhītamagṛhītameva tat ।

[569,vii]

nanu dīrghaṃ dīrghatvenā parigṛhyamāṇamapi dṛśyata eva । na tatrāvayayasyaiva dṛṣṭeḥ 〈।〉 tasya ca na sā dīrghatā । avayavino hi sā dīrghatā । sa cānumānagamya stathāhi ।

[569,viii]

	calatyekatra calati samastamiti gamyate ।
	tadekamiti tenedamekatvamanumānataḥ ॥ 302 ॥ (PVA)

[569,ix]

ekasminnākṛṣyamāṇe 'vayave sarvāvayavasamāhāra evākṛṣyamāṇa upalabhyate tadanyena sahaikamiti । na ca tadanumānaṃ । parasparasambandha eva tathānumīyate naikatvaṃ । na cāsāvanumānaviṣayaḥ । pratyakṣāpravarttane hi 〈na〉 parapramāṇaviṣayo bhavet । na khalu tadeva dṛṣṭamadṛṣṭañca ghaṭate । tasmāt kālavyāpyavyāpi vā tat pratyakṣeṇaiva gṛhyate । nāsāvanumānaviṣayaḥ । tatra yadyasya tena rūpeṇa na pratyakṣaviṣayatā na tasya tada rūpaṃ । na khalu nīlatvena viṣayīkṛtamadhyakṣataḥ pītādikaṃ । kālāntarāvyāpitayā gṛhītaṃ tathaiva taditi mantavyaṃ । anyathā sakalakālakalākalāpasaṃkalane tadaiva sakalaṃ parisamāptamiti tadaiva sakalakālakarttavyārthakriyāprasaṅgaḥ । kālakalānāṃ bhāvibhūtānāmagrahaṇena tatheti cet । tadgrahaṇe tadvyāpitāpi na gṛhyata eveti tatkālamātrasambandhitaiva gṛhyata iti prāptaṃ । tathā ca vidyudādivadanittya eva ।

[569,x]

nanu vidudādīnāṃ vināśe satyanittyatā na tatkālasambandhitā mātreṇa । nanu vināśakasya kasyacidabhāvāt kathamvināśaḥ । meghāvaṣṭambhādeva vināśa iti cet । ihāpi samānāsamānajātīyāvaṣṭambha iti kinneṣyate । tasmād vidyudo 'pyuttarakālānupalambha eva vināśaḥ । sa ca sarvapadārthānāmiti na nittyatā grahītuṃ śakyā ।

{3.1.4.2.7.1}

<(1) smṛtirna pramāṇam>

[569,xi]

nanūttarakālamapi ghaṭādīnāṃ grahaṇe kathamagrahaṇamucyate । na 〈।〉 tasyaivāgrahaṇāt । na khalu pūrvakālo 'pi gṛhyate । kiṃ punastatkālabhāvābhāvaḥ 〈।〉 na khalu kaścinmuhūrttadivasamāsādikaḥ kālaḥ pratyakṣapramāṇaprasiddhau rūpādipadārthavyatirekī । na prathamadivase māsapratītirnna prathamayāme divasādipratītiḥ । na dvitīye tadā pūrvasyottarasya cāpratīteḥ

<570>

[570,i]

smaraṇena pratyeṣyate 〈eva〉 kālo divasādiriti cet । na 〈।〉 smaraṇasyāpramāṇatvāt । na hi smaraṇamapūrvārthavidhāyi ।

[570,ii]

	pratyakṣapūrvakaṃ smārttannāpratyakṣārthagocaraṃ ।
	pratyakṣeṇa ca māsāderna kālasya parigrahaḥ ॥ 303 ॥ (PVA)
	tatsamahārarūpatvaṃ kālasya yadi bhaṇyate ।
	samāhāragrahenāsti pramāṇamiti sādhitaṃ ॥ 304 ॥ (PVA)
	anekādhyakṣasiddhatvānnāsiddhiriti cenmataṃ ।
	anekādhyakṣasiddhiḥ kiṃ kenacicchakyasādhanā ॥ 305 ॥ (PVA)
	smaraṇasyāpramāṇatvaṃ prāgeva pratipāditaṃ ।
	sāṃvṛtaṃ smaraṇāyātaṃ na tu tatpāramārthikaṃ ॥ 306 ॥ (PVA)
	kālasya sāṃvṛtatve ca tadbyāptiḥ sāṃvṛtī sphuṭaṃ ।
	tasmādanityatābhāvasvabhāva iti gamyatāṃ ॥ 307 ॥ (PVA)
	yadi svabhāva evāsau bhedaḥ syāt sāṃvṛtaḥ kathaṃ ।
	saṃvṛtirnirupādānā na sādhyaṃ na ca sādhanam ॥ 308 ॥ (PVA)
	sambandhasambhavādeva sādhyasādhanayoḥ sthitiḥ ।
	nahi sambandhasadbhāvavirahe sādhyasādhane ॥ 309 ॥ (PVA)

[570,ix]

atrocyate ।

[570,x]

	vyāvṛttamekatonekamekarūpeṇa kalpanā ।
	viṣayīkurute tena dharmidharmavyavasthitiḥ ॥ 310 ॥ (PVA)
	vyāvṛttiḥ sarvabhāvānāṃ sajātīyetarārthataḥ ।
	pratyakṣapratyayagrāhyā kalpanāmātratonvayaḥ ॥ 311 ॥ (PVA)
	savikalpamadhyakṣamakṣavyāparato yadi ।
	pūrvāparatvenādhyakṣaṃ sahabhāve 'pi nānvayaḥ ॥ 312 ॥ (PVA)
	yena prathamato dṛṣṭamekameva tadanvaye ।
	na tasya bhāsate'śeṣavyaktibhāsaprasaṅgataḥ ॥ 313 ॥ (PVA)
	dūratāditayā vyakterabhāsanamiti sthitau ।
	vyaktyagrahe na tadvyāpi sāmānyagrahaṇaṃ bhavet ॥ 314 ॥ (PVA)

[570,xv]

pūrvavyaktigrahaṇasaṃskārād vyaktyātare tathā grahaṇamiti cet । naitadasti yataḥ ।

[570,xvi]

	saṃskārasmaraṇe hetuḥ tadvastugrahaṇāhitaḥ ।
	vyaktigrahaṇasaṃskārāt kathamarthāntare vidaḥ ॥ 315 ॥ (PVA)

[570,xvii]

vyaktigrahaṇakṛto hi saṃskārastatraiva smaraṇavijñānaheturnnāpūrvārthadarśanasya । na ca pūrvārthadarśanasya nāpyadṛṣṭasmaraṇasya । arthāntarañca sāmānyaṃ vyaktibhyastatkathamadṛṣṭasya tasya smaraṇamapi । na ca pūrvāparārthasmaraṇadarśanāt spaṣṭetarākāravyaktirūpamantareṇāparaṃ vibhāvayāmaḥ । darśane hi dvayoḥ parisphuṭākāravyatirekeṇa nāparākārapratītiḥ । vyaktidvayameva hi tatra pratibhāsate । samānākārapratyayasambhavāt pratibhāsata iti cet । tadasattyaṃ ।

[570,xviii]

	pratibhāsonumānena sādhya ityabhibhāṣitaṃ ।
	kuḍyādipratibhāsaḥ kimanumānena sādhyate ॥ 316 ॥ (PVA)

[570,xix]

yadi pratibhāsaḥ prāgbhāvī vismṛtastadā tatsmaraṇāyānumānamucyeta anyo vā yatnaḥ kriyeta na 〈tu〉 pratibhāsanakāla eva । na hi kuḍyādipratibhāsonumānena sādhyaḥ kuḍyādayo vā । na hi yataḥ kuḍyākāraḥ pratibhāsastataḥ kuḍyamasti pratibhāsate veti lokapratītiḥ 〈।〉 api tu pararūpaviviktena svena rūpeṇa । yataḥ paśyāmīti tatosti pratibhāsate vā । na ca vyaktirūpavivekinā rūpeṇa sāmānyavabhāsanaṃ । na khalu sāmānyasya varṇṇasaṃsthānāntara〈tva〉 mupalakṣayāmaḥ । varṇṇasaṃsthānabāhyameva sāmānyasya rūpamiti cet । na tarhi sāmānyamasti varṇṇasaṃsthānabāhyasya bāhyasyābhāvāt । vyāpitaiva tasya rūpamiti cet । yattarhi varṇṇasaṃsthāne nāsamānamasamānameva tat । nahi vyāpitā varṇṇasaṃsthānavatī । varṇṇasaṃsthānasyaiva vyāpiteti cet । yadi vyāpitā vyāpitayaiva pratīyeta । kālāntare pratīyata eveti cet । na । vyaktisattvāsattvayorviśeṣābhāvāt । vinaṣṭe 'pi pūrvaviśeṣe tathaiva pratīteḥ । na cāvi<571>nāśaḥ pūrvasya । tatropalabdheḥ kathamvināśa iti cet । yadi naṣṭaṃ kathaṃ pūrvatra nopalabhyate pareṇa 〈te〉 na vā 〈।〉 vyāpitāyā abhāvāditi cet । upalabhyata eva tad rūpaṃ deśavyāptimātrakamevāpratītaṃ tirodhānāt । kimidaṃ tirodhānam 〈।〉 adṛśyātmatā । kathandṛśyasyādṛśyātmatā । deśāntare dṛśyātmataivātītau na padārtha iti cet । dṛśyātmatāvyatirekeṇa na padārtha iti nirṇṇītametat । kiñca deśāntare dṛśyamānatāvināśe vyāpitaiva vinaṣṭā bhavet । tathā ca । na nittyaṃ sāmānyaṃ । tathā ca vyaktirūpameva na sāmānyamityāyātaṃ । vyaktivyatiriktasya samānākārasya pratyayamātratvenāvastutvāt । pratyayastarhi samānā eta iti katham । varṇṇasaṃsthānakriyākṛtena samānatvena samānatvādevamityadoṣaḥ । rāṣṭrakūṭādisamānatāvat ।

[571,ii]

api ca । ya evamāha । samānakārapratyayanibandhanaṃ sāmānyamiti । ekārthakriyākṛtaḥ samāna pratyayo bhaviṣyati, tadekakāraṇakṛto vā । na samānarūpakṛto brāhmaṇādisamānatāvat ।

{3.1.4.2.7.2}

<(2) brāhmaṇādijātisāmānyaṃ vinā'pi puṇyapāpavyavasthā>

[571,iii]

nanu brāhmaṇādijātīmantareṇa kathaṃ puṇyapāpavyavasthā । jātisadbhāve 'pi kathaṃ । nahi jātirhanyate । nāpi pivati madyaṃ । na ca puṇyapāpavyavasthā āgamādanyataḥ pramāṇadasti । sa evāgamaḥ kathaṃ pratipādayediti । na hi brāhmaṇo na hantavya iti jātimantareṇa śakyaṃ pratipādayituṃ prativyaktipratipādanāsambhavāt । upadeśāt samānakāraparāmarṣā <?>〈 rśā〉 dveti na doṣaḥ । samānaparāmarṣaścānādivāsanopadeśādeva । na tadvyatirekeṇāparamatra pramāṇaprasiddhaṃ । api ca ।

[571,iv]

	samānapratyayo vyaktivyatiriktaśarīravat ।
	athānyatheti jñātavyamanyathāndhaviceṣṭitaṃ ॥ 317 ॥ (PVA)
	viśeṣavyatiriktātmavedananna prasiddhibhāk ।
	tadanyathā tu samvittau na prameyāstitā satī ॥ 318 ॥ (PVA)

[571,vi]

yadi vyaktivyatiriktākārasaṅgataḥ samānapratyayaḥ । sa tathā na siddha iti kathaṃ tataḥ prasiddhiḥ sāmānyasya । atha pratyayamātraṃ tadā na sidhyati sāmānyaṃ । nahi pratyayamātrādarthaviśeṣasiddhiḥ । yadākāraḥ pratyayaḥ sa eva tataḥ sidhyati anyathātiprasaṅga । bhinnābhinnaṃ sāmānyamiti cet । na । parasparavirodhāt । tathā hi ।

[571,vii]

	bhinnādanyadabhinnañcet bhinnatāsya punaḥ kathaṃ ।
	bhedāvabhāsane bhinnamabhedosya kathaṃ punaḥ ॥ 319 ॥ (PVA)
	kenacid bheda iṣṭaścet sāmānyaṃ syāttadeva hi ।
	ananyatā punastasya na syādatyanta bhedataḥ ॥ 320 ॥ (PVA)
	anyenābheda iṣṭaśced bhinnābhinnanna tattadā ।
	tenaivābheditāyāntu tatpunaḥ syāt sahasradhā ॥ 321 ॥ (PVA)
	tatopakṛṣyamāṇantanna syādeva kṣayaṃ gataṃ ।
	bhinnābhinnaṃ yadi bhaved dṛśyādṛśyaṃ prasajyate ॥ 322 ॥ (PVA)
	dṛṣṭādṛṣṭaṃ bhavedekamiti jātaṃ mahādbhūtaṃ ।
	dṛśyādṛśyatayā vastu sadasattvaprasiddhitaḥ ॥ 323 ॥ (PVA)

[571,xii]

〈tathāhi ।〉

[571,xiii]

	ekatvaṃ prāptamevaṃ hi mṛtasyāpyamṛtātmatā ।
	tasmāt kalpitarūpatvaṃ sāmānyasyeti gṛhyatāṃ ॥ 324 ॥ (PVA)
	tato vyāvṛttibhedena bhinnatvaṃ dharmadharmiṇoḥ ।
	sa yatra nāsti tatraiva pratijñārthaikadeśatā ॥ 325 ॥ (PVA)<572>

{3.1.4.2.7.3}

<(3) saṃvṛtisat sāmānyam>

[572,i]

	paramārthavicāreṣu tathābhūtā'prasiddhitaḥ ।
	tattvānyattvaṃ padārtheṣu sāmvṛteṣu niṣedhyate ॥ 182 ॥

[572,ii]

samvṛti sat sāmānyaṃ vyaktito bhinnamevānvayavyatirekābhyāṃ vibhāvanāt । tacca varṇṇādirūpameva । tathāhi ।

[572,iii]

	yadi vyaktyatirekeṇa na varṇṇādivyavasthitaṃ ।
	vyaktyantaragatanna syāditi bhedavyavasthitiḥ ॥ 326 ॥ (PVA)
	vyāvṛttamanuvṛttañca nābhinnamiti yuktimat ।
	tataḥ kalpanāyāsiddhabhedatā dharmadharmiṇoḥ ॥ 327 ॥ (PVA)
	akṣatastu na bhedasya grahaṇantena tattvataḥ ।
	pratyakṣataśca siddhasya pāramārthikatā yataḥ ॥ 328 ॥ (PVA)
	pratyakṣapūrvakaṃ yatrānumānañca pravarttate ।
	tataḥ sādhanarūpasya saṃvṛtisthitabhāvanā ॥ 329 ॥ (PVA)
	tattvena tu na tasya stastattvānyattve pramānvite ।
	kalpanāmātrato bhede tattvato vyaktirūpatā ॥ 330 ॥ (PVA)
	tena pratyakṣataḥ siddhā vyaktireva pratīyatām ।
	pratyakṣapūrva 〈katvā〉 ccānumānato vyaktisādhanaṃ ॥ 331 ॥ (PVA)
	tasmāt parantu sāmānyaṃ yadi siddhyenna bhedavit ।
	tato na bhede vṛttiḥ syāt bhedānāmasamāptitaḥ ॥ 332 ॥ (PVA)

[572,x]

tathāhi । yadi sāmānyaṃ pratīyate tadā bhedānullekhe bhedena syādeva vṛttiḥ । nānirūpite kaścit pravarttate । atha vyaktidarśanapuraḥsarasāmānyagrahaṇe tatsambandhagrahaṇamiti । yatra sāmānyaṃ tatra vyaktyā bhavitavyamiti bhede vṛttiḥ । tadeva bhedaṃ pratiyataḥ kathaṃ bhavati । tataḥ sāmānyādanumānapratītirvyaktipratipattiriti prāptaṃ । tathā cānumitānumānato vyaktipratītiriti punastatrāpi sāmānyapratītiḥ । tato 'pi sāmānyādapara 〈।〉 vyaktisāmānyapratītirityanavasthā । athāpyante vyaktiṃ pratyeti tathā sati viśeṣābhāvādādāveva pratyetu kiṃ paramparāpariśrameṇa । vyaktipratipattau ca sarvārthakriyāprasiddhiriti na pravarattetaiva । tasmād buddhiviracitameva sāmānyaṃ na bāhyamiti yuktaṃ ।

[572,xi]

nanu buddhirūpapratipattāvapi kathaṃ bāhyo vṛttiḥ । evameva kāryakāraṇabhāvadṛṣṭeḥ । asmākamapi tarhi sāmānyapratītervyaktau vṛttirbhaviṣyati kāryakāraṇabhāvasyātrāpi tulyatvāt । tadetata prāpya harītakīṃ devatā virecayatīti prāptaṃ । yadi kāryakāraṇabhāva eva kimantargarḍunā sāmānyena ।

[572,xii]

tasmāt ।

[572,xiii]

	saṃvṛtisat sarva sāmānyamiti gṛhyatāṃ ।
	vastusāmānyabhāve hi na vṛttirnna nivarttanam ॥ 333 ॥ (PVA)

[572,xiv]

sāmānyamabhyupagacchatā vyaktipratītirabhyupagantavyā'nyathā pravṛttyabhāvāt । vyaktipratītau tata eva liṅgād dhūmādikādastu kiṃ sāmānyena । sāmānyato 'pi liṅgabhūtādeva tasya pratītiḥ ।

[572,xv]

atha vyaktyantareṇa saha na sambandho liṅgavyakteḥ । sāmānyasya tu vyāpitvādastīti sāmānyābhyupagamaḥ ।

<573>

[573,i]

tadetadasat ।

[573,ii]

	vyāpitve 'pi hi sāmānyaṃ tathaiva grahaṇe sati ।
	vyaktyantarasya gamakaṃ kathamiṣyeta tattvataḥ ॥ 334 ॥ (PVA)

[573,iii]

yadyapi vyāpisāmānyaṃ tathāpi tasyānumānakālabhāvino vyāpyasyāgrahaṇe kathantasya vyāpakamiti gṛhyeta । agṛhītasambandhā〈cca〉 pratītāvatiprasaṅgaḥ । sāmānyāntaravyakterapi pratītiprasaṅgāt । atha tayā na sambandha<?>〈 ddha〉 miti pratyucyeta । agrahītasambandhasyāpi tarhi pratītiḥ syāt । api ca । kathamidaṃ jñātavyamiti prāk pratipāditaṃ । api ca । yadi sāmānyād vyaktipratītiḥ śabdādapi sāmānyaṃ pratīyate । tataḥ kiṃ vyaktyavāptirnna bhavet । asattyāsau pratītiriti cet । sarvā tarhi sāmānyapratītirasattyeti kiṃ sāmānyena ।

[573,iv]

nanu sarvatra sāmānyamastyeva vyaktyapratītestu na samvādaḥ । vyaktīnāmevārthakriyāsāmarthyāt । sāmānyena tu vinā na śakyā pratyetumiti sāmānyābhyupagamaḥ 〈।〉 vyaktyapratītistu tatsambandha<?>〈 ddha〉 liṅgābhāvāt ।

[573,v]

nanu liṅgato 'pi sāmānyameva pratyeyaṃ । tatra ced vyaktipratītiḥ kinna sarvatra । sāmānyamātrameva śabdena pratyāyyate । liṅgāttarhi vyaktirapi pratīyata iti prāptaṃ । tathā ca prāktano doṣaḥ ।

[573,vi]

athāpi syād vyatiriktaṃ sāmānyaṃ doṣavat । ubhayarūpatve hyadoṣaḥ । tadapyasat ।

[573,vii]

	vyaktaiḥ pratītidoṣaḥ kiṃ pakṣetrāpi na sambhavī ।
	tato 'pi hi na sāmānyād vyakterasparśato gatiḥ ॥ 335 ॥ (PVA)

[573,ix]

sāmānyaṃ hi yadi vyaktivyatiriktāvyatiriktamiṣyata tadāpi vyakteḥ pratītiranyathā veti dvayīṃ gatiṃ nātivarttante pratipattāraḥ । pratītiścet । sakalānubhavasambhavāt kimiti pravarttate । na cetpratītiḥ kathaṃ pravarttanaṃ । pratītamapyapratītimiti pravarttanamiti cet । tadeva tenaiva rūpeṇa pratipannāpratipannamiti vyāhataṃ 〈।〉 vidhiniṣedhayorekaniṣparyāye dvayorātmalābhābhāvāt । ata eva paryāyāṇāṃ bheda iti cet । kenacit paryāyeṇa bhinnaṃ pratītamapareṇa neti samayaḥ । yena na pratītaṃ tadarthaṃ kathaṃ pravarttanaṃ । tasyaiva paryāya iti cet । apratītatve kathaṃ tasyaiveti pratītiḥ । pratīte 〈pi〉 na pravarttata iti sa eva doṣaḥ 〈।〉 tataḥ samvṛtisadeva dharmidharmalakṣaṇaṃ । evantarhi । anittyaḥ śabdaḥ śabdatvādityatrāpi syāt । yasya vyatiriktaṃ sāmānyaṃ tasya kasmānna bhavatyapratijñārthaikadeśatvaṃ । tatsāmānyayogasya dharmiśabdenaiva pratipādanāt । ihāpi 〈tarhi〉 vyāvṛtteḥ pratipādanānna bhaviṣyati ।

[573,x]

	sāmānyayogo vyāvṛttiranyasmāttasya vā gatiḥ ।
	sāmānyayogastadbittiṃ vinā naiva pravarttate ॥ 336 ॥ (PVA)
	tadrūpasya pratītistu prāgeva vinivāritā ।
	tasmād vyāvṛttirevātra śabdataḥ saṃpratīyate ॥ 337 ॥ (PVA)

[573,xii]

yadi sāmānyayogaḥ śabdato viśeṣāṇāṃ pratīyata ityabhyupagamaḥ । sa tarhi kathaṃ vyaktyapratītau pratīyate । yasyaiva bhojanaṃ tasyaiva bhagnabhāṇaḍabāgitā । svarūpantu viśeṣāṇāṃ na pratipādanārhamiti prāgeva nirṇṇīta । tasmād vyāvṛttireva śabdārtha iti sthitiḥ ।

<574>

[574,i]

nanu vyāvṛttirapi vyāvṛttavastupratītimantareṇa kathaṃ pratīyate । yadi pratīyate kiṃ vyāvṛttyā 〈।〉 anyathānupapattyā tarhi vyāvṛttikalpaneti kinna sāmānyābhyupagamaḥ । pratītyanusāreṇābhyupagama iti na <?> sāmānyasya ।

[574,ii]

nanu kimahaṃ vyāvṛttiṃ pratipadye iti lokasya pratītiḥ । vilakṣaṇatvapratīteḥ । pratītireveti na doṣaḥ । tathā hi 〈।〉

[574,iii]

	yadyanīpsitabhedena na pratīyeta śabdataḥ ।
	tadvastu na vibhāgena pravarttanasamāgamaḥ ॥ 338 ॥ (PVA)

[574,iv]

avaśyaṃ hi vijātīyavilakṣaṇena rūpeṇa pratipattyā bhāvyamanyathānabhipretaparihāreṇa na pravartteta । sāmānyalakṣaṇādeva tasyānabhipretavilakṣaṇateti cet । svayamatathābhūte kathaṃ dharmāntarayoge 'pi tathābhāvaḥ । tadyogādasya tathā pratītiriti cet 〈।〉 atadbhūtasyānyayoge svarūpeṇāpratīyamānasya pratītireva na yuktā । svarūpeṇa ced vilakṣaṇatvagatiḥ । vyarthakastarhi sāmānyayogaḥ । sa eva bhedo na lakṣyeta yadi sāmānyanna bhavet । sāmānyānāṃ tarhi kuto bhedopalakṣaṇaṃ । sāmānyāntarayoge'vasthā । svarūpata evopalakṣaṇe vyaktīnāmapi sa eva prasaṅga iti vyarthakaṃ sāmānyaṃ । dvayośca yadā bhedapratītistadā kataṃ na hyakatra sāmānyamvarttate । tasmādavaśyamanena vyaktīnāṃ bhedaḥ pratyetavyaḥ । sa ca vijātīyād bhedaḥ sarveṣāmeveti tadeva sāmānyaṃ ।

[574,v]

nanu jātimantareṇa sa eva sajātīyavijātīyabhedaḥ kathaṃ । tathā hi ।

[574,vi]

	vyakteḥ parasparaṃ bhede sāmānyaṃ na parasparaṃ ।
	vyaktibhedo bhavedeva tasya nāsti pratītatā ॥ 339 ॥ (PVA)

[574,vii]

vyaktyapekṣayā bhede yathā śāvaleyavāhuleyayoḥ karkād bhedastathā karkaśāvaleyayorapi vāhuleyāditi tayorapi samānajātitāprasaṅgaḥ । na sarvadarśanaṃ yena sapvadarśī karaṇena saṃketa〈vyaktī〉 karaṇe vibhāgo bhavet ।

[574,viii]

tadetadapi na yuktaṃ nāyuktaṃ yataḥ

[574,ix]

	sāmānyasyāpi sadbhāve na doṣoyannivāritaḥ ।
	vyaktivyaṅgyaṃ hi sāmānyamiṣyate na svarūpataḥ ॥ 340 ॥ (PVA)
	vyaktiśūnyapradeśādau tasya vyakteradarśanāt ।
	vyaktireva tatopekṣyā sā ca sarvā na dṛśyate ॥ 341 ॥ (PVA)

[574,xii]

tatastatrāpi saṃketakriyāvyāptirnna sidhyati ।

[574,xiii]

sāmānyamapyupalakṣyaiva saṃketo vidhātavyo vyavaharttavyamvā । na ca sāmānyamupalakṣyate vyaktimantareṇa । sakalavyaktidarśane hi niyatasāmānyadarśanādanākulaḥ saṃketo bhavet । tadāpi vyaktīnāmeva darśanād vyarthakameva sāmānyaṃ 〈।〉 tathā hyekavyaktidarśanena saṃketoyaṃ gauriti kathaṃ pratiniyatasāmānyapratītiḥ । nahi paśutvādisāmānyeṣu kasyacit sāmānyavivekenopalakṣaṇaṃ । gotvamatra saṃketabiṣaya iti cet । kintadgotvamiti na vivekaḥ kathaṃ kriyatāṃ । yadevaṃbhūtavyaktyabhivyaṅgyamiti tena vyaktīnāmevaṃ bhūtatvamitītaretarāśrayadoṣaḥ । tatsāmānyopalakṣaṇe vyaktīnāmekatvaṃ । vyaktyekatve ca pratīniyatasāmānyopalakṣaṇam । gaurgauriti svayameva viveka iti cet । na 〈।〉 gauriti sāmānyasya karkādiṣvavṛttyaivopalakṣaṇāt । yatra gauriti

<575>

[575,i]

buddhistadeva gotvamiti pratītiriti cet । nanvavibhāvitaprameyarūpā buddhiḥ kathaṃ prameyamupalakṣayet । nahi varṇṇasaṃsthānavyatiriktamasyāṃ prameyamupalakṣayāmaḥ । tadeva sāmānyamanugatatvāditi cet । na 〈।〉 anugamasyāsambhavāt । nahi varṇṇasyānyavyaktyanugataṃ rūpaṃ । ekavyaktidarśane 'pi tadanugamapratītiprasaṅgaḥ । tathā ca sarvavyaktipratipattiḥ syāt । vyaktivyaṅgyatvānna sāmānyaṃ tathā pratīyata iti cet । sarvathā tarhi na pratītiḥ । yāvad vyaktidarśanaṃ pratīyata iti cet । na । sāmānyasya tāvanmātratvābhāvāt । tathā cet sāmānyaṃ vyaktaya eveti na sāmānyamaparaṃ 〈।〉 tathābhūtājñāna jananameva sāmānyamiti prativacane । tadanyavyāvṛttireva sāmānyamiti syāt । bahūnāntadanyavyāvṛttireva sāmānyaṃ 〈।〉 nahi tadvijātīyavyāvṛttimātrādaparaṃ sāmānyamupadarśayituṃ śakyaṃ vijātīyatāpi taditaravyāvṛttireva । yathaiva tasmādeko bhinnastathā parāparo 'pīti nidarśanannānyathā । sāmānyantuṃ na śakyaṃ nidarśayitumidantaditi । abhinnatvānnaiva nidarśanamiti na pratyuttaraṃ tadabhāvaprasaṅgāt । nahi vyaktīrnnirasya sāmānyaṃ vyavasthāpayituṃ śakyaṃ vyavahārābhāvaprasaṅgāt । sāmānyanirāse 'pyevameveti 〈।〉 na yuktaṃ 〈।〉 vyavahārasya〈ānya〉vyāvṛttinibandhanasyāpi sambhavāt । akarmādravyavat । sāmānyānāmapi vyāvṛttireva parasparaṃ vyavahārahetuḥ ।

[575,ii]

atha vyaktiyogo bhedavyavahārahetuḥ parasparaṃ sāmānyānāṃ tathāpi doṣa eva । yataḥ ।

[575,iii]

	svarūpeṇa na bhinnañcedanyasmād bhidyatāṃ kathaṃ ।
	śuklayogāt paraḥ śukla iti bhedaḥ pratīyate ॥ 342 ॥ (PVA)

[575,v]

na khalvanyasya bhedo'nyatra samavaiti । samavaityeva vyaktisāmānyayoḥ samavāyasambandhāditi cet । sāmānyasyābhedo vyaktau samaveta iti vyaktīnāmevābhinnatā । tataḥ sarvasāmānyayogād gaurapi syādaśvādikaḥ । api ca । goḥsāmānyaṃ gotvaṃ vyaktīnāñca svarūpaṃ sajātīyavijātīyānāṃ na bhidyate parasparaṃ । tataḥ kathaṃ vyaktayaḥ sāmānyasya bhedikāḥ ।

[575,vi]

atha svarūpādeva bhinnā vyaktayo vijātīyābhyaḥ । sa eva tarhi bhedaḥ sāmānyamastu kimapareṇa । sāmānyasyābhyupagame 'pi sa eva vyaktibhedaḥ sāmānyasya bhedakaḥ sāmānyāntarebhyaḥ 〈।〉 sa tarhi siddhopasthāyī sāmānyaviśeṣaḥ । atha svarūpeṇaiva sāmānyambhinnaṃ sāmānyāntarāt । tadyogād bhedaḥ sāmānyavatāṃ । yathā śuklaṃ rūpaṃ svayameva paṭastu tadyogāditi 〈।〉 tadapi na saṅgataṃ । yataḥ ।

[575,vii]

	varṇṇarūpaṃ sitaṃ naiva kvacit kevalamīyate ।
	tatastasya svayaṃ śuklarūpatā kathamīyate ॥ 343 ॥ (PVA)

[575,viii]

dravyasthameva sarvadā sitādikaṃ tataḥ pṛthagaparidṛśyamānaṃ svayameva tadrūpamiti kathaṃ pratīyate kena cit । dravyādeva sā tasya śuddhateti na kiṃ mataṃ 〈।〉

{3.1.4.2.7.4}

<(4) dravyanirāsaḥ>

[575,ix]

nanu tasya yadi dravyāccuklatā svarūpaṃ tarhi kintasya dravyasyāpi tarhi kiṃ rūpamiti sa eva doṣaḥ । dravyamityeva pratīyamānamiti cet dravyamityapi varṇṇasaṃsthānasaṃsparśinī na <?>

<576>

[576,i]

pratītiḥ । varṇṇasaṃsthānañca guṇa eveti । tadaparaṃ dravyaṃ kathaṃ bhūtaṃ pratītiviṣayaḥ । na ca saṃsthānamapi varṇṇādyatiriktatāṃ svīkaroti । varṇṇa eva tathā varttula 〈tva〉ādirūpeṇa pratibhāsate ।

[576,ii]

nanu dravyamapi pratibhāsata eva । tathā hi । sparśanajñānenāpi sa evāyaṃ ghaṭa iti ekatayāvabhāsanaṃ । na ca guṇamātre pratyabhijñānaṃ anyathā rūpaṃ sparśa iti syāt । na ca sparśanagrāhyaṃ rūpaṃ yuktaṃ tasmād dravya eva pratyabhijñānaṃ yuktimat । tasmād yadyato bhinnaviṣayajñānagrāhyaṃ tataḥ tadbhinnaṃ tadyathā ghaṭātpaṭaḥ । bhinnaviṣayajñānagrāhyañca dravyamiti svabhāvahetuḥ ।

[576,iii]

atrocyate ।

[576,iv]

	na rūpādivivikterthe pratyabhijñānadarśanaṃ ।
	na hyasmarata evāsti pūrvapratyayagocaraṃ ॥ 344 ॥ (PVA)

[576,v]

na tāvaddarśane ghaṭādikasya pratibhāsaḥ । nāpi sparśavijñāne prathamaṃ । prathamaṃ hyavayavamātrakameva pratibhāti tacca parāvayavābhāve 'pi tathaivāvabhāsate । na cāsau ghaṭaḥ । nikhiladigvibhāgāvayavavyāpino ghaṭāvayavitvāt । nāpi rūpamātraṃ ghaṭaḥ । rūpasamavāyikāraṇasya tathā vyapadeśāt । pratyabhijñānasya ca tadā'bhāvāt ।

[576,vi]

athāparāparāvayavaguṇāntarādi pratibhāsane'vayavigrahaṇamiti matiḥ ।

[576,vii]

tadapi nāsti । yataḥ ।

[576,viii]

	ekadeśāntarasyaiva tadā grahaṇasambhave ।
	na saṃsthānāvayavino grahaṇasyāsti sambhavaḥ ॥ 345 ॥ (PVA)
	tathā guṇāntarasyāpi naṣṭe 'pi smaraṇodayaḥ ।
	anumānād gatiryātu nāpratyakṣapuraḥsarā ॥ 346 ॥ (PVA)

[576,x]

yadā ghaṭādāvavayaguṇāntarāṇāmupalabdhistadā guṇāvayavāntarāṇā manupalambhe kathamavayavināṃ । na tāvanmātraṃ ghaṭaḥ ।

{3.1.4.2.7.5}

<(5) pratyabhijñānirāsaḥ>

[576,xi]

atha smaraṇasahāyapratyabhijñānato ghaṭādyavayaviparijñānaṃ tadāvayaviguṇāntarāpoddhāre kastatra ghaṭa ityapi syāt । aviyogastu parasparamekasāmagryaghīnatvāt । na cāviyogagrāhakaṃ pramāṇamasti parasparaparihāreṇopalambhāt । aviyogastu smaraṇapratyabhijñānapratyayagrāhyaḥ 〈।〉 na ca smaraṇapratyabhijñānayoḥ pṛthagaprāmāṇye samudāyaḥ prāmāṇyaṃ prāpnuyāt ।

[576,xii]

nanu śivikodvahane pṛthagaśaktānāmanyathā śaktirupalabhyate । na । tatra teṣāṃ kāryajananāt tathābhūtapūrvakāraṇajanyasvarūpameva śaktirna vyatiriktā । iha tu smaraṇapratyabhijñayoḥ kiṃ kārya । avayavipratītiriti cet । na । tadvyatirekeṇāparapratītyabhāvāt । atha pratītyantaramudeti niścayarūpaṃ 〈।〉 tadasad 〈।〉 apramāṇanniścayo'niścaya eva । na khalvapramāṇanniścayaḥ pramāṇasya vyarthakatāprāpteḥ ।

[576,xiii]

atha tadānumānenāvayavāntaraniścaye pratyabhijñānadekatāpratīteravayavipratītiḥ । na hyavayavasyāvayavāntareṇaikatā guṇāntarasya vā tadantareṇeti ।

<577>

[577,i]

tadapyayuktamanumānasya pratyakṣapuraḥsaratvāt । 〈yathā〉bhūtaṃ tatpratyakṣeṇa pratipannaṃ kevalantathābhūtamevānumānena pratyeyaṃ । tataḥ kevalasyāpṛthagbhūtaṃsya pratyakṣeṇa pratītestathā bhūtasyaivānumānādapi pratītiḥ । tataśca ।

[577,ii]

	ekatvaṃ pratyabhijñānādanyathā dṛṣṭavastuni ।
	pratyakṣeṇa kathaṃ yāyāt yatītipathamāñjasaṃ ॥ 347 ॥ (PVA)

[577,iii]

na hi pratyakṣeṇānyathā pratipannaṃ pratyabhijñānasahasreṇāpi pratyetumanyathā śakyaṃ । pratyabhijñānamapi pratyakṣameveti cet । na 〈।〉 anumānaviṣaye pravṛtteḥ । taccānumānamanekaviṣayaṃ 〈।〉 pratyabhijñānaṃ kathaṃ vyavahāraheturiti cet । pramaṇatvenaiveti vadāmahe । pramāṇatā cānumānatvena । anumānenaiva tarhi tadekatvaṃ tatovayavī sattyatābhāk prasidhyatīti naḥ pakṣasiddhiḥ । na 〈।〉 pāramārthikasyaikatvasyāprasādhanāt । tadarthakriyākāritayaikatvaṃ tatreti na paramārthaḥ । na ca tenaiva sārthakriyā karttavyeti niyamo'gnyantareṇāpi dāha〈ka〉sya kriyādṛṣṭeḥ । mukhyābhāvāt kathamupācaritamekatvamiti cet । anādivāsanāta upacāraparaparaṃparaivaiṣeti na doṣaḥ ।

[577,iv]

	athavā prathamaṃ dṛṣṭau mukhyamekatvamucyate ।
	tadadhyāropataḥ paścād bhaktitorthakriyākṛtaḥ ॥ 348 ॥ (PVA)

[577,v]

tasmād dharmadharmiṇorapoddhāraparikalpanātastattvānyattve bhavato na tu vāstave । tattvato na bhedo bhedastu buddhiparikalpitāpoddhārataḥ । na cā 〈sāva〉poddhāraḥ pratyakṣato nāpi tatpūrvakānumānato'pi ttvanādivāsanākṛtānumānaparaṃparāgata iti na paramārthaḥ । asti tarhi tattvānyattvaṃ kasmāt pratiṣidhyata iti cet । na 〈।〉

[577,vi]

	paramārthavicāreṣu tathābhūtāprasiddhitaḥ ।
	tattvānyattvaṃ padārtheṣu sāṃvṛtteṣu niṣidhyate ॥ 349 ॥ (PVA)

[577,vii]

ityuktaṃ । na hi paramārthatvenābhedaḥ । samvṛtyaiva bheda iti digamvaradararśanaṃ । api tūbhayaṃ paramārtha iti ।

[577,viii]

ata evāha ।

[577,ix]

	anumānānumeyārthavyavahārasthitistviyaṃ ।
	bhedaṃ pratyayasaṃsiddhamavalambya prakalpyate ॥ 183 ॥

[577,x]

syādetat yadi na bhedaḥ kathamanumānānumeyavyavahāraḥ । āpoddhārikabhedabhāvāt । sāṃvṛtabhedāśrayatā । nahi sāṃvṛto 〈bhedo〉 nāśrīyate । paramārthikaścābheda iti 〈।〉 kevalaṃ samvṛtibhedena 〈।〉 visamvādaḥ । paramārthe ca na vyavahāra ityubhābhyāṃ prayojanaṃ 〈।〉 tasmāt yadā <?>

[577,xi]

	yathāsvaṃ bhedaniṣṭheṣu pratyayeṣu vivekinaḥ ।
	dharmo dharmāśca bhāsante vyavahārastadāśrayaḥ ॥ 184 ॥

[577,xii]

nānyathānumā 〈nā〉 divyavahāraḥ । tathā cāha । sarva evāyamanumānānumeyavyavahāro buddhyārūḍhena dharmadharminyāyeneti vyāvṛttibhedato bheda eva śaraṇaṃ ।

[577,xiii]

	vyavahāropanītotra sa evāśliṣṭabhedadhīḥ ।
	sādhyaḥ sādhanatāṃ nītastenāsiddhaḥ prakāśita ॥ 185 ॥

<578>

[578,i]

nahi vyāvarttamānabhedena vyāvṛttīnāṃ bheda ekatvāttasya । yatastu vyāvarttate tadbhedāt । tatrāśabdavyāvṛttyā śabdo dharmī । akṛtakavyāvṛttyā tu kṛtakatvaṃ dharmaḥ । sādhāraṇāsādhāraṇatvena bhedāt । na śabdāśabdātvayostathā 〈।〉 tatkathaṃ bhāvapratyayo bhedābhāve bhavet 〈।〉 bhavatu vā paryāya eva syāt । bhāvapratyayavācyatvādeva bheda iti cet । na 〈।〉 itaretarāśrayatvena doṣād । ṣaṣṭhīsamarthād bhāvapratyayaḥ । bhāvapratyayādbhede ṣaṣṭhīsambandhateti । api ca । arthanimittakena nāma śabdena bhavitavyaṃ na śabdanimittakenārtheneti । evambhūta evāsāvarthaḥ । yataḥ । śabdapramāṇakā vayaṃ 〈।〉 yacchabdāḥ prāhustadasmākaṃ pramāṇaṃ । śabdāntareṇa ca pratipādyamānosāvarthonya eva । evantarhi paryāyatābhāvaprasaṅgaḥ । tasmādanittyaḥ śabdaḥ śabda〈tvā〉diti 〈।〉 sa eva śabdo'vidyamānabhedadhīḥ । sādhyadharmī san sādhanatāṃ nīta ityasiddhaḥ । api ca । śabdatvādanittyatā yadi tattarhi śabdatvaṃ śabda ityeva pratītaṃ । kiṃ punaruccaryate । punaruccāraṇaṃ dharmaprādhānyarthamiti cet । na । phalābhāvāt । dharmiprādhānye 'pi bhavatyeva hetuḥ 〈।〉 anityaḥ śabdo yataḥ kṛtaka iti । pradīpanyāyena tu nānumānavyavahāraḥ । tataḥ punaruktaṃ nāma nigrahasthānaṃ । bhedavivakṣāyāmasiddhameveti sthitametat ।

[578,ii]

	bhedasāmānyayorddharmabhedādaṅgaṅgitā tataḥ ।
	yathā'nityaḥ prayatnotthaḥ prayatnotthatayā dhvaniḥ ॥ 186 ॥

[578,iii]

yatoyamabhede sādhyasādhanayorabhinnavyāvṛttikatayā doṣastato bhedasāmānyayorvyāvṛttibhedādaṅgāṅgitā sādhyasādhanabhāvena na virudhyate । na hyabhedabhāvī doṣaḥ saṃbhavati bhedabhāve । nahi badhiradoṣaḥ sakarṇṇakasya । tasmādanityaḥ prayatnānantarīyaka śabdaḥ prayatnāna tarīyakatvāditi nāsiddhatādoṣaḥ । śabdagataṃ hi prayatnānantarīyakatvaṃ dharmiśabdāśabdagataṃ heturiti pratipannaḥ sādhyasādhanabhedaḥ । śabdagataṃ hi prayatnānantarīyakatvaṃ prayatnānantarīyaka 〈tva〉āntarādapi bhidyate । sāmānyarūpeṇa tu vivakṣyamāṇaṃ na tadantarād bhidyate'pi tvaprayatnānantarīkatvādeva । tato vyāpitvāvyāpitayā bheda eva । yathā vṛkṣatvaśiṃśapātvayoḥ । na hyavyāpyeva vyāpi bhavati । tena śabdaviśeṣaṇamavyāpi dharmi tadatadgataṃ hetuḥ vyāpitvena bhedāt । vyāpitvābhāvena tarhi nāsti śabdatvasya bheda iti । soyamananvayadoṣa eva prāpto'taḥ śabdatvādityatra hetāvananvayadoṣa eva parisphuṭo na tvasiddhatādidoṣaḥ । asiddhatāyāmapyananvayitvameva kāraṇamiti sa eva doṣaḥ parisphuṭo yuktaḥ ।

[578,iv]

naitadasti 〈yataḥ〉 ।

[578,v]

	naiṣānanvayitā doṣo nāstītyetena bhaṇyate ।
	asiddhatāpi doṣotra bhavatyeva parisphuṭaḥ ॥ 350 ॥ (PVA)

[578,vi]

na khalu bhedābhāvādasi〈ddha〉tā〈'〉bhāvaḥ । tatosiddhatāyāṃ satyāṃ tāmavakalpya paradoṣodbhāvanaṃ na nyāyamanudhāvati । hetusambhave hi sati tadanvayāditāparicodanāgocara ityuktam । tasmādasiddhatādoṣo bhedābhāve bhedatvadoṣa eveti sāṃprataṃ manyāmahe 〈।〉 tataḥ ।

[578,vii]

	pakṣāṅgatve 'pyabādhatvānnāsiddhirbhinnadharmiṇi ।
	yathāśvo na viṣāṇitvādeṣa piṇḍo viṣāṇavān ॥ 187 ॥

<579>

[579,i]

yadi nāma pakṣaviśeṣaṇaṃ viṣāṇitvaṃ piṇḍāntaravyavacchedāya tathāpi hetutvaṃ na virudhyate । sādhyapratibaddho hi hetustathā pratīyamānaḥ sādhyasādhakaḥ । sa ca pratibandhaḥ sādhyāṅgatve 'pi na virudhyate । tato hetureva bhinnadharmiṇi dharmiviśeṣaṇaṃ sādhyakālāṅgatāyāmapi ।

[579,ii]

	sādhyakālāṅgatā vā na nivṛtterupalakṣya tat ।

[579,iii]

na khalu viśeṣaṇaṃ viśeṣakālabhāvyevāṅgam । tadupalakṣya prāgeva nivṛtteḥ yathā kataraddevadattasya gṛhaṃ yatra kākaḥ parirāraṭīti । sa idānīṃ devadattādigṛhamupalakṣya nivṛtto 'pi tadupalakṣayatyeva kālāntaro 'pi ।

[579,iv]

nanvavidyamānaḥ kathamupalakṣaṇaṃ । tatphalāyā viśeṣaniṣṭāyā buddheḥ sambhavāt । tasmādupalakṣaṇa〈nna〉 pratijñārthaikadeśatayā〈'〉siddha〈tā〉doṣabhāgī । yadi tarhi bhinnadharmiṇi sāmānyaviśeṣabhāvena bhedānna pratijñārthaikadeśāsiddhatādoṣo'bhinnadharmiṇyeva doṣa iti prāptā śrāvaṇatvāderapi pratijñārthaikadeśatā । kṛtakatvānittyatvayośca samānavyāptikayoḥ ।

[579,v]

na sadetat । yatateḥ 〈।〉

[579,vi]

	viśeṣopa pratijñārtho dharmabhedānna yujyate ॥ 188 ॥

[579,vii]

na kevalaṃ viṣāṇitvādityevamādikaḥ । viśeṣo 'pyasādhāraṇo 'pi śrāvaṇatvādiko na bhavati dharmabhedādeva ।

[579,viii]

nanu yata evāśabdād vyāvṛttyā śabda〈tvaṃ〉 tāvatmātrakādeva śrāvaṇatvaṃ । tathā cāha । "śrotragrahaṇalakṣaṇaḥ śabda" iti । tatkathamasati vyāvṛttibhede dharmabheda iti ।

[579,ix]

tadasata । yasmāt ।

[579,x]

	parasparāntarbhāve hi dharmabhedo na yuktibhāk ।
	arthāntarābhisaṃvaṃdhāsambandhe hi vivekitā ॥ 351 ॥ (PVA)

[579,xi]

śravaṇajñānasambandhādasambandhādeva vyāvarttanaṃ śrāvaṇatvaṃ । śabdatvantu aśabdasāmānyādeva vyāvṛttiḥ । yadyapi śābdo nāstyaśrāvaṇastathāpi sāmagryabhāvādaśrāvaṇo 'pi puruṣāntarāpekṣayā bhavet । aśabdastu na puruṣāntarāpekṣayāpīti । nāśrāvaṇatvavyāvṛttiḥ 〈।〉 śabdatvaṃ śrāvaṇatvameva tathā bhavet । na śabdatvaṃ । tasya śrāvaṇāśrāvaṇāsādhāraṇatvāt ।

[579,xii]

etena yadācāryavacanaṃ । nanu dṛṣṭaḥ saṃghātānāṃ pārārthyaṃ saṃghātatvāt । saṃskṛtamanittyaṃ saṃskṛtatvāditi pratijñārthekadeśo hetuḥ । nātra sarve saṃghātāḥ saṃskṛtamvā pratijñārtho 'pi tu cakṣurādayastadekadeśaśca dṛṣṭāntābhāvaprasaṅgāt । atha punaḥ śabdatvamasādhāraṇaṃ syāt । śakyamevaṃ bhavituṃ । pratijñārthasya hyasādhāraṇo dharmaḥ śrāvaṇatvamasādhāraṇaṃ yuktaṃ । na tu śabdasyānyacchabdatvamastītyasiddhatvameva hetudoṣaṃ 〈।〉 taduktaṃ । uktaṃ pakṣalakṣaṇam ।

< 6 hetucintā>

<1. hetulakṣaṇam>

{3.1.5.1.0}

[579,xiii]

hetulakṣaṇamucyate । tatra ca 〈।〉

<580>

[580,i]

	pakṣadharmo yato hetustadābhāsāsāśca bhūyasā ।
	tasmāttadvistaraḥ pūrva hetvādyarthāta pradarśyate ॥ 352 ॥ (PVA)
	sapakṣe sannasad dvedhā pakṣadharmaḥ punastridhā ।
	pratyekamasapakṣe 'pi sadasaddvividhatvataḥ ॥ 353 ॥ (PVA)

[580,iii]

nanu hetulakṣaṇameva vaktavyaṃ yaḥ san sajātīya ityādikaṃ hetvābhāsalakṣaṇañca । kimarthaṃ pakṣadharmavistaranirddeśaḥ । heturhetvābhāso vā prāyaśaḥ pakṣadharma eva tato vivekena hetuhetvābhāsalakṣaṇa〈sya〉 spaṣṭanirdeśārthamādau prabhedanirddeśaḥ । tathā satyayaṃ pakṣadharmo heturayaṃ viruddho'yamanaikāntika iti sukhenākhyāyate gṛhyate ca । ata evāha ।

[580,iv]

	pakṣadharmaprabhedena sukhagrahaṇasiddhaye ।
	hetuprakāraṇārthasya sūtrasaṃkṣepaucyate ॥ 189 ॥

[580,v]

pakṣadharmaprabhedena yaḥ saṃkṣepa ucyate । sa sukhagrahaṇārthaṃ hetuprakaraṇārthasyaiva । hetuprakaraṇārtho hetuhetvābhāsalakṣaṇanirddeśastadartho hetuhetvābhāsatvaṃ । ata eva hetvābhāsātpūrvamityuktaṃ hetuścābhāsaśca hetvābhāsaṃ । ābhāsaśca pratyāsatterhetvābhāsa eva nābhāsamātraṃ ।

[580,vi]

nanu ca dharmidharmamātratayopasaṃhriyamāṇo dharmaḥ sādhanaṃ । na pakṣadharmatayā । asti cātra pradeśe vanagahanādau dhūma iti dharmimātre pradarśanāt । na ca dharmimātraṃ pakṣo nahi dharmī sādhyastasya siddhatvāt । dharmaviśiṣṭo dharmyanumeya iti vacanāt ।

[580,vii]

sa yametat ।

[580,viii]

	samudāyārthasādhyatvād dharmamātretha dharmiṇi ।
	amukhye 'pyekadeśatvāt sādhyatvamupacaryate ॥ 354 ॥ (PVA)

[580,ix]

hetuvyāpāraviṣayaḥ samudāyaḥ sādhyaḥ । sa ca na pakṣaḥ siddhatvāt । tasmādasiddhasādhyadharmā dharmī tadviśeṣaṇaḥ pakṣaḥ । kathamasiddhaṃ viśeṣaṇamupacārāt । prayojanābhāvādanupacāra iti na saṃgataṃ । sarvadharmidharmapratiṣedhārthatvādikaṃ prāgeva pratyayāditi nocyate punaḥ । tathā ca cākṣuṣatvādiparihāraḥ ।

[580,x]

nanu cākṣuṣatvaṃ sajātīya eva sat । na dharmidharmaḥ । tatra dharmidharmagrahaṇādeva tasya nirāsaḥ । nopacārarahitena dharmidharmagrahaṇena sādhyadharmidharmatā labhyate । vaidharmyadṛṣṭā tadharmiṇo 'pi dharma iti syāt । na 〈।〉 asaṃstadatyaya iti vacanāt । kathaṃ hi tatraivāsantatraiva ca sanniti । tataḥ sādhyadharmiparigrahārthamupacāraḥ । sādhyadharmidharmagrahaṇameva tarhi karttavyaṃ । na । tatrāpyupacāra eva śaraṇaṃ । na hyasiddhamanadhyāropitaṃ viśeṣaṇaṃ sambhavati । pakṣa ityanenāpi tadevocyata iti ko viśeṣaḥ । saṃjñāsaṃjñisambandhapratipādane prayāsād gauravadoṣa iti cet । na । pakṣaśabdasyāpi sādhyaparyāyatvāt । tathā ca janavyavahāraḥ । ayaṃ mamapakṣa idaṃ mamābhipretamiti । tathā cācāryaḥ ।

[580,xi]

	samudāyārthasādhyatvād dharmamātretha dharmiṇi ।
	amukhye 'pyekadeśatvāt sādhyatvamupacaryate ॥ 355 ॥ (PVA)

[580,xii]

na hyanupacaritaḥ kevalo dharmī pakṣaḥ ।

[580,xiii]

nanu dharmaviśiṣṭo dharmyanumeyo na ca tatropacārasambhavaḥ । na jijñāsitadharmaviśiṣṭa iti tatrābhiprāyāt । tathānumānamarhatyanumeya ityarthartha<?> bhāvāt । yaścānumānamarhati yaśca

<581>

[581,i]

jijñāsitaviśeṣastatra sādhyamasiddhatvādupacaritameva । tasmādupacaritārtha eva pakṣaḥ । upacaritasādhyāṅgaviśiṣṭa eva dharmīti yāvat ।

[581,ii]

nanūpacaritadharmiviśiṣṭo dharma ityapi syāt pakṣagrahaṇaṃ sādhyadharmiparigrahārthaṃ sādhyadharmiṇo yo dharmaḥ sa eva heturna viruddhonaikāntiko vā । tasya pakṣasya dharmaḥ pakṣadharmaḥ ।

[581,iii]

nanvetasmin viśeṣaṇaviśeṣyabhāve viśeṣaṇasya vyavacchedakatvāt । anyadharmitāniṣedhāt asādhāraṇatā sarvasya syāt । nahi viśeṣaṇamavyavacchedakaṃ । śabdaviśiṣṭañca kṛtakatvaṃ śabdātmakaṃ kathaṃ paṭādyātmakaṃ tatra vā yāyāt । vyatireke kadācid bhavedapi । na ca vyatireko dharmiṇo dharmāṇāmiṣyate । na ca vyatiriktasya kāraṇādanyad viśeṣaṇaṃ । tathā ca sati sarvaḥ kāryahetureva bhavet । tasmād viśeṣaṇe'sādhāraṇatā । aviśeṣaṇe tvapakṣadharmatvādasiddhatādoṣaprasaṅgaḥ ।

[581,iv]

naitadasti । yataḥ ।

[581,v]

	ayogaṃ yogamaparairatyantāyogameva ca ।
	vyavacchinatti dharmasya nipāto vyatirecakaḥ ॥ 190 ॥

[581,vi]

yadyeka 〈prakāra〉 eva vyavacchedyavyavacchedakabhāvaḥ syādayaṃ doṣaḥ । aneka prakārastu sa dṛśyate 〈।〉 kvacidayogaṃ vyavacchinatti । kvacidaparairyogaṃ । kvacidatyantāyogamiti prabhedāḥ । vyatirecakena hi nipātena vyavacchedo vidhātavyo nānyayogavyavaccheda 〈।〉 niyamena avadhāraṇamātrameva hi tasyārtho na cānyathāvadhāraṇe doṣaḥ । kathamayamvibhāga ekākāratve'bhidhānasyārthabhedābhāvāt । na kevalasyārthabhedo 'pi tu saṃsargibhedāt । saṃsargibhedastu ।

[581,vii]

	viśeṣaṇaviśeṣyābhyāṃ kriyayā ca sahoditaḥ ।

[581,viii]

saṃsargiṇa eva ca pradhānaṃ । yataḥ ।

[581,ix]

	vivakṣātoprayoge 'pi tasyārthoyaṃ pratīyate ॥ 191 ॥

[581,x]

yathākramamabhisambandhaḥ । viśeṣaṇena saha udito'yogaṃ vyavacchinatti । viśeṣyeṇānyayogaṃ kriyayā tvatyantāyogamiti viśeṣaṇādipadānyeva cāvadhāraṇaṃ pratipādayanti । nipātāstu dyotakāstaistasyaiva spaṣṭīkaraṇāt । tathā hi । ghaṭenodakamānayeti । yadi kāraṇaviśeṣāpekṣā na syāt karaṇaviśeṣaprayogo vyarthako bhavet । tathā karmāderapītyavadhāraṇaṃ ghaṭādipadapratipādyameva । tāni ca bhinnānītyarthabhedaḥ ।

[581,xi]

nanu teṣāṃ bhedādarthabheda eva prāptaḥ sādhāraṇañcāvādhāraṇaṃ pratīmastatonvayavyatirekābhyāmapoddhāraparikalpanayā'vadhāraṇanipātavācyameva । na 〈।〉 tadaprayoge'pratītiprasaṅgāt । yohi yena vināpi pratīyate । sa kathantasyārthaḥ । kathantarhi bhedābhidhāyināmabhinnamabhidheyaṃ । na ca śabdānāṃ vyavaccheda evābhidheyaḥ ।

[581,xii]

tasya vastvabhidhāyitvāt vyavacchedasya cābhāvarūpatvāt ।

[581,xiii]

naitadasti ।

<582>

[582,i]

	vyavacchedaphalaṃ vākyaṃ yataścaitro dhanurdharaḥ ।
	pārtho dhanurdharo nīlaṃ sarojamiti vā yathā ॥ 192 ॥

[582,ii]

parasparasambaddhārthaḥ padasamudāyo vākyaṃ । atra tu vākyapūrakaṃ padameva vākyaśabdenoktaṃ 〈।〉 teṣāmeva vyavacchedaphalatvāt । tadanyasya vākyasyābhāvācca । yasya〈ca〉 vākyasya yatphalantadeva tasya pratipādyaṃ । sa eva rthaḥ । na ca vyavacchidyamānavyatirekeṇānyo vyavacchedaḥ । tato vyavacchidyamānārthapratītervyavacchedyo 'pi tadanyavyatirekāt pratīyata eveti vyavaccheda eva pratipādyaḥ ।

[582,iii]

atha vastu pratipādyate vyavacchedastu pramāṇāntarapratipādyo'bhāvarūpa ākṣipyate । sa cākṣipta evakārādinā dyotyate ।

[582,iv]

tadapyasat । yataḥ ।

[582,v]

	kathamanyābhidhāne'nya ākṣipyetānvayamvinā ।
	asambandhe 'pi cākṣepe'tiprasaṅgo 〈'〉 nivāritaḥ ॥ 356 ॥ (PVA)

[582,vii]

yadi hi vyatirekovyatirekavadavyatirekī tādātmyādākṣipyeta । vyatireke 'pi sambandhādākṣipyata iti cet । na 〈।〉 vyatireke padārthasya pratyakṣeṇāparasmādavyatirekeṇa pratītiprasaṅgāt । tato'bhāvapramāṇantarād vyatirekapratītāvapi tadasambaddhatayaiva pratītiḥ syāt । na hyavyatirekiṇā vyatirekasambandhaḥ pratyetuṃ śakyaḥ । athaikasāmagryadhīnatvād vyatirekeṇaiva saha padārtha utpadyate । avyatireke 'pi 〈।〉

{3.1.5.1.1}

<(1) abhāvavicāraḥ>

[582,viii]

tadayuktaṃ । yataḥ ।

[582,ix]

	vyatirekeṇa tasyāsau padārthasyānvayāt svayaṃ ।
	nahi bhinnasya sadbhāve'bhinno 〈'sau〉 bhedamarhati ॥ 357 ॥ (PVA)

[582,xi]

nahi viṣāṇasyedaṃ viṣāṇamiti viśeṣaṇaviśeṣyabhāvaḥ । dvayorapi parasparavyavacchedena samānakālabhāvitvena pratīteḥ samuccaya eva bhavenna viśeṣaṇaviśeṣyabhāvaḥ । parasparopakāritvena samānakālatā । ādhārādheyābhāvo viśeṣaṇaviśeṣya〈bhāvasya〉 nibandhanamiti cet । na 〈।〉 auttarādharyeṇāpratīteḥ । vyatirekamadhye padārthaḥ pratīyata ityādhārādheyabhāva iti cet yadyevanna sambandhapratītiḥ । nahi yasya madhye yo vyavasthitaḥ sa tasyeti vyapadiśyate । na hi ghaṭasyāloko'ndhakāra iti vācyapadiśyate । ghaṭamadhye vā vyavasthito ghaṭasya ghaṭa iti । abhāvamadhyāvasthitiravaśyambhāvinī । nābhāvamantareṇa paṭādi vyavasthitiḥ tadvyāpitāprasaṅgāt । abhāvamadhye 'pi tarhi na sthitiraparābhāvamantareṇa vyāpitvaprasaṅgādeva । na svarūpeṇaiva hyasau padārtho'bhāvamadhye 'pi tiṣṭhet । yā yā madhyasthitiḥ sā'dhāravyatiriktā'bhāvamantareṇa na bhavati । yathā paṭamadhyasthitiḥ । abhāvamadhyasthitirapi sthitiriti

<583>

[583,i]

svabhāvahetuḥ । abhāvamadhyasthitiḥ svayameva tatsvabhāvatvādabhāvasya । nahi jatunaḥ kāṣṭasaṃyoga iti tasyāpi kāṣṭena saṃyoge'pareṇa saṃyojakena bhāvyaṃ svayameva tathābhāvāt ।

[583,ii]

tadetadasat । yataḥ ।

[583,iii]

	jatu svabhāvato vahneḥkāṣṭayogamavāpnuyāt ।
	abhāvo na svarūpeṇa vyāpimadhyakriyākṣamaḥ ॥ 358 ॥ (PVA)
	avyāpī sa padārśaścet abhāvaḥ syādanarthakaḥ ।
	abhāvasyāpi vyāpitve tanmadhye'nyasthitiḥ katham ॥ 359 ॥ (PVA)

[583,vii]

svabhāvamātreṇa na vyāpino madhyasthayatyabhāvo'vyāpitvaprasaṅgāt । avyāpina eveṣyanta iti cet । kimidānīmabhāvena । abhāvo hi sāṃkaryaṃ mā bhūditīṣyate । tacca svayamavyāpitvenaiva padārthānāṃ prasiddha 〈m〉 iti vyarthatā'nivāryā । abhāvena vyāpī kuto'bhāvasahitena vā svākāraṇeneti ko virodhaḥ ।

[583,viii]

tadapyasat ।

[583,ix]

	abhāvo'vyāpinaṃ kuryāt padārthaṃ vyāpinaṃ yadi ।
	sāṃkaryaṃ pūrvamasya syādanyathātvaṃ kathaṃ punaḥ ॥ 360 ॥ (PVA)

[583,xi]

na khalu vyāpyavyāpī vidhātuṃ śakyaḥ । pūrvaṃ hi vyāpitve padārthasaṃkaraḥ । atha pūrvannāstyeva । svarūpamevāsya tarhi tathā'nyathā'dṛṣṭeḥ । atha svarūpeṇa na vyāpī nāpyavyāpī । vyāptiprayogād vyāpī । tadabhāvayogādavyāpī । tathā cāha ।

[583,xii]

	bhinnā iti paropādhirabhinnā iti vā punaḥ ।
	bhāvātmasu prapañcoyaṃ saṃsṛṣṭeṣveva lakṣyate ॥ 361 ॥ (PVA)

[583,xiii]

tadapyasad yataḥ ।

[583,xiv]

	anyathā yadi tasyāsti pratītirdvayavarjanī ।
	tadānyayogād 〈tad〉 vastudvayabhāgiti gamyate ॥ 362 ॥ (PVA)

[583,xv]

anyathā tvetat syāt ।

[583,xvi]

	sa ca bhāvastadanyau ca tayośca tathā paraḥ ।
	svarūpeṇa pratīyante upādhīnāmaniśritāḥ ॥ 363 ॥ (PVA)
	tanmiśraṇapratītiśced bhrāntireva bhavettathā ।
	tathā padārthābhāvaḥ syādavidyāsādhakaṃ bhavet ॥ 364 ॥ (PVA)

[583,xviii]

sa cāpyupādhimān bhinnaḥ svayamevopādhibhya iti vyarthakamaparopādhikalpanaṃ । upādheḥ svayameva bhidyate । upādhimadantarādupādhita iti na pramāṇamatra kiñcit । yadi ca svarūpeṇaiva bhinnaḥ, tadeva bhinnatvamupādhimadantarāpekṣāyāmapi । pratyapekṣya manyadevabhinnatvamiti cet । na tāvatā bhinnatvānāmupayogābhāvāt ।

[583,xix]

	svarūpabhedād bhedena sarvebhyo vinivṛttitaḥ ।
	apareṇāpi bhedena kalpitenātra ko guṇaḥ ॥ 365 ॥ (PVA)

[583,xx]

athāsmādapi bhedosmādapīti materbhedakalpanā । nahi pramāṇaprasiddhamanarthakamapi śakyaṃ parikalpayituṃ parityāgaviṣayaṃ । yadyevamupādherapi bhinna iti pratīteraparo bhedo'bhyupagantavyastasmādapi bheda ityanavasthā bhedānām । svarūpeṇa bhedābhāva eva prasaktaḥ ।

<584>

[584,i]

svāgataṃ bhavatu doṣaḥ । nanvayamevābhyupagamaḥ । naitadasti ।

[584,ii]

	svarūpeṇa hi bhedasyābhāve 'pi pararūpataḥ ।
	na bhedaḥ paratā tasya bhedābhāve bhavetkathaṃ ॥ 366 ॥ (PVA)

[584,iii]

nahi svarūpeṇābhidyamānaṃ pararūpeṇa bhidyate । tasyāparatvamevāgataṃ bhedābhāve । tasya hi svarūpeṇābhede para eva nāsti । tadabhāvāt kathantato bhedaḥ ।

[584,iv]

atha bhedakaṃ svarūpeṇa bhinnaṃ tato'bhinnamapi dharmirūpaṃ bhetsyate ।

[584,v]

tadapyayuktaṃ । yataḥ ।

[584,vi]

	yadi tasya svarūpeṇa bhedonyasyāpyasau bhavet ।
	apasarppato hi dūreṇa na śakyamupasarppaṇaṃ ॥ 367 ॥ (PVA)

[584,vii]

yadaiva tasmādaparo bhedakaḥ svarūpeṇa bhidyate । tadā tadanyasya daivaraktāḥ kiṃśukāstavakāvataṃsakāḥ । na bhinnābhinnena bhavituṃ śakyaṃ । na khalu bhedaḥ paramabhindana <?>〈 n〉 bhedo bhavati । tasmādekasya svarūpabhede bhedasya bhedavato 'pi tathā sa iti na parasmād bhedaḥ । tasmāt svarūpamevāparāsaṃsargisvabhāvato bheda iti tādātmyameva bhedārthasvabhāvayoriti bheda eva vākyārthaḥ । sa eva tātparyeṇābhighātavyo'nyathā padārthābhidhānamapi na bhavet । ākulasya padārthatvāyogāt । arthakriyākāri hi vastu । na ca sakalasaṃsarge'rthakriyā sambhavinī । sa ca padārthāntarād bhedaḥ svarūpataḥ pratyakṣagamyastatra saṃketakaraṇe sa eva śabdagamya iti vyavaccheda eva śabdasyābhidheyaḥ । nahi vyāvṛttamavyāvṛttayābhidhātuṃ śakyaṃ ।

{3.1.5.1.2}

<(2) sāmānyanirāsaḥ>

[584,viii]

nanu svarūpagatā sā vyāvṛttistatra svarūpānabhidhāne kathantadavyatiriktavyāvṛttyabhidhānaṃ । atha vyatiriktā vyāvṛttistadāsau svavyaktyanugatatvājjātireva bhaṅgyantareṇa pratipāditā bhavet । tathā cānugatameva rūpaṃ pratipādyaṃ na vyāvṛttiriti kathaṃ vyavacchedaphalaṃ vākyam ।

[584,ix]

nāstyetadyataḥ ।

[584,x]

	sa eva hi tadanyasmād vyāvṛtto ghaṭa ucyate ।
	na tu sāmānyayogena 〈।〉 vyāvṛttasyaiva bhinnatā ॥ 368 ॥ (PVA)

[584,xi]

pratipāditametat । nāvyāvṛttaṃ svayantadaparayogād vyāvṛttaṃ । sāmānyayoge hi sāmānameva syāt । tadvā na bhavedasamānasya samānatā parayoge 'pi na yuktā ।

[584,xii]

	svayameva samānañced vṛthā sāmānyakalpanā ।
	〈a〉 samānasya sāmānyamabhāve 'pi na tadātmatā ॥ 369 ॥ (PVA)

[584,xiv]

yadi nāma sāmānyavat syāt । na tu samānameva । tasya svena rūpeṇa pratibhāsanāt । bhedāvabhāsane hi sāmānyavaditi yuktaṃ । abhedāvabhāsane sāmānyamityeva । yadi na bhedagrahaṇaṃ sāmānyamityeva syādviśeṣa iti vā । atha bhedenāpi pratibhāsanamabhedenāpi ।

[584,xv]

tadasat । yasmāt ।

[584,xvi]

	bhedena pratibhāsaścet tena sāmānyavad bhavet ।
	abhedenāvabhāsaścet sāmānyaṃ tena tad bhavet ॥ 370 ॥ (PVA)

<585>

[585,i]

na hyekasya rūpadvayaṃ yuktaṃ bhinnamabhinnañca । na tat sāmānyantenaiva rūpeṇa vyakterbhinnaṃ tenaiva rūpeṇābhinnaṃ kintu kenacidrūpeṇa bhinnaṃ kenacid rūpeṇābhinnamiti vyavasthā ।

[585,ii]

tatsattyetarat । yataḥ ।

[585,iii]

	na ca dvirūpaṃ sāmānyaṃ parasparavibhedataḥ ।
	syātāṃ dve vastunī tatra sāmānyamaparaṃ bhavet ॥ 371 ॥ (PVA)
	sāmānyarūpayorbhedād vyaktitaiva prasajyate ।
	vyaktisāmānyatāpyasya rūpabhedānna yujyate ॥ 372 ॥ (PVA)

[585,v]

yadi sāmānyasya dve rūpe kenacidbhinnamabhinnamapareṇeti । tathā parasparavibhinnatvāttayorvyaktirūpatā bhavet । nahi bhinnasvarūpādaparā vyaktiḥ । vyaktitvayogād vyaktiriti cet ।

[585,vi]

	vyaktitvaṃ nanu sāmānyaṃ tadyogāt syāt samānatā ।
	tasya vyakterabhinnatve vyāpitā na prasajyate ॥ 373 ॥ (PVA)

[585,viii]

rūpadvayasya kalpe ca prasaṅgaḥ pūrvavad bhavet ।

[585,ix]

tasmād bhinnataiva vyaktīnāṃ rūpaṃ । tato vyaktitvena tat sāmānyaṃ ।

[585,x]

atha sāmānyayogāt sāmānyaṃ tatrāparaṃ sāmānyaṃ । tatastad dvayaṃ 〈sāmānyavanna〉 sāmānyaṃ । nahi sāmānyavadeva sāmānyaṃ । tataḥ sāmānyarūpadvaye samānamiti buddhiḥ । sā na vyaktau nahi sāmānyayuktā sāmānyarūpeṇa bhinnena vyavasthānāt ।

[585,xi]

atha bhedasāmānyayorbhinnayorapi kenacidrūpeṇa vibhinnatā'pareṇābhinnateti । tayorapi bhede paraṃ sāmānyamupaplavate । tathā sati sāmānyasāmānyarūpayorvyaktitā । tataḥ pūrvasāmānyasamānatā na syāt sāmānyāyogādanya sāmānyena vyavadhānāt ।

[585,xii]

	naikasyāpi tataḥ sāmānyayoga ityasamānatā ।
	tataḥ samānākāreyaṃ pratipattiravastukā ॥ 374 ॥ (PVA)

[585,xiii]

nahi sāmānyānāṃ syād vādināṃ parisamāptiriti । sarvāvyakta eva pratipattigocaraḥ । parisamāptāvapi vyakta eva । nahi tatra sāmānyamanicchatāṃ sāmānyasambhavaḥ pūrvatrāpi । antyasamānatve hi pūrvakaṃ sāmānyaṃ tadabhedāt pūrvakamapīti tataḥ sāmānyabuddhiḥ sālambanā syānna caivamiti yatkiñcidetat । evambhedānāmapi yadi bhedo bhinnaḥ sarvabhedavyāpī । tato'bhinnānāṃ parasparaṃ bhedayoge 'pi tadyuktatā nābhedabādhanīti sakalamabhinnameva bhavet । sāmānyatadvatāṃ bheda iti cet । na 〈।〉

[585,xiv]

	vyaktyabhede na sāmānyaṃ vyaktireva tu tad bhavet ।
	sā ca svato na bhinneti tato'dvaitaṃ prasajyate ॥ 375 ॥ (PVA)

[585,xvi]

tasmād vyāvṛttireva sāmānyaṃ ।

[585,xvii]

nanvavyatiriktā vyāvṛttiryathā vijātīyāttathā sajātīyābhimatādapi । tatkathaṃ sā vijātīyādeva nirbhakṣya śakyā pratyetuṃ । sattyametat ।

[585,xviii]

	yadi svarūpasaṃgrāhī sakalaḥ pratyayo bhavet ।
	abhinno na vibhedena śakyo bhettuṃ kathañcana ॥ 376 ॥ (PVA)

<586>

[586,i]

yadā tu punaḥ ।

[586,ii]

	bhrāntimātrādapi prāptirvya vahārajagadgatiḥ ।
	tadā nirbhakṣyate〈'〉 bhinnaṃ bhinnasaṃsṛṣṭisambhavi ॥ 377 ॥ (PVA)

[586,iv]

sthāṇau hi davīyodeśavyavasthitena na bhedaḥ sannapi pratyetuṃ śakyaḥ । saṃsthānamātrakasya tatra pratipatteḥ । na saṃsthānamātraṃ viśeṣarahitaṃ sambhavati । dūradeśatayā tu tasyāpratibhāsane pratibhāsamātrakaṃ samānaṃ sarvatrotpadyata iti vyaktivyatiriktaṃ tadeva sāmānyaṃ । dṛśyavikalpyārthaikīkaraṇena tadevābhinnamiti samvṛ yā bhavati bhinna । bhinnatā na paramārthataḥ । paramārthata eva 〈।〉 bhedaḥ kasmānna bhavati । ekīkaraṇakalpanāyāṃ dvayorapratibhāsanāt । astu tarhi bhedaḥ pāramārthikaḥ । sāmānyasyaiva pratibhāsanāt । yacca vyatiriktaṃ pratibhāsate tadvyatiriktameva ।

[586,v]

tadapyasat । yataḥ ।

[586,vi]

	vyaktyasaṃsargirūpasya pratibhāsena tadbhavet ।
	sāmānyaṃ nahi sāmānyaṃ kevalaṃ vyaktirūpavat ॥ 378 ॥ (PVA)

[586,vii]

atha kevalamapi samānatāyogāt sāmānyaṃ । tadapyasat ।

[586,viii]

	bhinnasāmānyayoge hi sāmānyānāṃ samānatā ।
	tataḥ parantu sāmānyaṃ vyaktireva parisphuṭā ॥ 379 ॥ (PVA)

[586,ix]

bhrāntāpratipattireva tarhi sāmānyaṃ । tadvyaktīnāṃ samānatvāt vyaktau tarhi pratipattiḥ pravṛttiśca na syāt । nahi bhrāntabuddhisvarūpapratipattau vyaktipratipatipravarttane yukte'tiprasaṅgāt 〈।〉 bhrāntyā pravṛttiriti cet । na । aparasyābhrānterabhāvāt । tadāpi vā svarūpapratipattireveti । na vyaktipratipattiḥ । tataḥ parāparabhrāntyabhyupagame'navasthānādapratipattireveti । yatkiñcidetat । yadi tarhi na sāmānyayogo vyatiriktetaratayā nāpyubhayarūpatayā na bhrāntirūpatāya । nāpi vyaktipratipattiḥ । kastarhi śabdaliṅgābhyāmarthapratipattāvupāyaḥ ।

[586,x]

	vyavacchedaphalatvena pāriśeṣyādupāyatā ।
	śabdādarthagatau nyāyaḥ ka ivānyo bhaviṣyati ॥ 380 ॥ (PVA)

[586,xi]

nanu pāriśeṣyād vastuvyavasthāpi tu pramāṇena । na ca vyavacchedapratītigrāhipramāṇamupalabhyate ।

[586,xii]

atrocyate ।

[586,xiii]

	tadanyavyatirekeṇa pravṛtterupalabdhitaḥ ।
	vyavacchedaphalaṃ vākyamiti kinnāvadhāryate ॥ 381 ॥ (PVA)

[586,xiv]

tadanyavyavacchedena hi vyavahāriṇāṃ pravarttanamupalabdhaṃ । na cāpratītipravarttanaṃ । tato vyavacchedapratītirākṛṣyate । taddhi parāsaṃsargeṇa pratīyate । pratyakṣeṇa vikalpena ca । tatra pratyakṣeṇa vastusvabhāvalīna eva vyatirekaḥ pratyayaviṣayaḥ । kalpanānāṃ tu na vastuviṣayatā । tato vyatirekamātrameva śabdakalpanāviṣayaḥ ।

[586,xv]

nanu vastupratipattau vyatirekasya khaṇḍaśaḥ kathaṃ pratipattiḥ ।

[586,xvi]

atredamucyate ।

<587>

[587,i]

	vastvasti vyatirekayogaviṣayo yaḥ kalpanāgocaraḥ ।
	sattyāsattyatayā tu bhedamaparaṃ kaḥ kalpyed dhīdhanaḥ ॥ 382 ॥ (PVA)
	yanmātrā〈d〉vyatirekasaṅgamagatistanmātramevāstu vaḥ ।
	sāmānyena yadi prayojanavidhiḥ kastadviśeṣe guṇaḥ ॥ 383 ॥ (PVA)

[587,v]

yāvatā vinā vastunā vyavacchedaḥ pratyetumaśakyaḥ tāvanmātraṃ vyavahāriṇāṃ prayojanaprasiddhaye prabhavati । na ca sattyavastusaṃgatameva vyavacchedanaṃ pratyetuṃ śakyamasattyasaṅgamenāpi tasya pratītidarśanāt । tasmād vyavacchedaviṣayameva vākyaṃ vastunastatrāsattyatvāt ।

[587,vi]

nanu vastusattve vyatirekasyāpi tada vyatireke tallīnasya kathaṃ sattyatā ।

[587,vii]

atrocyate ।

[587,viii]

	pratīyamānamapyetadasattyamiti kaḥ kramaḥ ।
	visamvādādasattyañced bhedaḥ sattyo na kimmataḥ ॥ 384 ॥ (PVA)

[587,ix]

ayantāvadavyavacchedavādyanuyoktavyaḥ । kimidaṃ pratītiviṣayasyāsattyatvaṃ nāma । yadi tena pratīyamānena rūpeṇa tadastyeva kathamasattyatā । athāpratīyamānena tadā tarhi sarvamasattyamityasattyameva । sattyameva kiñcinnāstīti garddhabhīkṣīrāyitaṃ parapakṣeṇa । atha prāpyarūpatā nāsti tena visamvādādasattyaṃ na svarūpataḥ । svarūpasattyatve 'pi prāpyarūpatārthinaḥ । tadabhāve dasattyameva viparyayapratītirasattyatvaṃ । aprāpyarūpasya yata prāpyarūpatayā grahaṇaṃ । viparyayapratyayādaparaṃ । evantarhiprāptamidaṃ vyavacchedaḥ sattya iti yataḥ ।

[587,x]

	prāpyatenyavyavacchinnaṃ pravṛttairvyavahāribhiḥ ।
	vastvavastuvyavacchedabhedastatrāparo vṛthā ॥ 385 ॥ (PVA)

[587,xi]

yadi yatprāptaṃ tatsattyamāyātaṃ vyavacchedasya sattyatvaṃ tasya prāpteḥ ।

[587,xii]

nanvasattyavastuvyavacchedastena pratipanno na cāsau prāptaḥ sattyavastuvyavacchedaprāpteḥ । na cānyapratītāvanyaprāptāvavisamvādastataḥ kuto vyavacchedasya sattyatā । koyamasthānābhiniveśino'sthānagataḥ paryanuyogaḥ । bhedastāvatprāptastāvanmātreṇa vyavahāriparitoṣaḥ । na ca prāptaparitoṣā vyavahāriṇaḥ parāparabhedaṃ niścetuṃ kṣamā yena vyavacchedabhedāvadhāraṇayā visamvādasamvedanasaṅgamaḥ । tasmād vyavahārijanaprītyā'visamvādoyamucyate । na tattvamavisamvādaḥ paramārthavicāraṇe । uktametat 〈।〉 sāṃvyavahārikameva vyatirekaviṣayaṃ pramāṇaṃ । prāmāṇyaṃ vyavahāreṇe(pra. vā. 1.7)ti vacanāt । yadi pramāṇena pramāṇaṃ pratīyate'navasthā । pramāṇamantareṇa pratipattau prameyasyāpīti na pramāṇādhīnaḥ prameyādhigamaḥ syāt । tata uktaṃ ।

[587,xiii]

	prāmāṇyaṃ vyavahāreṇa gamyate na tu tattvataḥ ।
	pramāṇena matistattvamanavasthā tathoditā ॥ 386 ॥ (PVA)

[587,xiv]

yataḥ tatrāpi vicāraṇā

[587,xv]

	vyavahāraḥ pramāṇañcedanavasthā niveditā ।
	apramāṇād gatau saiva prameye 'pi bhaviṣyati ॥ 387 ॥ (PVA)
	pramāṇalakṣaṇaṃ prāptaṃ vyarthakaṃ sarvasiddhitaḥ ।
	pramāṇena vinaiveti tadidaṃ na samañcasaṃ ॥ 388 ॥ (PVA)

[587,xvii]

tasmādavicāritasūkṣmatattvaṃ vyavahāramātramāśritya sarvatrāvisaṃvādo na paramārthataḥ ।

[587,xviii]

tathā hi ।

<588>

[588,i]

	itastaṭamito vyāghraḥ kenāstu prāṇino gatiḥ ।
	bhedābhede'visamvādo dvaye 'pi hi na yujyate ॥ 389 ॥ (PVA)

[588,ii]

yadi pratīyamānāt prāpyaṃ vastu bhinnaṃ kathamanyaprāptau visamvādābhāvo'visaṃvādaśca । athābhinnaṃ sarvātmanā । tathā sati tadapi tadaiva pratipannaṃ kimarthaṃ pravarttate । kimvā prāpsyati tato na 〈।〉 visamvādaḥ । soyamitastaṭamito vyāghra iti nyāyaḥ । tasmād ।

[588,iii]

	vyavacchedaphalaṃ vākyanna vastuviṣayaṃ kvacit ।
	evakārāprayoge 'pi yadebhyosti pratīyate ॥ 390 ॥ (PVA)

[588,iv]

āstāṃ tāvadetat । kimevaṃ kvacid dṛśyate । dṛśyata eva । 〈pārthodhanurdharaḥ〉 । caitro dhanurdharo nīlaṃ sarojamiti ।

[588,v]

viśeṣaṇaviśeṣyakriyāṇāṃ prayoge । viśeṣaṇāvadhāraṇe'yoga 〈sya〉 vyavacchedaḥ । viśeṣyāvadhāraṇe'nyayogasya । kriyāvadhāraṇe'tyantāyogyasyeti vibhāgaḥ । kathamaprayoge niyamaviśeṣāvadhāraṇaṃ । prakaraṇavivakṣāviśeṣādibhyaḥ ।

[588,vi]

nanu yathā pārtha eva dhanurdhara iti viśeṣyasannidhāne 〈nā〉 'vadhāraṇāt । viśeṣyāntaraṃ vyavacchinatti । tathā viśeṣaṇasannidhāne viśeṣaṇāntaramiti prāptaṃ । tataścaitro dhanurdhara eveti sakalaguṇāntaravyavacchedaḥ ।

[588,vii]

na copapattimadetat । na cāyogānyayoga 〈vyavaccheda〉 yorviśeṣaḥ ।

[588,viii]

satyametat ।

[588,ix]

	pratiyogivyavacchedastatrāpyartheṣu gamyate ।
	tathā prasiddheḥ sāmarthyād vivakṣānugamāda dhvaneḥ ॥ 193 ॥

[588,x]

tatra yadi dhanurdharoyaṃ na veti dhānurdvayaṃ sandehaprakaraṇe prasa jyate caitro dhanurdhara iti 〈।〉 tadā tasyaiva sandehavyavacchedaṅkarotītyadhānurdvayameva vyavacchidyate । anyathā'śrotṛsaṃskārakaṃ bruvāṇaḥ pravaktā na bhavet । tataḥ pratiyogivyavaccheda eva gamyate nānyaḥ । tathā tatrāpyanyayogavyavacchedavākye yadi pratiniyataḥ pratiyogī prakṛtaḥ pārtharādheyayoḥ kaḥ kodaṇḍadharaḥ । tataḥ karṇṇa eva vyavacchidyate । pārtha eva dhanurdhara iti na rāmādivyavacchedaḥ । tathā yogavyavacchede 'pi yadi prakriyate kimanyo 'pyasya guṇaḥ saṃvi dyate । tada sakalaguṇavyavaccheda evāvyabhicārivarjyaṃ । caitro dhanurdhara eva na paṇḍitādiḥ । pārthavicāre 'pi yadi kimanyo 'pi jagati dhanurdhara iti sandehaprakaraṇaṃ tadā sarvaviśeṣyāntaravyavaccheda eva sarvasya tadā pratiyogitayā prakramāt ।

[588,xi]

	tadayogavyavacchedād dharmīdharmaviśeṣaṇaṃ ।
	tadviśiṣṭatayā dharme na niranvayadoṣabhāk ॥ 194 ॥

[588,xii]

tasya dharmasyānyena yoge prasiddhe tadayoga evāśaṃkyate । tatastasya pratipādanenānyavyavaccheda iti nānvayadoṣaḥ । yataḥ । pakṣasya dharma evāyamiti prasiddhereveyamevāsadbhūtā । ayogasya pratiyogitvādanyayogasya ca viparyāt । sāmarthyāccāyamarthaḥ pratīyate ।

<589>

[589,i]

nahyanyayoge labdhe tatrāvadhāraṇaṃ tatraiva patati virodhāt । sandigdhaṃ hi nirākriyate vidhīyate vā । na siddhaṃ pratiṣiddhaṃ vā । vivakṣānurūpaśca pratiyogī । tathā śabdo 'pītyevameva pratipattiḥ । nahi vivakṣitamanyathā'nyathā śabdapratipādanasāmarthyaṃ । nahi svabhāvataḥ pradīpavat pratipādakā dhvanayaḥ iti pratipāditaṃ ।

<2. hetubhedāḥ>

{3.1.5.2.0}

[589,ii]

nanu pārthasyaiva dhanurdharatvamiti viśeṣaṇenāpi sahāvadhāraṇamanyayogameva vyavacchinatti nāyogamiti prakṛtavirodhaḥ ।

[589,iii]

na virodho yataḥ ।

[589,iv]

	viśeṣaṇatvaṃ pārthasya yadyapi pratipādyate ।
	śabdena na tu tattasya paramārthena vidyate ॥ 391 ॥ (PVA)

[589,v]

viśeṣaṇamatra guṇabhāvādāśritaṃ dharmabhūtamucyate । pārthastu dhanurdharatvasyāśrayatvād viśeṣya eva । anyo hi vāstavo nyāyonyaḥ śabdanaya iti । atra ca prakaraṇād vastudharmasya grahaṇamityadoṣa eva । atrāvadhāraṇārtho vyavacchedarūpaḥ pratyakṣatonumānācca pratīyate vibhāgeneti nā pratītidoṣaḥ । anyayogavyavacchedena hi viśeṣaṇa ekasya tadbhāve 'nyasyātattvaṃ syād viśeṣaṇaviśeṣyayoginaśca nipātasyāviśeṣaḥ । yadi pakṣasyaiva dharmaḥ kṛtakatvantadā'nyat sakalamakṛtakaṃ bhavet । anyaḥ pradeśaśca na dhūmavān । tadetat pratyakṣānumānavirodhi । pratyakṣato hi dhūmo'nyatra pratipannaḥ । anumānataḥ pratyayabhedabheditvādeḥ । pratyakṣādvā pratipannaṃ kṛtakatvaṃ lokapratītyā cānumānalakṣaṇayā viśeṣaṇādisahacaritāvadhāraṇārthanipātasya tadarthasya cāyogavyavacchedādervācyavācakabhāvasyānyasya vā pratītiriti kastatrānyathābhāvaḥ । tadetatpakṣadharma iti samāsārthavyākhyānaṃ । bhedaḥ saṃsargo bhedasaṃsargau vā samāsavākyārtha iti vibhāgena pratīteḥ । bhavatu pakṣasya dharmaḥ sa tu navadhā kimityācārye 〈ṇa〉 nirddiṣṭaḥ । asiddhaviruddhānai kāntikasamyagghetupratipādanārthaṃ hi tāvanta eva nirddeśyā na navabhiḥ prayojanamityāha ।

[589,vi]

	svabhāvakāryasiddhyarthaṃ dvau dvau hetuviparyayau ।
	vivādād bhedasāmānye śeṣo vyāvṛttisādhanaḥ ॥ 195 ॥

[589,vii]

navānāmapyupayogostīti navadhānirddeśaḥ । svabhāvakāryayostādātmyatadutpattipratibandhāddhetutā nānyeṣāmiti dvayasya nirddeśaḥ । tayoreva ca viparyayasādhane viruddhatetyaparaṃ dvayaṃ । darśanādarśanamātrakādanaikāntikasyāpi parairaikāntikatvaṃ pratipāditamiti tadvyavacchedārthamaparaṃ dvayaṃ । śeṣāṇāntu trayāṇānnirdeśo vyāvṛttiprādhānyapradarśanārthaṃ vyāvṛttidvāreṇa heturgamakaḥ । tato'numānena vyavaccheda eva sādhya ityarthaḥ pradarśitaḥ ।

{3.1.5.2.1}

<(1) nava pakṣadharmāḥ>

[589,viii]

tatra te nava pakṣadharmāḥ ।

[589,ix]

	prameyakṛtakānityakṛtaśrāvaṇayatnajāḥ ।
	anityayantajāḥ sparśānittyatvādiṣu te nava ॥ 392 ॥ (PVA)

<590>

[590,i]

nanu kṛtakatvaprayatnānantarīyakatvayorekatvādāvṛttāvapyanekatā kathaṃ । hetutā viruddhatā ca । kathañca navatvaṃ na hi sa evāvarttamānaḥ saṃkhyābhedasyāśrayaḥ ।

[590,ii]

atrocyate । yasmāt ।

[590,iii]

	nittyānittyaprayatnotthā madhyamatrikaśāśvatāḥ ।
	ayatnānityanityāśca prameyatvādisādhanāḥ ॥ 393 ॥ (PVA)

[590,iv]

tasmāt sarvamupapannaṃ ।

[590,v]

na khalu sādhanaṃ nāma svarūpeṇa kiñcit । sādhyāpekṣayā sādhanatvalābhāt । sādhye ca bhedasaṃsparśini sa evaikaḥ samyagdheturviruddhaśceti na kiñcadupapannaṃ । tena dvau hetū । anittyaḥ kṛtakatvāditi svabhāvahetuḥ । prayatnānantarīyakatvāditi ca kāryaṃ । kathamidaṃ vyajñāyi svabhāvahetuḥ kṛtakatvaṃ । kāryahetuḥ prayatnānantarīyakatvaṃ । viparyayaḥ kasmānna bhavati । tallakṣaṇayogāt । anyalakṣaṇābhāvāttu na viparyayaḥ ।

[590,vi]

	nahi svabhāvādanyena vyāptirgamyasya kāraṇe ।
	sambhavād vyabhicārasya dvidhā vṛttiphalantataḥ ॥ 196 ॥

[590,vii]

samānavyāptikatvāt kṛtakatvasya । na ca samānavyāptikaṃ kāryaṃ । kāraṇe vyabhicārāt kāryasya । nāvaśyaṃ kāraṇāni tadvanti bhavantīti । tataḥ sakalaṃ kāryaṃ dbidhāvṛtti dvidhāvṛtti ca prayatnāna tarīyakatvaṃ । tataḥ kāryahetuḥ । na hyanityā ityeva prayatnānantarabhāvi jñānakāryārambhiṇaḥ । tena tatsapakṣe dvidhā varttate । hetvantarajñānakāryārambhiṇastu sarvatra evānityāḥ । tena vyāpitvāt kāryamapi jñānaṃ svabhāvahetureva vastutaḥ । tathā copalambha eva sattocyate । na ca prayatnānantarīyakajñānalakṣaṇa sattā । tadanyeṣāmasattvaprasaṅgāt । tatastujñānamanvayavyatirekabhāvopakalpitabhedaṃ kāryakoṭiviṭaṅkamārohati । tataḥ kāryahetustat jñānaṃ prayatnānantarīyakaśabdavyapadeśyaṃ ।

[590,viii]

kathaṃ punargamyate prayatnāntaraṃ jñānamanittyakāryamiti । tathā cāha । "prayatnakāryānekatvāt kāryasamaḥ" । vyaktirapi prayatnakāryābhāvo 'pi । tadyathā pradīpasannidhāpanaprayatno na ghaṭasya kāryatāmupapādayati । cakrādibhramaṇaprayatnastu tathetyubhayathā darśanāt kathamekāntaḥ । tathā cāha bhāṣyakāraḥ । "yadi nityaṃ śabdamupapādayiṣyāmastadā vyajyate śabdo'thānyathā tadā kriyata" iti । na ca śabdaṃ karotīti karaṇavyavahārāt kriyate śabda iti pratīmaḥ 〈।〉 prayogārthatvāt karoteḥ । yathā pādau me kuru pṛṣṭhamveti । pratyabhijñā ca śabdanityatve hetuḥ । tato nityasya sato vyaktireva ghaṭavacchabdasyāpi pradīpataḥ ।

[590,ix]

	tadatatkālayoryasya siddhirasti pramānvitā ।
	upalambhaḥ punarvyaktirvyakteranyanna lakṣaṇam ॥ 394 ॥ (PVA)
	tathā prāgvidyamānasya kutaścidupalambhanaṃ ।
	na kāryatvaṃ sataḥ pūrvamakāryantadā vidi ॥ 395 ॥ (PVA)

[590,xi]

atrocyate ।

[590,xii]

	prayatnānantaraṃ jñānaṃ prāk sato niyamena na ।
	tasyāvṛttyakṣaśabdeṣu sarvathānupayogataḥ ॥ 197 ॥

<591>

[591,i]

yathā khalu prayatnānantarabhāvī ghaṭaḥ prayatnakāryo na kulālaprayatnavyaṅgyaḥ । sakalakārakagrāmasya vyarthatāprasaṅgāt 〈।〉 sarvaṃ sarvasyāstīti na kenacit kiñcidīhitavyamityanīhitaṃ jagat syāt । niyamaḥ kārakaiḥ kriyate'nyathā'samañjasābhāva iti । koyanniyamo nāma । yataḥ ।

[591,ii]

	nānyavyāvarttanaṃ vyasya niyamo nāma vidyate ।
	tato vyāvarttanaṃ nāsti kāraṇānāṃ śatairapi ॥ 396 ॥ (PVA)
	vyāvarttanamabhāvaśca punastasya kathaṅgatiḥ ।
	avidyamānasya punargatāvudaya e saḥ ॥ 397 ॥ (PVA)
	api cāstyeva niyamaḥ sarva〈ḥ〉 satkāryavādinaḥ ।
	tatosato na tasyāpi kṛtiryuktimatī kvacit ॥ 398 ॥ (PVA)
	athāpyasya vibhāgena sato vyaktirvidhīyate ।
	sāpi kāryā yadi bhavet tatra syāt kalpanādvayam ॥ 399 ॥ (PVA)
	yadyasattvaṃ kriyā'śakyāsattve 'pi kāraṇaṃ kathaṃ ।
	sattvāsattvantu naikasya vidyate mānasaṃgatam ॥ 400 ॥ (PVA)
	bhāve 'pi tat sadāstyeva kārakaistatra kiṃ kṛtaṃ ।
	abhāvena kriyāśaktiriti kārakatā vṛthā ॥ 401 ॥ (PVA)

[591,x]

tasmāt prayatnānantarabhāvī kulālādikāryo ghaṭo na vyaṅgyaḥ । yathā tarhi pradīpavyaṅgyaḥ sa eva kālāntaropalabdhaḥ tathā prayatnavyaṅgyaḥ śabdo 'pi bhaviṣyati । na 〈।〉 ghaṭasya prāk pramāṇasadbhāvāt । śabdasya tu prayatnāt prāk pramāṇābhāvaḥ । sattve pratyabhijñāto'trāpi sattvaṃ prāgiti cet । na ।

{3.1.5.2.2}

<(2) pratyabhijñānirāsaḥ>

[591,xi]

pratyabhijñāpratyayasya śataśo nirāśā <?>〈 sā〉t । na hi nirastaṃ punarāyāti । na mṛtaḥ pratyujjīvati ।

[591,xii]

api ca । pratyabhijñā kiṃ jñātaṃ sādhayati sattvamatha jñātayormadhyabhāvi । yadi jñātaṃ sādhayati tadidānīṃ jñānenaiva prāktanena sādhita smaraṇena vyavahṛtaṃ kastatra pratyabhijñāyā upayogaḥ । pratyabhijñayedānīmapi tadastīti sādhyate । smaraṇantu tatkālameva sādhayati । yathā dṛṣṭasya

[591,xiii]

smaraṇāta ।

[591,xiv]

tadasadyataḥ ।

[591,xv]

	yadi smaraṇasadbhāvāt pratyabhijñā pravarttate ।
	smṛterthe pratyabhijñānamanindriyajameva tat ॥ 402 ॥ (PVA)
	na cākṣajasmṛtīmuktvā pratyayaḥ para iṣyate ।
	tenākṣajatvābhāvena smaraṇasyāpramāṇatā ॥ 403 ॥ (PVA)

[591,xvii]

nahi smaryamāṇerthe pravarttanamakṣāṇāmanyathā kānyakubjādīnāmapi pratyakṣatā bhavet । tato mṛtānāmapi pratyakṣatāprasaṅgaḥ ।

[591,xviii]

atha dṛśyamānatāyāmakṣavṛttirdṛśyamāne 'pi kiṃ pratyabhijñayā । smaryamāṇena sahaikatvapratītiḥ prayojanamiti cet ।

[591,xix]

tadasat ।

<592>

[592,i]

	smaraṇasyāpramāṇatvāt tatprameyaikatā kathaṃ ।
	asattyatve hi dharmasyāsattyatvaṃ dharmiṇaḥ sphuṭam ॥ 404 ॥ (PVA)
	na pūrvakālasambandhaḥ smaraṇena vineyate ।
	rūpamātrāvabhāsastu vināpi pratyabhijñayā ॥ 405 ॥ (PVA)

[592,iii]

sitapītāvabhāsamātrakaṃ hi na nittyarūpāvabhāsanaṃ । prathamāvabhāsane 'pi tasya bhāvāt । atha tatrāpi nittyatā kālāntarasthāyitā lakṣaṇa pratibhāsata eva । na hi tasyā niṣedhakaṃ pratyakṣama ।

[592,iv]

āhurvidhātṛpratyakṣaṃ na niṣedhārtha vastunaḥ ।

[592,v]

	yadi kālakalāvyāpivastugrahaṇamakṣataḥ ।
	sarvakālakalālambe graha〈ḥ〉syānmaraṇāvadheḥ ॥ 406 ॥ (PVA)

[592,vi]

tasmāt smaraṇena pūrvakālāvalambanaṃ nādhyakṣataḥ । tataḥ smaraṇasyāpramāṇatvāt tatpratītavastvekatā'sattyā । dharmiṇo'sattyatve'sattyatvād dharmasya । atha ।

[592,vii]

	varttamānasya sattyatve pūrvasyāsattyatāsthitau ।
	sattyāsattyatayālīḍhā tayoḥ syādekatā dhruvaṃ ॥ 407 ॥ (PVA)

[592,viii]

dvayoḥ sattyāsattyatāyāṃ tadekatāpi sattyāsattyaiva yuktā nāsattyaiva । tadapi yatkiñcit । yataḥ ।

[592,ix]

	yadi dharmivaśenāsyāḥ sattyāsattyatayāsthitiḥ ।
	varttamānatayā sattyā'varttamānatayā mṛṣā ॥ 408 ॥ (PVA)

[592,x]

varttamānarūpasya sattyatvāt tadgataikatvamapi sattyaṃ dharmirūpānuvṛtteḥ 〈।〉 smaryamāṇaikatā tu tata evāsattyeti prāptamato vastuna ekatā na sidhyati ।

[592,xi]

	ekaikatā kathannāma sattyā cet pratyayo na kim ।
	ātmanyevātmanaḥ kasmāda vyāhatiḥ svavacasyapi ॥ 409 ॥ (PVA)
	athedaṃ pratyabhijñānaṃ bhinne dṛṣṭena dṛśyate ।
	dṛśyamānaṃ tato'bhinne bhavatītyavasīyate ॥ 410 ॥ (PVA)

[592,xiv]

tadayaṃ pratyabhijñāpratyayo bhinnānnivarttamāno'bhinne vyavatiṣṭhate । etāvadeva vastu yaduta bhinnamabhinnañca । tato bhinnād vyāvarttamānamabhedaṃ sādhayati । anyathā na syādeva ।

[592,xv]

na khalu sarvato vyāvarttituṃ śakyaṃ । tadetasat । yataḥ ।

[592,xvi]

	bhede 'pyanyoviśeṣosti tato yena nivarttate ।
	varaṃ viśeṣastasyaiva na tvarthāntarakalpanaṃ ॥ 411 ॥ (PVA)

[592,xvii]

pratyabhijñāpratyayodayamātreṇa varaṃ bhedaviśeṣa evāsāviti kalpanaṃ natvabhedasya bhedavijātīyasyādṛṣṭaścāyaṃ pratyabhijñodayaḥ । samānākāraparāmarśavidhāyiṣu lūnapunaḥprasūtadarbhārbhakādiṣu । tataḥ paratrāpi tathā kalpanameva nyāyyaṃ । tatra lūnatopalabhyate madhyamadhyāsīnā । tena na tatra bhede 'pyabhedakalpanā । na punaratra tatheti viṣamaḥ khalu keśapāśopanyāsaḥ । tadetatsattyameva patataḥ kāśakuśāvalambanaṃ sthavīyasaḥ sampannaṃ । tathā hi ।

[592,xviii]

	lūnatā nāma vicchedaḥ parāsaṃghaṭanaṃ sa ca ।
	tataḥ pūrvaparityāgād vittiḥ saṃghaṭate kutaḥ ॥ 412 ॥ (PVA)

[592,xix]

asaṃghaṭitadṛṣṭiśca samā dārṣṭāntiketare ।

[592,xx]

aparastruṭayatāyāmapi mṛta〈ḥ〉 pratyabhijñānamāsthitaḥ । so 'pi durātmātmanaivātmānamāhanti ।

<593>

[593,i]

	vinaṣṭe pūrvake rūpevinaṣṭenaikatā saha ।
	nānātvepa tathaikatvambhavati pratipāditaṃ ॥ 413 ॥ (PVA)

[593,ii]

api ca ।

[593,iii]

	vinaṣṭamakṣasya na gocaraḥ kvacittataḥ smṛtereva sa gocare careta ।
	smṛteḥ pramāṇatvamapākṛtaṃ puraḥ tataḥ pramāṇānumataiva nityatā ॥ 414 ॥ (PVA)
	ataḥ prakāśaṃ smṛtirarthasaṃgrahe na vastvidānīṃ yadi nāma sādhayet ।
	tadātanaṃ vastu tu gamyate tayā tataḥ pramāṇāvagatā hi pūrvatā ॥ 415 ॥ (PVA)
	tayā sahaikatvaviniścayo dṛḍhaḥ kathaṃ pramāṇādaparo bhaviṣyati ।
	dṛḍho 'pi saṃpratyaya utthitaḥ satāṃ parākriyeteti virodhitā svataḥ ॥ 416 ॥ (PVA)

[593,ix]

avicalitaniścayapratyayapratyayaprotsāhyamānamānaso 'pi yadi niścayameva parākuryāt । tadā 〈।〉 nyad vacasi, anyadasya manasi syāt ।

[593,x]

	idaṃ tadbodhasarvasvaṃ pratyabhijñānavādinām ।
	ati dūraṃ samārūḍhā patantyeva jhaṭityapi ॥ 417 ॥ (PVA)
	ativiṣamaṃ sthānaṃ dūramārūḍhasya pratyāsannataraḥ pātaḥ ।
	nirvāpanimno hi puraḥ pradīpaḥ sudūramujjvālyavināśameti ॥ 418 ॥ (PVA)

[593,xiii]

tathāhi ।

[593,xiv]

	anubhūtārthaviṣayā smṛtiścennaṣṭatā kathaṃ ।
	nānubhūtārthaviṣayā 〈yadi sā〉 smṛtitā kathaṃ ॥ 419 ॥ (PVA)

[593,xvi]

yadyanubhūtārthaviṣayatā smṛteḥ svarūpannātītasmaraṇaṃ syāt । nātītā pratyakṣato'vagatā । athānavagatameva smṛtyāvadhāryate । tathā sati na smṛtiḥ hi smṛtirapūrvārthaviṣayā bhavatu । tathāpi na pratyabhijñānaṃ । pratyakṣadṛṣṭavastuviṣayaṃ hi pratyabhijñānamiṣyate । anyathā pramāṇatā'bhāvaḥ । tadevātītaṃ satpūrvamucyata iti cet । tadapi parasparavirodhi ।

[593,xvii]

	yadātītaṃ na tada grāhyaṃ yadā grāhyaṃ na tattathā ।
	smaryamāṇena rūpeṇa tadatītaṃ na vastu tat ॥ 420 ॥ (PVA)
	niścayasya dṛḍhatvācca prāmāṇyamupapattimat ।
	pratyabhijña namapyevamakṣayogastvapārthakaḥ ॥ 421 ॥ (PVA)

[593,xix]

yadi dāḍharyaṃ niścayasya vināpyakṣasambandhaṃ pramāṇameva । tadetad durātmano vicārākṣamasyākṣānt(a)〈i〉mātrakaṃ 〈।〉 tathā hi ।

[593,xx]

	avisamvādasadbhāvāt pramāṇaṃ jñānamiṣyate ।
	varttamāne'visamvādo na tu pūrvavināśini ॥ 422 ॥ (PVA)

[593,xxi]

na syād yadi tadekatvaṃ kintatorthakriyā na sā ।

[593,xxii]

apareṇāpi dahane nārthakriyā sampādyata eva । tadarthakriyākaraṇādekatvaṃ tu tadakāri vyāvṛttilakṣaṇaṃ sāmvṛtamiṣyate eva ekamiti hi vyapadeśavikalpāstadarthasāmarthyamātreṇa samañjasajātaya । na khalvarthakriyāvirahitārthaviṣayā vyapadeśaniścayāḥ prekṣāvadbhirādriyante । tatastadarthakriyākāritayaikatvaṃ pratyabhijñānaviṣayaḥ । tatonumānaṃ na <?> tadrūpaliṅgaṃ । rūpasyānekatā tadanyakalpitadharmayogāditi । na pratyabhijñā tattvata ekatve pramāṇaṃ । ghaṭādiṣu tarhi tadarthakriyākaraṇapravaṇeṣu kasmānna pratyabhijñā । sa evāyaṃ ghaṭa iti tatsamāna iti

<594>

[594,i]

pratyaya eva pratyabhijñā । api ca । sa evāyaṃ ghaṭa ānītastadevedaṃ śītamudakamiti । tathā hi ।

[594,ii]

	yadānyamānayetyukte tadvyaktyantaramānayet ।
	tadeva punarānītamiti syānniścayodayaḥ ॥ 423 ॥ (PVA)

[594,iii]

yadā ghaṭādanyaḥ piṭharikādika āneyatvena vivakṣitastadānyamānayetyuktau yadā tadghaṭavyaktervyaktyantarānayanaṃ tadā sa evāyaṃ ghaṭa ānīta iti vyavahāradarśanaṃ ।

[594,iv]

atyantarūḍhatvāttu vyavahārasyānādivāsanāsaṅgaterna bhāktabhāvābhimānaḥ ।

[594,v]

	tasmānna pratyabhijñātaḥ śabdasyaikatvaniścayaḥ ।
	pratipādanaśaktestu samānatvāttathā bhramaḥ ॥ 424 ॥ (PVA)
	yadyanyaḥ kathamanyatra viśvāsasya pravarttanaṃ ।
	na hya〈nya〉trāparijñāte kaścid viśvasiti kvacit ॥ 425 ॥ (PVA)
	ekatve 'pi na viśvāso vyabhicārasya darśanāt ।
	tatsamāne tathānyatra viśvasityeva kaścana ॥ 426 ॥ (PVA)

[594,ix]

samānasaṃskārasambhāvanāmavyabhicāriṇīmavalambya viśvāso yathā tatputrādau । tathā tadupādānasantāne 'pi ।

{3.1.5.2.3}

<(3) ātmanittyatvanirāsaḥ>

[594,x]

atha kṣaṇikatva kathaṃ pratidānecchā ekatve 〈punaḥ〉 sutarāmeva na ghaṭate । tathā hi ।

[594,xi]

	bhayena lajjayā yuktaṃ dattasya pratipādanaṃ ।
	bhayalajjā'dhikā yasya bhayalañje tu kiṃkṛte ॥ 427 ॥ (PVA)

[594,xii]

atha tatsannidherasya tadgrastasyātmano gatiḥ ।

[594,xiii]

	atadgrāse 'pi tadgrāsastasyātmanyapi vibhramaḥ ॥ 428 ॥ (PVA)
	kṣaṇaprabandhe 'pi sa eva vibhramaḥ kimasya naitad vyavahārakāraṇaṃ ।
	na nittyatāyāmapi kāraṇodayāt paraḥ para syāpyabhimānakāraṇaṃ ॥ 429 ॥ (PVA)

[594,xvi]

ātmānaṃ nittyamabhyupagacchato 'pi na kāryakāraṇabhāvakṛtābhimānato yuktiḥ । tathā hyātmā naikasvabhāvatāyāḥ paurvāparyeṇa pracyavate । tatastasya bhayalajjādivikārasambhavāt kathambhayādito bhayaṃ । atha tasya bhayamutpadyate । tadyogād bhītaḥ । nā svarūpeṇābhītatayā tasya kācit pīḍā । kāryakāra〈ṇa〉bhāvamātrameva kevalaṃ । tathā vyavahārahetuḥ । na ca vyavahāramātreṇa pīḍā pīḍā bhavati । putrapīḍayā vyatiriktayāpi sambandhāt pīḍita eveti cet । na । svagatāsyāparā pīḍeti 〈tena〉 pīḍitaḥ । anyathā śatrupīḍayāpi pīḍitaḥ syāttenāpyupaghātyo paghātakalakṣaṇo'syāstyeva sambandhaḥ ।

[594,xvii]

	putro 'pi yadi śatruḥ syānna tatpīḍākṛtā kṣatiḥ ।
	tasmāt pīḍitarūpeṇa pīḍā na parapīḍanāt ॥ 430 ॥ (PVA)
	tataḥ kṣaṇikataiveti na santā 〈nā〉d viśiṣyate ।
	ātmeti tena sarvoyaṃ vyavahārastathāvidhaḥ ॥ 431 ॥ (PVA)

<595>

[595,i]

santānamātrakeṇa hi sakalaḥ sa evāyamiti vyavahāraḥ । tena śabdasya na nittyatā tataḥ kathaṃ prayatnānantaramasya vyaktiḥ । utpattereva tu pramāṇaviṣayastallakṣaṇayogāt ।

[595,ii]

	bhedātpratyayabhedena kāryatā na dhvaneḥ satī ।
	na pradīpādibhedena vibhidyante ghaṭādayaḥ ॥ 432 ॥ (PVA)

[595,iii]

na khalu vyañjakālpamahattvena bhidyate vyaṅgyam । atha pradīpābhi vyaktaṃ nīlotpalaṃ raktaṃ dṛśyate । candrātapābhivyaktaṃ pītaṃ sitaṃ । khaḍgabhivyaktaṃ vadanaṃ gauramapi śyāmamityevamādi ।

[595,iv]

tadapyasat । yataḥ ।

[595,v]

	vyañjakādanyarūpatvaṃ bhāvānāṃ yadi vidyate ।
	tadanyarūpakāratvād vyañjakaṃ kārakaṃ bhavet ॥ 433 ॥ (PVA)

[595,vi]

vyañjakena hi tadrūpaṃ hāpayatā svarūpa viparītaṃ prakāśayitavyam । tattu tasya rūpamavidyamānaṃ kathaṃ prakāśayituṃ śakyam 〈।〉 anyathā śaśaviṣāṇādināmapi prakāśanaṃ bhavet । tadapi viparītākhyātitaḥ prakāśata eveti cet । dattamatrotraraṃ ।

[595,vii]

atha bhrāntirasau tenāyamadoṣa iti cet ।

[595,viii]

tadasat । yataḥ ।

[595,ix]

	vyañjakaṃ janakaṃ bhrānteryadi tad vyañjakaṃ kathaṃ ।
	prakāśayaddhi kiñcit syād vyañjakaṃ vyañjakaṃ sphuṭam ॥ 434 ॥ (PVA)
	anyathā timirādīnāmapi syād vyañjakātmatā ।
	nahi teṣāmapi bhrāntikāritvād dūṣaṇaṃ paraṃ ॥ 435 ॥ (PVA)
	atha bhrame 'pi tadrūpamaparaṃ parigṛhyate ।
	dhvanestena prayatnādivyañjakosya mataḥ satām ॥ 436 ॥ (PVA)

{3.1.5.2.4}

<(4) sphoṭanirāsaḥ>

[595,xiv]

yadyapi nāmālyamahattvādiko dhvanisaṃsargācchabdasya bhedastathāpyasau bhrāntikṛta eva na tattvataḥ । bhrāntāvapi śabdasyāparaṃ tattvaṃ pratibhāsata eva sphoṭātmanaḥ । tadapi pratyucyate ।

[595,xv]

	bhrāntarūpāt paraṃ rūpaṃ yadi śabdasya vidyate ।
	bhedenaivāvabhāseta nānyathā bhrāntatā gatiḥ ॥ 437 ॥ (PVA)
	nahi bhinnamabhinnena rūpeṇa pratibhāsitaṃ ।
	bhinnamityeva gamyetābhinnamevānyathā bhavet ॥ 438 ॥ (PVA)
	bhrāntāvapi yadi bhrāntirbhrāntireva viśīryate ।
	bhrāntāvabhrāntatāvittau bhrāntisseti pratīyate ॥ 439 ॥ (PVA)

[595,xix]

nahi vibhramāvabhāsirūpādaparasattyaśabdarūpasadbhāve bhedenānavabhāsanamupapattimat । bhrāntyā na bhedovabhāsata iti cet । bhedo 'pi bhrāntarūpādaparaṃ śabdasya rūpaṃ tatastasya bhedenāvabhāsanaprasaṅge punarbhrāntirevopakṣeptavyā punastadrūpabheda ityanavasthānādapratipattireva sattyaśabdātmanaḥ । bhrāntāvapi na bhrāntau sattyarūpameva śabdasya kevalamavasthitaṃ । tatastadeva pratibhāseteti na bhrāntirnnāma bhavet ।

<596>

[596,i]

	tasmāt tattvāvabhāsitve na bhrāntirnnāma vidyate ।
	sarvameyaparityāge bhrāntirbhrāntiriti sthitam ॥ 440 ॥ (PVA)

[596,iii]

nanu śabdamātrajanitārthapratipattilakṣaṇārthakriyā vidyate । na tu mahattvādikṛtaḥ kaścidarthapratyayabhedaḥ । tatorthakriyākāritayā sphoṭamātrameva sattyamitaradasattyaṃ । viparyayāt 〈।〉

[596,iv]

tadapyasattyaṃ । yataḥ ।

[596,v]

	nārthapratyāyanaṃ śabdasyārthakāritvamiṣyate ।
	saṃketabhāvanātastu tadarthapratibhodayaḥ ॥ 441 ॥ (PVA)
	vāsanāyāḥ prabodhasya śabdavit kāraṇaṃ matam ।
	pāraṃparyeṇa janakaṃ na ca bhedakamiṣyate ॥ 442 ॥ (PVA)
	upādānasya bhedena bhedo na sahakāriṇaḥ ।
	tatrāpi sahakāritvānna dhvanirbhedako mataḥ ॥ 443 ॥ (PVA)

[596,viii]

sabhāgavāsanāsamāgamādevārthapratyayaḥ tadarthākāravikalparūpa upajāyate । śabdastu tatra sahakārī । vāsanāprabodvāreṇa pāramparyeṇa janakastatosya na bhedakatā । śabdasya tu sākṣādarthakriyā tajjñānajananaṃ tacca dūrādūrabhedena sphuṭāsphuṭatayodvegānudvegasahabhāvitayā bhidyata eva ।

[596,ix]

tatkathanna bhedaḥ svārthakriyākārī । tathā ca vastveva bhedo na bhrāntimātrakaṃ । yadi ca nityaḥ śabdaḥ syāt prayatnānantaraṃ jñānaṃ niyamena na syāt । prāgapyarthaṃ kasmānna pratipādayati । śrutasya pratipādanasāmarthyādanyathā'pratipādanañcet ।

[596,x]

nanu śruta evaṃ saṃketakāle sodyāpi anuvarttate । tataḥ pratītireva bhavet । na paścātnaprayatnāt prāgapratītiḥ । tadā vyañjakābhāvānneti cet । samānakālavyaktikārī hi vyañjakaḥ ।

[596,xi]

tadetadasat । yataḥ ।

[596,xii]

	yathā samānakālasya vyañjako vyañjako bhavet ।
	tathā sarvātmanā vyaṅgyavyañjako vyañjako bhavet ॥ 444 ॥ (PVA)
	tathā kālāntarasthāyī sa tena vyajyate yadi ।
	tadā kālāntare tasye vyañjakāpekṣitā kathaṃ ॥ 445 ॥ (PVA)

[596,xvi]

nahi vyañjakamaviparītarūpāvyaktau vyañjakaṃ bhavati । na ca kālāntarasthāyirūpavyaktau kālāntare vyañjakena kiñcit kṛtaṃ । avyaktasya vyañjakāpekṣā'nyathā tadāpyapara vyañjakaṃ punaraparamiti vyaktireva na syādanavasthā duḥsthitā । yadapi paścāttanajñānāt prāk〈api〉 anupalambhanaṃ । tadapyayuktaprayatnāt prāk sataḥ prayatnānantaraṃ yadrūpaṃ tatra niyamena jñānāyogāt । nahi prāgapi tadeva rūpaṃ tasminnevopalabhyamāne'nupalabdhaṃ yuktaṃ । tasya ca prāgbhāvinaḥ prayatnasya tatra sarvathānupayogāt । pareṇaiva sarvātmanā vyaktatvāt । svakālasaṅgatameva rūpaṃ vyanaktīti cet । kimvaitadanyenānyasya vyavacchedaḥ । pūrvāparajñānaikatve prayatnabhedo〈pi〉 na vibhedakaḥ । anekatve jñānakālād bhidyate jñeyamapi ।

[596,xvii]

athāvaraṇābhāvo yadā tadopalabdhirnna vidyamānasyāpyāvaraṇatiraskṛtatvāt ।

[596,xviii]

	kuḍyāntarito naiva kaṭaḥ sannapi dṛśyate ।
	tadabhāve kṛte'nyena punardṛṣṭeḥ sa gocaraḥ ॥ 446 ॥ (PVA)
	idaṃ pratyakṣataḥ siddhaṃ pramāṇenāvadhāritaṃ ।
	śabde 'pyāvaraṇābhāvaḥ prayatnena vidhīyate ॥ 447 ॥ (PVA)

<597>

[597,i]

satāmapyāvaraṇabhāve'nupalambhāt tadabhāve punarupalambhādanvayavyatirekābhyāmāvaraṇa 〈।〉 bhāvakṛta upalambhavyāghātaḥ । natvāvaraṇe svayameva na bhavati । vikāro vā paraḥ pratyakṣeṇopalambhāt tadavasthasyaiva ।

[597,ii]

tadetadanālocitaparāparasya parasya vacanaṃ । yataḥ ।

[597,iii]

	pratibhijñodayādeva tatrāpyavikṛtairgatiḥ ।
	abhāve 'pyupalambhasya kathaṃ pratyakṣato gatiḥ ॥ 448 ॥ (PVA)
	upalambhanivṛttirhi tadrūpābhāvasādhanī ।
	upalabdhiḥ parasyeti na pramāṇamihekṣyate ॥ 449 ॥ (PVA)
	pratyabhijñānatastasya madhye 'pi yadi sādhanaṃ ।
	pratyabhijñānumānaṃ syāt na pratyakṣapuraḥsaraṃ ॥ 450 ॥ (PVA)
	pratyakṣāpūrvakatve hi bhavedandhaparaṃparā ।
	anumānasya tasyāpi tathābhūtāprasiddhitaḥ ॥ 451 ॥ (PVA)

[597,vii]

na hyāvaraṇavyavahitānupalambhe tadaiva pratyakṣata upalambho'vikṛtasya । paścādupalambho nirāvaraṇasyeti cet । tadaiva bhāvo 〈'〉 vikṛtirvā syānmadhyabhāvastu pratyabhijñayā parokṣaḥ pratīyate । tathā cānumānaṃ yataḥ । idānīmavikṛtaṃ tasmāt prāgapītyanumānalakṣaṇayogāt । tatra ca pratyakṣābhāve kathantadanumānaṃ pratyakṣapūrvakaṃ । sarvatra ca pūrvāparabhāvaḥ pratyabhijñāpramāṇa〈ka〉 eva । anumānapūrvakatāyāmanumānasya tadapyanumānamanumānādevetyaparyavasānādandhaparaṃparā । pareṇa pratyakṣataḥ pratīyate tena pratyakṣapūrvakateti cet । tatrāpi na pratyakṣatā 〈।〉 nahi pareṇa pratyakṣataḥ pratipannamiti parasya pratītiḥ । athāsau kathayet । na । vacanasya prāmāṇyābhāvāt । sattyavāditvañca nātmano 'pi pratipattuṃ samarthaḥ paraḥ । yadanena pratipannaṃ tadeva mayā pratipannamiti । nahi parapratipattyā miśritaṃ pratīyamānaṃ tathā pratyetuṃ śakyaṃ । tadevedamiti । tata itaretarāśrayadoṣaḥ । parasparakathanenaikatāpratipatteḥ ।

[597,viii]

athānumānena pratītistathā bhūvikāradarśanāt । tenāpi sa eva pratipanna iti । tathābhūtataiva tarhi sidhyati naikateti nedaṃ yuktimat ।

[597,ix]

na khalvanumānaṃ svalakṣaṇaviṣayaṃ । nahi dhūmādagniḥ sa eva sidhyati । yadi romāṃcasambhavādinā samānavyavahāreṇaikatā sukhādīnāmātmanaśca na kim । atha sukhādīnāṃ parasparavyāvṛtatayā pratīternnaikatā । tathā sati pratīyamānayorapi svaparābhyāmamiśritapratīterbheda eva yuktaḥ 〈।〉 samānadeśatāpi tatpratītyabhāvena pratīyata eva । nahi bhāvasvabhāvādaparo deśaḥ । tasmātsatāmapyāvaraṇasadbhāvenopalambha iti na siddhametat ।

{3.1.5.2.5}

<(5) sūkṣmekṣikārthaṃ śāstrārambhaḥ—>

[597,x]

nanu pratītirasti tadeva parapratipannaṃ mayā pratipannamiti । na ca bādhakamasti । na cātra sūkṣmekṣikayā bādhakamāneyaṃ । yataḥ ।

[597,xi]

	utprekṣyeta hi yo mohādajātamapi bādhakaṃ ।
	sa sarvavyavahāreṣu saṃśayātmā kṣayaṃ vrajet ॥ 452 ॥ (PVA)

[597,xii]

nahi sūkṣmekṣikayā nirūpyamāṇaṃ kiñcidavasthāpanāmarhati ।

[597,xiii]

tadasatathā hi ।

[597,xiv]

	sūkṣmokṣikāniṣedhena pramāṇasya niṣedhanaṃ ।
	nahi pramāṇādaparā paraiḥ sūkṣmekṣikeṣyate ॥ 453 ॥ (PVA)

<598>

[598,i]

sūkṣmekṣikā lokavyavahārabādhanī nāvatārayitavyeti pramāṇanirapekṣaṇaiva vyavaharttavyamiti syāt । tathā ca vyarthakaḥ śāstrārambhaḥ । nahi sthūlabuddhivyavahārasaṃbarddhanārthaṃ śāstravyāpāraḥ । "śāstra mohanivarttami"ti sarvābhyupagamāt ।

[598,ii]

	nirūpaṇe bādhakañcenna nivārayituṃ kṣamaṃ ।
	na hi vajraṃ patanmūrdhni pallavena nivāryate ॥ 454 ॥ (PVA)
	saṃsāravyavahāraśca nānucchedyo vipaścitā ।
	yathādṛṣṭavidhānādvā vyavahārasya kā kṣatiḥ ॥ 455 ॥ (PVA)

[598,iv]

andhaparaṃparayaiva kāryakāraṇabhāvarūpo vyavahāro vyavahāriṇāmanuparata eva । ata evāsya bhāvanirūpaṇena nivarttanaṃ nirvāṇamārgābhaniviṣṭaiḥ ।

[598,v]

	nahi samvṛtimātratvāt saṃsāraḥ para īkṣyate ।
	tattvameve ca nirvāṇamevaṃ satyavatiṣṭhato ॥ 456 ॥ (PVA)
	na tattvātattvayorbheda ityeṣā paramārthatā ।
	atattvamiti manvīta tattvamevāvicāritaṃ ॥ 457 ॥ (PVA)

[598,vii]

tattvaṃ hi nirūpyamāṇaṃ sakalamadvaitībhavati atannirūpeṇa tu tadeva prapañcarūpamatattvaṃ saṃsāraḥ । tato vinirūpaṇāt saṃsāroccheda iṣṭa evāpatita iti kathaṃ hyapavrajyā yā varttanatattvadṛṣṭistāvat vyavahāro na bādhyata eva । tasmādiṣṭamevāpatitamayameva tu vidvajjanavyavahāraḥ । tatra śanaiḥ śanairavidyāpanayārthamanityattvaṃ tāvat prasādhyate yatra viparyasto lokaḥ । tasmād yad yadā dṛśyate tadā tat pūrvāparakālavyavacchedena grahaṇāt । yad yathā dṛśyate tathā tadityavagantavyamanyathā padārthavyavasthābhāva eva syāt ।

[598,viii]

atra paraḥ prāha । yadi nāmāsannihitaṃ pūrvāparaṃ rūpaṃ madhyagrahaṇe'nupalabdhilakṣaṇaprāptaṃ na gṛhyate 〈sannihita〉 pratyakṣeṇa । tathāpi nānupalambhamātrādabhāvaḥ । kālāntare tad upalabdhilakṣaṇaprāptaṃ । tadā copalabhyata eva । tathā hi ।

[598,ix]

	yatropalabdhilakṣaṇaṃ yasya tatropalambhanaṃ ।
	na hyanyatra ghaṭastādṛganyatrāpyupalabhyate ॥ 458 ॥ (PVA)

[598,x]

tathā ।

[598,xi]

	yadopalabhyarūpatvaṃ tadā tasyopalambhanaṃ ।
	nānyadā tasya tādṛktvaṃ nānyadāpyupalambhanam ॥ 459 ॥ (PVA)

[598,xii]

tadapyanālocanaṃ yataḥ ।

[598,xiii]

	ekatve tasya rūpasya tattvātattvaṃ kathambhavet ।
	anekatve tu tatpaścādupalabhyata ityasat ॥ 460 ॥ (PVA)

[598,xiv]

nahi kālo nāmāparo yena tadabhāvāttatrastharūpābhāve tadānupalambhaḥ । tadeva rūpaṃ pūrvāparabhāvenopalabhyamānaṃ kālākhyāṃ labhya<?>〈 bha〉te । tathā hi । eṣa kālo varttate'smākamiti । śītapīḍitāvasthā śītakālo nānyaḥ ।

[598,xv]

	ekatve tasya bhāvasya kālasyāpyekatā bhavet ।
	tatkālābhāva tastasya tato nānupalambhanam ॥ 461 ॥ (PVA)

[598,xvi]

tasmiṃstiṣṭhati kālābhāvāsiddheḥ । anyatve vā kālasyāpi nityatvāt so 'pyupalabhyata eva pūrva 〈।〉 parādirūpaḥ । atha kṣaṇalavādayaḥ kalāvayavāstadā kālaḥ kṣaṇika eva prāptaḥ । kālatvannāma sāmānyaṃ nityamiti cet । na । kālasya dravyapadārthatvāt tadāpi vā pūrvā<599>parabhāvasyopalabdheḥ sārvakālivayevopalabdhiḥ । atha kālāvayavānāmanupalambhāt anupalabdhiḥ । tadetadapyasat । yataḥ ।

[599,ii]

	anyasya darśanābhāvād dṛṣṭasyādarśanaṃ katham ।
	adṛśyamānenaikatvaṃ kathaṃ gabhyeta kenacit ॥ 462 ॥ (PVA)

[599,iii]

etenātītasahacāripadārthopadhānaṃ pratyuktaṃ ।

[599,iv]

na ca pūrvāparabhāvikṣaṇavyaṅgyaṅ kālatvaṃ yuktaṃ । tasmād yadi śabdaḥ prayatnānantaramupalabhyaḥ pūrvavyavasthitarūpeṇāpyupalabhyeta । pareṇāpītityekānta eṣaḥ । tataśca tasyāpi pūrvāparasya rūpasya tadaivopalambhāt aparaḥ svabhāvo nāstīti kṣaṇi 〈ka〉 taiva । tasya ca ghaṭādikṣaṇasya sarvātmanopalambhādāvaraṇamakiñcitkaratvādayuktam । athākṣopakārī prayatnaḥ tadāpi sarvātmanopalabdhau pūrvarūpopalabdhirita nākṣopakāraḥ pratiniyatarūpopalambhakārī । tato niyamenāna tararūpeṇopalabdhiriti nāstyetat । dṛśyate cānantarameva । tatastāvanmātrataiva tasya na nitye'kṣopakāraḥ । tathā hi ।

[599,v]

	saṃskārato 'pi tasyaiva tathābhūtopalabdhitaḥ ।
	na saṃskāre 'pi yasyāsti tatra tasyopalambhanaṃ ॥ 463 ॥ (PVA)
	avidyamānannityatvamupalabdhuṃ na śakyate ।
	sattopalambha eveti nopalambhātiriktatā ॥ 464 ॥ (PVA)

[599,vii]

nahi nityatvamanyacchakyamupalabdhuṃ ।

[599,viii]

nanu yadi nāma nopalabhyate tathāpi kathamanityatābhāvaḥ । anupalambha evāsattopalabdhilakṣaṇasya । na ca tadrūpamanulabdhilakṣaṇaṃ ।

[599,ix]

ata evopalambha eva sattā tadabhāve kathaṃ satteti na nityatāsambhavaḥ । śabdopakārapakṣe tu saivānityatā । ata eva ।

[599,x]

	kadācinnirapekṣasya kāryākṛtivirodhataḥ ।
	kādācitkaphalaṃ siddhaṃ talliṅgaṃ jñānamīdṛśaṃ ॥ 198 ॥

[599,xi]

yadyasau śabdonyo vā kālāntaravyāpī tadā tathaivopalabhyeta । kadācidupalambhaḥ kāryanna syāt । nahi tasya kādicitkaṃ rūpaṃ na cānyathopalambhaḥ tadrūpagrahaṇaṃ । atha bhrāntirasau na khalvarvāgdarśano vyāpirūpamupalabdhuṃ samarthaḥ । na ca tadasāmarthye grāhyamanyathā bhavati bhrāntirapi ca । tadavisamvādāt pramāṇaṃ ।

[599,xii]

nanu bhrāntirabhrāntadarśanena bādhyate । tadā cāsau bhrāntiriti śakyamavasātuṃ । na । pratyabhijñāpratyayena kāladeśavyāpirūpasādhakena vinivarttanāt ।

[599,xiii]

tadetadasat ।

[599,xiv]

	pratyabhijñānasāmarthyaṃ prāgevātrāpahastitaṃ ।
	pratyakṣeṇaiva bādhāsya bhavatītyupapāditaṃ ॥ 465 ॥ (PVA)

[599,xv]

nahi pratyabhijñāpratyayaḥ pratyakṣaṃ pramāṇaṃ 〈।〉 pratyakṣamavyāpirūpagrāhyamindriyavyāpārādavisamvādasambhavācca । tataḥ pratyakṣaṇaiva pratyabhijñābādhanamiti prāgevopapāditaṃ । api ca ।

[599,xvi]

	khaṇḍaśo grahaṇaṃ vyāptāvapi syādyadi vastunaḥ ।
	savavastvekameva syāt tasya grahaṇamaṃśaśaḥ ॥ 466 ॥ (PVA)

<600>

[600,i]

yadi vastvekamapi nānārūpakāladeśasambandhitayā vyāpyanyathā parigṛhyata iti sambhavaḥ । ekameva sakalaṃ vastu syādvastu vastviti sarvasya pratyabhijñānāt । ekatve ghaṭādibhedo na syāditi cet । śabdasyāpi tarhi alpamahattvādibhedo na syādudāttādibhedaśceti samānaṃ । udāttādibhede 'pi śabda iti vyavahārādekatvamapi cet । ghaṭādibhede 'pi vastu vastviti kinna vyavahāraḥ । ekatvānekatvamastviti cet । ekatvāsattyatvameva tarhi prāptaṃ । tathā hi ।

[600,ii]

	pratyabhijñānasāmarthyād eka〈tva〉grahaṇe sati ।
	ekatānekatāprāptirapramāṇīkṛtañca tat ॥ 467 ॥ (PVA)

[600,iii]

yadā hi pratyabhijñānamapramāṇantadaikatvaṃ pratyabhijñāsādhyamasattyamiti bheda eva sattyaḥ pariśiṣyate ।

[600,iv]

	tasmādabhinnasya na bhinnarūpaṃ grāhyaṃ pramāṇaṃ kvacidasti sattyaṃ ।
	bhinne tu bhāve tadabhedasiddhirvikalpakādeva na tatpramāṇam ॥ 468 ॥ (PVA)

[600,vi]

bhede hi satye sati tadabhedaḥ kalpanāśilpoparacita eva pratyavamarśanamātrasādhanaḥ । bhedetvasattye kasyāsāvabhedaḥ । na cābhedamātreṇa vyavahāraḥ । tasmād bhedena dharmiṇābhavitavyaṃ yasya dharmo'bhedaḥ । nahi dharmiṇo'sattyatve tadabhedastathā bhavati । na hi śaśaviṣāṇāsattyatve 〈ta〉ttaikṣṇyaṃ sattyatvaṃ ।

[600,vii]

nanu bhedo 'pyabhedadharmiṇyasati kasya pratīyatām । tadasat yataḥ ।

[600,viii]

	yenaivānyasambandhastena bhedaḥ sa ucyate ।
	anyathānyena saṃsarge bheda eva viśīryate ॥ 469 ॥ (PVA)

[600,ix]

abhedastu bhedapratyākhyānena bhavati tasya dharmarūpatvāt sāmānyadharmavat । tasmāt ।

[600,x]

	kadācinnarapekṣasya kāryākṛtivirodhataḥ ।
	kādācitkaphalaṃ siddhaṃ talliṅgaṃ jñānamīdṛśaṃ ॥ 470 ॥ (PVA)

[600,xi]

yadi nānyaḥ padārthātmā〈'〉truṭyatsvabhāvaḥ sarvadā tadā jñānamapi tathaiva kāryambhavet । yattu kadācit kāryākaraṇaṃ vicchedarūpantanna syāt । nahi tadrūpe gṛhyamāṇe tadrupameva parāpekṣagrahaṇantasyāpyagrahaṇaprasaṅgāt । tasmāttajjñānamīdṛśaṃ । vicchinnarūpantadrūpasyaiva kādācitkasya phalamiti siddhaṃ । tataḥ kāryād anityatāpratītiḥ ।

{3.1.5.2.6}

<(6) kāryasvabhāvahetvonirdeśasya phalam—>

[600,xii]

nanu svabhāvakāryasiddhyarthaṃ dvau hetū nirddiṣṭāvudāharaṇadvayenetyayuktaṃ । prayatnānantarīyakatvādityayameva kāryahetuḥ svabhāvahetuścetu śakyamupadarśayituṃ । svabhāvahetutvāvadayamityekavākyataivātra vādināṃ । kāryahetustu jñānaṃ liṅgamitodānīmeva pratipāditaṃ । tata ekenaiva tantreṇa dvayannirddiṣṭamiti vyarthakaḥ kṛtakatvāditi nirddeśaḥ ।

[600,xiii]

sattyametat tathāpi ।

[600,xiv]

	etenaiva prasiddho 'pi svabhāvasya pṛthakkṛtiḥ ।
	kāryeṇa saha nirdeśe mā jñāsīt sarvamīdṛśaṃ ॥ 199 ॥

<601>

[601,i]

kāryeṇa hi saha nirddeśe tatsāhacaryāt īdṛśa eva sarvaḥ svabhāvahetuḥ । sapakṣaikadeśavṛttireva svabhāvaheturapi syādāśaṃkā tadvyāvṛtyarthamaparaprakāro 'pi svabhāvaheturasti yaḥ sapakṣavyāpīti kṛtakatvādityasya pṛthag nirddeśaḥ ।

[601,ii]

nanu ।

[601,iii]

	tatra yaḥ san sajātīye dvidhā cāsaṃstadatyaye ।
	sa heturviparītosmād viruddhonyastvaniścita ॥ 471 ॥ (PVA)
iti

[601,v]

kimarthaṃ pṛthagvacanaṃ । atrocyate ।

[601,vi]

	vyutpatyarthā ca hetūktiruktārthānumitau kṛtā ।
	prabhedamātramākhyātuṃ lakṣaṇantu na bhidyate ॥ 200 ॥

[601,vii]

pṛthagvacane hi tadeva parisphuṭaṃ bhavati । tatra yaḥ san sajātīye dvidhā ca । yathā 'nityaḥ śabdaḥ kṛtakatvāt prayatnānantarīyakatvācceti । anyathā dvayasyāpradarśane dvidhā cetyetadeva sambhavati lakṣaṇaṃ 〈।〉 sanneva sajātīya ityetattūdāharaṇābhāvādasambhavi lakṣaṇaṃ bhavet ।

[601,viii]

nanu vipakṣād vyāvṛtto bhavatu tāvatā sarvasaṅgraha iti nāśaṅkā yuktā ।

[601,ix]

sattyametat tathāpi vyutpatyarthaṃ tasyaivāyaṃ svārthānumānalakṣaṇasyodāharaṇaprapañcaḥ । tadeva tu lakṣaṇaṃ yatsvārthānumāne ।

[601,x]

nanu tritayaṃ tarhi darśanīyaṃ kāryahetuḥ svabhāvahetustādṛśaḥ sapakṣavyāpī cet । tathā ca dhyutpādanambhavet ।

[601,xi]

na codyametat । yataḥ ।

[601,xii]

tenātra kāryaliṅgena svabhāvo 'pyekadeśabhāk ।

[601,xiii]

uktaḥ ।

[601,xiv]

	sadṛśodāhṛtiścātaḥ prayatnād vyaktijanmanaḥ ॥ 201 ॥

[601,xv]

yato vyutpatyarthaḥ prabhedanirddeśaḥ tenānenaiva kāryaliṅgena svabhāvo 'pyekadeśabhāk pratipādita ācāryeṇa । sadṛśamudāharaṇamata eva । anyathā'gniratra dhūmāditi parisphuṭameva kāryahetuṃ kasmānnodāharati । kiṃ yatnapratipādyakāryahetutvena prayatnānantarīyakatvodāharaṇena । tasmāt prayatnād vyaktijanmanaḥ kāryasvabhāvalakṣaṇasya sadṛśamudāharaṇamabhyadhāyi । jñānamapi hi prayatnānantarabhāvi । svabhāvo 'pīti bhavati sadṛśamudāharaṇaṃ ।

[601,xvi]

nanu prayatnānantaraṃ svabhāva eva svabhāvāntarantu jñānamakāraṇasyāviṣayatvāt ।

[601,xvii]

na yuktametat । parābhiprāyeṇoktatvāt । pare hi śabdanityatvavādino jñānameva prayatnānantarabhāvīcchanti tān pratīdamucyate viṣayasyāpi kāraṇatvamastyevākāraṇasyāviṣayatvāt । tataḥ prayatnānantarabhāvi jñānaṃ yattvayeṣyate । śabdenāpi tajjanayitavya svākārārpaṇena । tataḥ samastapūrvāparabhāvirūpagrahaṇaprasaṅga । tasyānyathā grahītumaśakyatvāt । na khaṇḍaśo grahaṇamiti pratipāditaṃ ।

<602>

<3. smṛtisaṃgatiḥ>

{3.1.5.3.0}

[602,i]

athāpi syād gṛhyata eva bhāvibhūtarūpatā sakalakālakalākalāpavyāpinī । anyathā paścād darśane kathaṃ smaraṇaṃ । ayaṃ sa mayā tadā dṛṣṭa iti । tathā hi ।

[602,ii]

	ayaṃ dṛṣṭastadāpīti nāgṛhīte pravarttate ।
	smaraṇena gṛhītatvaṃ pūrvavṛttaṃ hi sādhyate ॥ 472 ॥ (PVA)

[602,iii]

tadapi kucodyameva yataḥ ।

[602,iv]

	grahaṇaṃ na vijānāti mayā bhāvyapi gṛhyate ।
	smaraṇantu vijānāti tadetatparamādbhutaṃ ॥ 473 ॥ (PVA)

[602,v]

yatra hi grahaṇasya grahaṇasvabhāvasya na vyāpārastatra tadanusāriṇa eva smaraṇasya vyāpāra iti mahadetad vastutattvavivekakauśalaṃ । nahi bhāvirūpaṃ grahītuṃ śakyaṃ sandehāt । kadācinna bhavedapi । atha matiḥ । yadi bhaviṣyati gṛhītameva mayeti । paścāt smaraṇena gṛhītamiti viṣayīkariṣye iti pratītergṛhītantadapīti va sat ।

[602,vi]

	gṛhīto 'pi hi yadyarthaḥ kathamatra pravarttatāṃ ।
	sandigdhañca gṛhītañca parasparavirodhinī ॥ 474 ॥ (PVA)

[602,vii]

yadi tadapi bhaviṣyati tadā gṛhītameveti 〈mahān〉 grahaṇavyāpāraḥ । vidyamānaṃ 〈hi〉 jñānaṃ grahaṇasvabhāvamanyathā vā nāparaḥ prakāraḥ । parasparavirodhādanyonyavyavacchedarūpatvāt ।

[602,viii]

	pratyakṣe 'pi hi sandeho yadi pratyakṣatā katham ।
	grahaṇe hi na sandehonupalabdhau tu saṃśayāt ॥ 475 ॥ (PVA)

[602,ix]

yadi grahaṇaṃ varttamāna iva na saṃdehastasyāvyatirekāt । na ca tadā gṛhyamāṇaṃ bhāvivarttamānarūpāvyatirekād varttamānavadeva । atha bhāvikālasambandhād bhāvi । evantarhi svarūpato na bhāvānāṃ varttamānāditā । api tu bhāvivartamānabhūtapadārthasahabhāvamātraṃ । kālasyāparasyābhāvāt । bhāve vā so 'pi padārtha eva sahakārī । tathā sati tasyāpi bhāvirūpagrahaṇe bhāvirūpatāgṛhītaiveti na sandeho bhavet । anityapadārthasahacaritatvaṃ bhāvibhūtatvamiti cet । na 〈।〉 tathābhūtasya grahītumaśakyatvāt kathamayameva mayā gṛhīta iti smaraṇaṃ । svarūpaṃ gṛhītameva sāhacaryāgrahaṇe 'pītyapi na samyak । na hi svarūpaṃ bhūtabhāviteti bhavata evedaṃ mataṃ । tasmād varttamānajñānagrahaṇāt varttamānameva gṛhyatāṃ ।

[602,x]

	nīlāvabhāsajñānena yathā nīlatayā gatiḥ ।
	varttamānāvabhāse 'pi varttamānatayā gatiḥ ॥ 476 ॥ (PVA)

[602,xi]

athāgṛhīte kathaṃ smaraṇaṃ । nanvayaṃ gṛhīte 'pi samānaḥ prasaṅgaḥ । tathā hi ।

[602,xii]

	gṛhyamāṇe smṛtirnnāsti grahaṇānantaraṃ hi sā ।
	atīte grahaṇe tasya rūpābhāve na sā smṛtiḥ ॥ 477 ॥ (PVA)
	idānīṃ smaraṇaṃ jātaṃ kathaṃ jānāti pūrvatāṃ ।
	avidyamānaṃ nīrūpaṃ kathantadrūpatā smṛteḥ ॥ 478 ॥ (PVA)
	atadrūpāpi jānāti smṛtirityatisāhasaṃ ।
	athātmājñaḥ tadāpyāsīt sa jānātyeva pūrvatāṃ ॥ 479 ॥ (PVA)
	grahaṇe hyasya sāmarthyaṃ smaraṇe 'pyupapadyate ।
	smaraṇaṃ grahaṇaṃ cādo vyatiriktaṃ yadātmanaḥ ॥ 480 ॥ (PVA)

[602,xvii]

grahaṇasmaraṇe tasya naivaṃ sto'tatsvabhāvataḥ ।

<603>

[603,i]

na smaraṇagrahaṇapṛthagbhāve tasyātatsvabhāvasya grahītusmartṛtā śarīrasyāpi prasaṅgāt । anityatayā neti cet । ākāśādīnāmapi syāt । tatrāsamavāyādanayoriti 〈yadi〉 mataṃ ।

[603,ii]

tadapyasatsamaṃ । yasmāt ।

[603,iii]

	anusandhānatastasya grahaṇasmṛtiyogitā ।
	vyomādīnāmapi bhavettulyantatrāpi codanaṃ ॥ 481 ॥ (PVA)

[603,iv]

smaraṇamanyathā nopapadyata iti । smartā parikalpyate । nahi pūrvāparakālabhāvinaṃ kañcidantareṇedaṃ yuktimaditi । tathā cākāśādīnāmevedamastu kimarthāntaraparikalpanāprayāsena । samavāyo 'pyevameva paricodanīyaḥ । smaraṇādīnāmvā nityatābhyupeyā । sa eva ātmani cet । tadevāyātaṃ ।

[603,v]

	smṛtvā ca kathamajñāyi yatrāgrahaṇa saṃśayaḥ ।
	smaraṇasya tadā 〈'〉 bhāvāt pūrvatāyāḥ kathaṅgatir ॥ 482 ॥ (PVA)
iti

[603,vii]

tasmānna pratyakṣeṇeti yatkiñcidetat । tasmānnityāyāṃ na prayatnānantaraṃ pūrvānusandhānena grahaṇasambhava iti । apūrvāpararūpagrahaṇādanityatā śabdasyeti sthitametat ।

[603,viii]

yaccoktaṃ । svabhāvāntaraṃ jñānaṃ na prayatnānantaramiti tadanyathāpi pariharttumalaṃ । yadi nāma svabhāvānantaraṃ tathāpi prayatnānantaratā 〈pi〉 sambhavatyeva । na hyatrāti sūkṣmekṣikā prayojanavatī । tasmādanenaivodāharaṇena dvayamapi kāryasvabhāvaliṅgadvyaṃ darśitaṃ ।

[603,ix]

nanu kāryasvabhāvahetūdāhaṇameva kasmād bhedenopadarśitaṃ nānyo 'pi bhedaḥ । atra samādhiḥ ।

[603,x]

	yatnāntarīyikā sattā yo vātmā svo〈'〉vibhāgavān ।
	sa tenāvyabhicārī syādityarthantatprabhedanaṃ ॥ 202 ॥

[603,xi]

yasya yatnānantareṇa sattā sa eva hetustadavyabhicārāt । nahi vyatiriktaḥ kāryatāmvirahayyāvyabhicārī ।

[603,xii]

nanu vyabhicārādeva hetuḥ na kāryatayā bhasmāpi hi kāryamagneḥ na ca tasyāvyabhicāraḥ । tathā kāryatāmantareṇāpi saṃyogi jalamādhāraṃ gamayati ।

[603,xiii]

tadasadyataḥ nocyate kāryatayā gamaka eva । api tu gamakaḥ kāryatayaiva vyatiriktaḥ kāryatāmvinā na gamayatīti । yathābhatamvā bhasmakāryamatītādapyagnerbhavaddeśāntarasthādapi tathābhūtaṃ gamayatyeva । ata eva kāryatāprayuktaṃ gamakatvaṃ yena tadviśe〈ṣā〉dviśiṣyate । evambhūta eva khalvatrāpi nimittanimittibhāvaḥ । saṃyogena tu gamakatve'dhāro 'pyādheyasya gamakaḥ syāt । athādhāra ādheyamantareṇāpyāste tenāsau na gamakaḥ । ādheyantu nādhāramantareṇa jalādyāste tato gamakaṃ 〈।〉 yadyavantadeva kāryaṃ gamakamityāyātaṃ 〈।〉 yena hi vinā yanna bhavati tattasya kāryaṃ na cādheyasya sthitirādhāramantareṇa bhavatyataḥ kāryaṃ । na tu sthitireva kāryanna jalaṃ । evantarhi sthitireva gamikā na jalamiti na vyabhicāraḥ ।

<604>

[604,i]

atha sthitiviśiṣṭaṃ jalameva gamayati । jalaviśiṣṭā sthitireva gamayatīti kinna bhavati । yuktañcaitadeva । tasyā evānvayavyatirekeṇa gamakatvāt na ca sthitivyatiriktamaparaṃ jalaṃ ।

[604,ii]

nanu patadapi jalameva bhavati tajjalaṃ na tu tadevānyadapi jalaṃ jalameva । na ca jalatvaṃ sāmānyamastīti pratipāditaṃ । sattve vā na tad gamakaṃ । vyaktireva gamikā sā ca kāryamiti na kāryadanyasya gamakatvaṃ ।

[604,iii]

athaikaiva sā vyiktiriti mataṃ । tadapyasat । tadeva sthitaṃ tadevānyatheti prasaṅgāt । paryāyeṇa tathābhāve 'pi na doṣa iti cet । evantarhi pūrvāparayorekatāpratītyabhāvāt kathamekā vyaktiḥ । nakhalvapratīyamānamitareṇa sahaikaṃ pratītirekatāṃ sādhayati na pratītyapratītī । apratīterbhāvasādhanāyogāt । pratyabhijñā tu pratyākhyātā । tasmāt sarvatra nirūpyamāṇā kāryataiva gamakatve nibandhanaṃ ।

[604,iv]

	yena rūpeṇa janyatvaṃ jalabhasmādivastunaḥ ।
	tenaiva gamakatve 'pi sthitamityanyato 〈'〉 gatiḥ ॥ 483 ॥ (PVA)

[604,v]

yovātmā svo vibhāgavāniti । yasya ya ātmā sa gamakastasya vṛkṣātmā śiṃśapā sā gamikā vṛkṣatāyāḥ ।

[604,vi]

nanu yathā vṛkṣātmā śiṃśapā tathā vṛkṣo 'pi śiṃśapātmaiva । tādātmyasyobhayagatatvamantareṇābhāvāt । na 〈।〉 avibhāgavattvābhāvāt । vṛkṣo hi śiṃśapāvyatirekeṇāpyasti palāśādiḥ । na tu śiṃśapā tatheti saivāvibhāgavatī gamikā । nanu 〈।〉

[604,vii]

	samāne 'pi tadātmatve'vibhāgo gamako yadi ।
	tādātmyaṃ gamakatve syādekantannibandhanaṃ ॥ 484 ॥ (PVA)
	tādātmyantu vināpyanyo'vyabhicārastathekṣyate ।
	dhūmasya tena tādātmyaṃ gamakatve 'nibandhanaṃ ॥ 485 ॥ (PVA)

[604,ix]

anvayavyatirekābhyāṃ na hi tasyānimittatā ।

[604,x]

tadetadasat ।

[604,xi]

	uktametanna tādātmyaṃ tadutpattī vinā kvacit ।
	gamakāvyabhicāritvaṃ tena te tannibandhanaṃ ॥ 486 ॥ (PVA)
	tadavāntarabhede 'pi gamakatvasya bhinnatā ।
	tadātmakasya gamakastadātmaiva na bhedinaḥ ॥ 487 ॥ (PVA)

[604,xiii]

kāryantadvyatiriktasya kāraṇasyeti bhinnatā ।

[604,xiv]

ata evāha ।

[604,xv]

	saṃyogyādiṣu yeṣvasti pratibandho na tādṛśaṃ ।
	na te hetava ityuktaṃ vyabhicārasya sambhavāt ॥ 203 ॥

[604,xvi]

saṃyogena gamakatve'gnirapi dhūmasaṃyukta iti gamakaḥ kinna dhūmasya । avyabhicārābhāvāditi cet । sa tarhyavyabhicāraḥ kāryakāraṇabhāva eva vyatirekiṇaḥ ।

[604,xvii]

atra paraḥ । kāryakāraṇabhāvena gamakatve tasya dbiṣṭhatvādagnirapi gamakaḥ syāt । na । "yatnāntarīyikā satte"ti vacanāt । na ca kāryakāraṇavyatirekeṇāparaḥ kāryakaraṇabhāvaḥ । tena kāryakaraṇabhāvena gamaka iti kāryaṃtvena kāraṇaṃ na ca gamakaḥ । evantarhi kāraṇamapi

<605>

[605,i]

gamakaṃ kasmānna bhavati । bhavatyeva nānyathābhāvaḥ । sa tu jñātuntathā na śakyate yathā jñāyate tathā agamakatvemeva । tena ca rūpeṇa gamaka eva । tathā hi ।

[605,ii]

	kurvatā vahnitā dhūmaṃ kāraṇatvamavāpyate ।
	kurvatāṃ yadi gamyeta gamakatvaṃ bhavedapi ॥ 488 ॥ (PVA)
	yattvaśakyantathā gantumiti doṣo na tasya saḥ ।
	tathā tatkāryameva syāt dhūmābhāvādabhāvataḥ ॥ 489 ॥ (PVA)

[605,iv]

vyāpakaṃ vyatiriktatve kāraṇaṃ sarvameva hi ।

[605,v]

evaṃ svabhāvahetāvapi vācyaṃ 〈।〉

[605,vi]

	tatrāpi śiṃśapātmā syād vṛkṣo 'pi gamako yataḥ ।
	tādātmyaṃ sugamanneti gamakatvaṃ na vidyate ॥ 490 ॥ (PVA)
	tathā vāgama〈ka〉tve syādavibhāgatayā gatiḥ ।
	tasmāt sarvā gatiḥ kāryāvibhāgatvena vastunaḥ ॥ 491 ॥ (PVA)

[605,ix]

yathā ca vṛkṣāpāvakayoraniyataṃ tādātmyaṃ kāraṇatvaṃ ca śiṃśapā tvadhūmaṃ prati tathā gamakatvamapyaniyatatvenaiva । aniyame kathaṃ gamakaḥ । aniyamena gamakatvanibandhanasya bhāvāt । evaṃ hi । tattannibandhanasambhavati yadi tadanuvarttanaṃ । anyathāpi tattveti prasaṅgaḥ । saṃyoge 'pyevameveti cet । tanna yataḥ ।

[605,x]

saṃyogādiṣu yeṣvasti pratibandho na tādṛśaḥ ।

[605,xi]

	na te hetava ityuktaṃ vyabhicārasya sambhavāt ॥ 492 ॥ (PVA)

[605,xii]

saṃyogī ādhāra ādheyena tulyatvāt saṃyogasya । samavāyī jātiguṇakriyāpadārthaḥ । na cādhāra ādheyaṃ gamayati । avinābhāvasya kāryakāraṇabhāvākhyasyāsaṃbhavāt । tathā jātiḥ kevalāpi pratīyamānā vinaṣṭāyāṃ vyaktau na jātimantamavagamayati । kāryakāraṇabhāvasyāsambhavādeva ।

[605,xiii]

athādheyamādhāraṃ gamayati । tatrāvinābhāvasya sambhavāditi matiḥ । tathā tarhi kāryakāraṇabhāva eva gamakaḥ । avinābhāva eveti cet । tadapyasat । avinābhāva eva kāryakāraṇabhāvaḥ । ata āha ।

[605,xiv]

	sati vā pratibandhestu sa eva gatisādhanaḥ ।
	niyamo hyavinābhāvo'niyataśca na sādhanaṃ ॥ 204 ॥

[605,xv]

sa ca niyamaḥ parasya paratra kāryakāraṇabhāva eva gamakatvasyānyathā'bhāvāditi pratipāditaṃ । svabhāvakāryasiddhyarthaṃ dvau hetū dvau ca viparyayau nirddiṣṭāviti vyākhyātaṃ ।

{3.1.5.3.1}

<(1) "vivādād bhedasāmānya" ityasya vyākhyānam—>

[605,xvi]

idānīṃ vivādād bhedasāmānya iti vyācaṣṭe । bhedo sādhāraṇa ekāntavyatirekī । sāmānyamekāntānvayi । tayoranaikāntikayorapi gamakatvamāha parastatra tattvaṃ pratipādayatyācāryo "'gamakatvaṃ tatra yaḥ sanni" tyādinā ।

[605,xvii]

nanvaikāntikavyatirikeṇāgamakatvameva yuktaṃ । sattyaṃ । yadyekasmādevāntād vyatirekaḥ sidhyati sa tu na sidhyati । pakṣa eva vyabhicārāśaṅkātaḥ । tathā hi ।

<606>

[606,i]

	aikāntikatvaṃ vyāvṛtteravinābhāva ucyate ।
	tacca nāpratibaddheṣu tata evānvayasthitiḥ ॥ 205 ॥

[606,ii]

nirātmakād vyāvṛttimeva prāṇādi kathaṃ sidhyati । yadi sātmakatvenāvinābhāvo bhavet । taccāpratibaddheṣu na sambhavati 〈।〉 sarvato vipakṣād vyāvṛtteḥ svamukhena pratipattumaśakteḥ । na khalu sakalavipakṣadarśanaṃ yenātra nāstyatra nāstīti pratīyāt । anvayamukhena tu sambhavati । yataḥ । tanniyatatvena grahaṇaṃ pratibandhagrahaṇaṃ sa ca pratyakṣapramāṇavyāpārastato niyatatvagrahaṇādanyavyāvṛttirākṛṣyate'nyathā niyatarūpāgrahaṇameva । tathā hi 〈।〉

[606,iii]

	anyabhāve 'pyatadbhāvastadbhāve'bhāva eva ca ।
	anyābhāve 'pyabhāvo na tatastatkāryatāgatiḥ ॥ 493 ॥ (PVA)

[606,iv]

yadā hi । anyabhāve 'pi bhāvo nāsti candanagandhasya tadbhāve bhāvaśca । tadā candanagandhastatkāryamiti sidhyati । anyathā neti nirṇṇayaḥ । sa ca vyatirekamantareṇa nāstiti vyatireko 'pi tadātmabhūtaḥ prasidhyati ।

[606,v]

nanvanvayo 'pi vyāpī na sidhyati sarvatrāsmādasyodaya iti । naitadasti ।

[606,vi]

	asmādevodayosyeti tāvanmātreṇa tadgatiḥ ।
	sa cānyasmādanutpādastadaivāvagatastathā ॥ 494 ॥ (PVA)

[606,vii]

na hyetasmādanyatra bhavatyevetyetadgamakatve nibandhanamapi tvasmādeva nānyasmāditi । tathā ca pratipattirastyeva । tadanyasmāt prāganutpādasya darśanāttadabhāve'bhāvaṃ jhaṭityeva pratiyatāṃ ।

[606,viii]

nanu yadi nāmāsvasmānno tpattimat kutaścidanyaviśeṣād bhaviṣyati । na hyanya ityeva sarvaḥ samānastato na vyatirekastadbhāve〈'〉 bhāva ityavyatireko 'pi na niścito'dṛśyasyāpi sambhavāt ।

[606,ix]

tadetadasad yataḥ ।

[606,x]

	ayaṃ hetustavaivaṃ syāt tavaivāyamanugrahaḥ ।
	svānugrahe 'pyanicchā ced vata evāsi sarvathā ॥ 495 ॥ (PVA)

[606,xi]

tavaivaṃ gamako heturanyathā 〈'〉 sambhavāditi 〈।〉

[606,xii]

pratipādite yadyevaṃ neṣyate'nyā gatiranviṣyatāṃ । na ca sambhavatīti svabadhāya tarhi śūlatakṣā । api ca ।

[606,xiii]

	tadabhāvādabhāvosya jhaṭityeṣa kathambhavet ।
	anantaraṃ bhavennaivaṃ yadyanyadapi kāraṇaṃ ॥ 496 ॥ (PVA)

[606,xiv]

aviguṇasāmagrīsannidhānā 〈tta〉d bhavatyeva । tadabhāve tu jhaṭityeva na bhavatītyanityapi śācādikāraṇatvena sambhavati । tadapi jhaṭityevopayātyapayāti ceti yadyabhyupagamaḥ sa tarhi piśācaḥ pāvakena vaśīkṛta iti pāvakasyaiva hetubhāvaḥ । yadyanyasmādapi bhavet । anvayavyatirekābhāvād yādṛcchikaḥ samvāda iti prekṣāpūrvakāriṇāmupāyānveṣaṇaṃ yatpratiphalaṃ niyamena na syāt । asmākaṃ tvadvaitavādināṃ na paramārthataḥ kāryakāraṇabhāvo nāma । tasmāt pratibandhasādhakapramāṇābhyupagame parisphuṭānvayasthitiḥ । yasmāt ।

<607>

[607,i]

	svātmatve hetubhāve vā siddhe hi vyatirekitā ।
	sidhyatyato viśeṣe na vyatireko na cānvayaḥ ॥ 206 ॥

[607,ii]

na hyatadātmani yatastadabhāvānniyamenābhāvavān । na hyapratibandho nivarttakaḥ parasya svayannivarttamāno'tiprasaṅgāt ।

[607,iii]

tathā ca । nedaṃ nirātmakaṃ jīvaccharīramapramāṇāditā prasaṅgāditi hetuḥ 〈।〉 na hyapratibandhavato nivṛttau pratibaddhetarasya nivṛttiḥ । na ca pratibandhavānavyāpakaḥ । na ca tādātmyatadutpattipratibandhamantareṇa vyāpyavyāpakabhāvaḥ । anyenāpi prakāreṇa kasmānna bhavatīti cet । na prakārāntarāsambhavāt । so 'pi na prakāraḥ pratipanna eva sādhakaḥ samīhitasya । na ca tathā'to vyatirekitayā 〈bhi〉 matasya na vyatireko nāpyanvaya ityubhayābhāvātagamaka eva sātmakaṃ jīvaccharīraṃ prāṇādimatvāditi ।

[607,iv]

kathantarhi tadubhayābhāvādācāryeṇāyaṃ vyatirekyuktaḥ । tasyāpyetadeva vaktumabhimataṃ syāt ।

[607,v]

naiṣa doṣo yataḥ ।

[607,vi]

	adṛṣṭimātramādāya kevalaṃ vyatirekitā ।
	ukta'naikāntikastasmādanyathā gamako bhavet ॥ 207 ॥

[607,vii]

parābhiprāyeṇādarśanamātrasiddhaṃ vyatirekamupādāyācāryeṇāyaṃ vyatirekīti pratipādito na tu niścitavyatirekaḥ । anyathā niścitavyatirekasambhave gamakaḥ syāt । tathā cācāryo na kṣipedanaikāntikamadhye । tata ācāryasya nātra niścitavyatirekābhiprāyaḥ ।

{3.1.5.3.2}

<(2) ātmanityatvanirāsaḥ—>

[607,viii]

nanu prāṇādyabhāvo nairātmyavyāpī sa ca jīvaccharīre nāstīti niyamena vyāpakanivṛttyā vyāpyasya jīvaccharīre nairātmyasya nivṛttiriti kathannātmasiddhiḥ ।

[607,ix]

na siddhiryataḥ ।

[607,x]

	prāṇādyabhāvo nairātmyavyāpīti vinivarttane ।
	ātmano vinivartteta prāṇādiryadi tacca na ॥ 208 ॥

[607,xi]

yadi vipakṣayorvyāptiḥ sidhyettadā'prāṇādi nivṛttau jīvaccharīre nairātmyanivṛttiriti sidhyatyātmā vināpyanvayena 〈।〉 saiva tu vyāptirvipakṣayoḥ sa pakṣaprāpti mantareṇa na sidhyati । ātmano'pratibandhe 〈vattve〉 na nivarttakatvameva na sidhyati । na cānivarttakasya nivṛttirnivarttyanivṛttyā vyāptā sidhyati । tasmādavyāpyasya nivṛttyabhāve 〈pya〉'vyāpakasya nivṛtteranivṛttiriti nātmasiddhiḥ ।

[607,xii]

	anyasya vinivṛttyānyavinivṛtterayogataḥ ।
	tadātmā tatprasūtaścennaitadātmopalambhane ॥ 209 ॥

<608>

[608,i]

pratibandhamantareṇāpi yadi nivṛttiratiprasaṅga eva । "tadātmā tatprasūtaścet" । athātmā prāṇādiḥ sarvamidamātmaivaiti । tato vā prasūta ātmanaḥ samavāyikāraṇatvāt ।

[608,ii]

naiṣa parihāro yataḥ । etadātmopalambhane ।

[608,iii]

	tasyopalabdhāvagatau ca gatau ca prasidhyati ।

[608,iv]

yadyātmopalabdhistallakṣaṇatvādaparo 'pi tatsvabhāva iti sidhyati । sa eva tu nopalabdhaḥ kutastallakṣaṇatvāditi hetuḥ sidhyati । samavāyo 'pīha buddhinibandhano nātmānupalabdheḥ । kāryakāraṇabhāvastu pratyakṣānupalambhasādhano nāpratyakṣaḥ । ātmanīti kutastadātmatvatatprasūtī yataḥ ।

[608,v]

	te cātyantuparokṣasya dṛṣṭyadṛṣṭī na sidhyataḥ ॥ 210 ॥

[608,vi]

na ca ghaṭādau nairātmyaṃ yataḥ ।

[608,vii]

	atyantaṃ na parokṣatve'nupalabdherabhāvāvit ।
	ātmano'sambhavābhāve kathaṃ tadvyāptatāgatiḥ ॥ 497 ॥ (PVA)

[608,viii]

upalabdhilakṣaṇaprāptasya〈hi〉bhavato'nvayavyatirekau kāraṇavyāpakatvasādhakau na cātmopalambhaḥ tataḥ kathantasya kāraṇavyāpakabhāvaḥ । tadabhāve ca na prāṇādistadātmā tatprasūta iti ca 〈na〉 sidhyati । api ca ।

[608,ix]

	anyatrādṛṣṭarūpasya ghaṭādau neti vā kutaḥ ।
	ajñātavyatirekasya vyāvṛttivyāpitā kutaḥ ॥ 211 ॥

[608,x]

yo hyanyatra dṛśyate deśe kāle vā sa idānīmatra vā nāstīti pratīyata iti sakalasya jagataḥ pratītiḥ । yastu na jātucit pratīterviṣayaḥ sa nāstyatreti kuta ullekhaḥ ।

[608,xi]

	na hyadṛṣṭe pravarttante vitarkkāḥ kasyacit kvacit ।
	tādātmyapratiṣedhastu sarvāpekṣaḥ paraṃ yadi ॥ 498 ॥ (PVA)

[608,xiii]

vitarkko hi dṛṣṭa eva kvacidaparatrādṛśyamāne pravarttatesti na veti । neti tu kuto niścayaḥ । yadi paramayamātmā na bhavatīti tādātmyaniṣedhamātraṃ । na tu ghaṭādāvātmā nāstīti niścayaḥ । vyāpitāyāntu sutarāmeva ।

[608,xiv]

	tadviviktopalambhena yadyātmā neti niścayaḥ ।
	ghaṭādau jīvataḥ kāryapyasau neti bhavatvasau ॥ 499 ॥ (PVA)

[608,xv]

yathā vyatiriktatayā ghaṭādirupalabhyamāno nirātmaka iti gamyate jīvaccharīramapi tathā syāt । nahi tadapi tadviviktatayā nopalabhyate 〈।〉 tasmādupalabhyatā'bhāvādātmano na ghaṭādau nāstitā gatiḥ । tenātmano'jñātavyatirekasya vyāvṛttivyāpitā prāṇādyabhāvavyāvṛttivyāpitātmanaḥ kutaḥ । yasya hi vyāvṛttiryadvyāvṛttyā vyāptā tadvyāvṛttistena vyāpyate । na cātmavyāvṛttirasiddhā prāṇādyabhāvena vyāpteti jñāyate tataḥ kathaṃ prāṇādyabhāvavyāvṛttirātmanā vyāptā sidhyati । yena prāṇādyabhāvavyāvṛtterātmasiddhiḥ । tasmānnātra vyatirekaniścayaḥ ।

[608,xvi]

nanu yathā ghaṭādau na prāṇādaya iti pratīyate tathātmā nāstīti kimiti na pratītiḥ । viṣama upanyāsaḥ । yataḥ ।

<609>

[609,i]

	prāṇādeśca kvacid dṛṣṭyā sattvāsattvaṃ pratīyate ।

[609,ii]

nānupalambhamātrāt ।

[609,iii]

	tathātmā yadi dṛśyeta sattvāsattvaṃ pratīyate ॥ 213 ॥

[609,iv]

upalabdhilakṣaṇaprāpteḥ prāṇādīnāmabhāvapratītirajīvaccharīre । nanvevamātmeti viparyayaḥ । api ca । santu nāma nirātmakā ghaṭādayaḥ tathāpi nātmā prasidhyati prāṇādyabhāvānivṛttyā ।

[609,v]

nanu yadyātmā jīvaccharīre na bhavet prāṇādīnāmapyasambhavaḥ । ātmābhāvasyaprāṇādinivarttakatvasya ghaṭādau dṛṣṭatvāt । na 〈।〉 anyābhāvasya nivarttakatvāt । tathā hi ।

[609,vi]

	yasya hetorabhāvena ghaṭe prāṇo na dṛśyate ।
	dehe 'pi yadyasau na syād yukto dehena sambhavaḥ ॥ 213 ॥

[609,vii]

buddhiprayatnādayo 'pi ghaṭādau na santyeva । tatkintadabhāvāt prāṇādinivṛttirathātmana iti kaḥ khalvatra bhavataḥ sandehāpohahetuḥ 〈।〉 tatra yasya buddhyādeḥ kāra〈ṇa〉syābhāvena ghaṭe na dṛśyate prāṇādiḥ sa eva yadi dehe na syāt syāt prāṇādivirahaprasaṅgaḥ । na ca buddhyādayo na santi tatkathaṃ prāṇādinivṛttiprasaṅgaḥ ।

[609,viii]

atha nairātmyena sādharmyamasti jīvaccharīraghaṭādīnāṃ 〈।〉 yadi nāma buddhyādisadbhāvāsadbhāvakṛtaṃ vaidharmyamapi tathāpi nirātmatvād ghaṭādivajjīvaccharīramapi prāṇādivirahi । aprāṇādivirahidharmatayā vā sātmakaṃ ।

[609,ix]

atrocyate ।

[609,x]

	bhinne 'pi kiñcit sādharmyād yadi tattvaṃ pratīyate ।

[609,xi]

tadā ।

[609,xii]

	prameyatvād ghaṭādīnāṃ sātmatvaṃ kinna mīyate ॥ 214 ॥

[609,xiii]

na hyevamapi kiñcinmātrasādharmyannāsti ।

[609,xiv]

	aniṣṭañcetpramāṇaṃ hi sarveṣṭhīnānnibandhanaṃ ।
	bhāvābhāvavyavasthāṃ kaḥ karttuntena vinā prabhuḥ ॥ 215 ॥

[609,xv]

nahīcchayā pramāṇaṃ । api tu yatra pramāṇasambhavastatra prekṣāvadicchā । nāniṣṭamapi pramāṇānītaṃ viparyeti । svātantryeṇa hīcchānirapekṣaṃ pramāṇaṃ yuktaṃ । anyathecchayā pramāṇasya svātantryeṇa vinā bhāvābhāvavyavasthā na syāt । vādīcchayā viṣayabhūtasādhyapratipādanaṃ prativādīcchayā parityāga iti na bhāvābhāvavyavasthā〈'〉saṃkaraḥ ।

[609,xvi]

te 'pi tarhi buddhyādaya ātmābhāvena syuriti pratipādayāmaḥ । tato yaduktaṃ buddhyādi sadbhāve na prāṇādinivṛttiriti tadayuktaṃ ।

[609,xvii]

nāyuktaṃ 〈।〉 anyeṣāmeva tatra pravarttakatvāt । yadyātmābuddhyādīnāṃ pravarttakatayā niścito yuktaṃ nivarttamāno nivarttaka iti । na caivaṃ yataḥ ।

<610>

{3.1.5.3.3}

<(3) smṛticchāyatnajaḥ prāṇanimeṣādiḥ—>

[610,i]

	smṛtīcchāyatnajaḥ prāṇanimeṣādistadudbhavaḥ ।
	viṣayendriyavittibhyastāḥ svajātisamudbhavāḥ ॥ 316 ॥
	anyonyapratyayāpekṣā anvayavyatirekabhāk ।
	etāvatyātmabhāvoyamanavasthānyakalpane ॥ 217 ॥

[610,iii]

kvacidaniṣṭe tadanyatra vā smṛtiricchāprayatnaśca । tataḥ prāṇanimeṣādayaḥ pravarttante । smṛtyādīnāṃ kuta iti cet । viṣayendriyāyattavittibhyastāḥ svajātisamudbhavāḥ । viṣayasya viṣaya eva pūrvakastathendriyavityoranyonyayapratyayāpekṣitayā । etāvati hetupratyayakalāpe'yamātmabhāvaḥ pratibaddhaḥ kimapareṇānupayoginā ।

[610,iv]

nanu smṛtiḥ pūrvaparānusandhānarūpātmānaṃ vinā na bhavati । tathā hi । yena dṛṣṭaṃ sa eva smarttā na hyanyadṛṣṭamanyasya smaraṇaviṣayaḥ । nanvidamapi vyatirekamātrameva kathamato 'pi prasiddhiḥ । na hi smaraṇamekatve dṛṣṭaṃ pūrvāparayorekatvasya pratyakṣeṇāpratipatteḥ 〈।〉 smaraṇasya cāpramāṇatvāt । yadyapi pareṇopalabdhaṃ na smaryate pariviśeṣeṇa smariṣyate 〈।〉 nahi para ityeva sarvaḥ samānaḥ 〈।〉 svahetutastathābhūtaḥ sa jāto yena sa eva smaraṇasya heturnāparaḥ kāryakāraṇabhāvaniyamāt । na hyātmetyeva smaraṇam 〈।〉 api tu pāṭavābhyāsasambhavisantānabhāvādanyathā tadā smaraṇaprasaṅgaḥ ।

[610,v]

nanu naivamucyate ātmani sati smaraṇameva । yadi smaraṇamātmanyeva sati ātmāntare smaraṇābhāvāt ।

[610,vi]

naitadapi samyak । yataḥ ।

[610,vii]

	tadvikāravikāritvādanvayavyatirekataḥ ।
	kāryakāraṇabhāvoyamanyathā na vyavasthitiḥ ॥ 500 ॥ (PVA)

[610,viii]

pūrvānubhavābhyāsānvayavyatirekānuvidhāyinī smṛtistadvikāravikāriṇī ceti nātmā kāraṇam ।

[610,ix]

atha nityavyāpinā vinā na bhavati । tathā sati kālādīnāmapi kāraṇatvaprasaṅgo viśeṣābhāvāt 〈।〉 athānubhavitṛsmartṛtvena vinā na bhavati ।

[610,x]

tadetadasat ।

[610,xi]

	smaraṇanubhavābhyāṃ hi smartānubhavitā ca yaḥ ।
	kalpyate vyomni tadbhāvaḥ kathannetyavagamyate ॥ 501 ॥ (PVA)

[610,xii]

smaraṇānubhavānyathānupapattyā hi smarttānubhavitā ca kalpyate kaścit । na tvākāśādivyatiriktaḥ । tathā ca ekaḥ kaścidastīti kalpyatāṃ । sa ca nākāśādivilakṣaṇo vyāpinityatva〈āmūrtta〉tvādinā viśeṣābhāvāt 〈।〉 athāhamiti karttṛtvena pratīyamāna ātmā nāmurttatvamātraṃ ।

[610,xiii]

nanvahamiti pratyaye śarīrameva pratibhātyahaṃ devadatto gārgyaḥ kṛṣṇa iti । śarīramanityamiti cet । na । śarīrāvasthā anityāḥ । avasthātā tu paralokādau na bhinna iti

<611>

[611,i]

varameṣaiva kalpanā 〈।〉 na tu vyatiriktasya śarīrādhiṣṭhānameva ca smaraṇādiḥ pratīyate nāmūrttādhiṣṭhitaṃ । atha nityastāvatpratipattā siddhaḥ । śarīramanyaddheti kimapareṇa vicāreṇa ।

[611,ii]

tadapyasat ।

[611,iii]

	avasthāsaṃhatiryasmādaparasyāpravedanāt ।
	śarīramata evāsmatpakṣasiddhirabādhitā ॥ 502 ॥ (PVA)

[611,iv]

api ca ।

[611,v]

	nityarūpe'vikāryehi smaraṇānubhavau kutaḥ ।
	yadi smarttā tadevāsya sadā rūpaṃ kutorthavit ॥ 503 ॥ (PVA)
	sukhādinā vikāresya nityatāpi na yujyate ।
	sukhādinā'vikāresya na yuktā sukhitāditā ॥ 504 ॥ (PVA)
	smaraṇantu phalaṃ yasmādanubhūteḥ tato na kim ।
	athāhamiti vijñānānna hetuphalamātrakaṃ ॥ 505 ॥ (PVA)
	tathā hi pūrvadṛggrāhyamahaṃ smṛtyārthaniścitaṃ ।
	pratyemīti janaḥ sarvaḥ karttṛtvamavagacchati ॥ 506 ॥ (PVA)

[611,ix]

tadasat । yasmāt 〈।〉

[611,x]

	pūrvadṛṣṭaṃ smarāmīti naivātmodayamātrataḥ ।
	pramāṇaṃ pratyayaḥ sarvastathā satyasamañjasaṃ ॥ 507 ॥ (PVA)

[611,xi]

yadyātmanaḥ kāraṇatāmātrāt pratyayaḥ pramāṇaṃ sarvaḥ pramāṇaṃ bhavediti sakalameva sakalasya siddhimat tato mahadasamañjasaṃ । tasmādanupahatāśrayeṇa yadutpadyate tadeva pramāṇaṃ । tathā ca sati cakṣurādijanitaḥ pratyayo nānusaṃhinaṃ paricchinattīti kathanekatāgamaḥ pūrvāparayoḥ sattyaḥ syāt । yena smaraṇena cāsya sāmarthyaṃ sandhāne cāpi vidyata iti vacaḥ sattyatāṃ yāyāt । nahi pramāṇabhūtaṃ pratyayaṃ vinātmānamanyadvānusaṃhitaṃ pratyetyātmā । tato'haṃ smarāmīti samvṛtimātrakametat । ataḥ sāmvṛtenaivātmanā sakalaṃ samañjasameva । api ca ।

[611,xii]

	śrāvaṇatvena tattulyaṃ prāṇādivyabhicārataḥ ।
	na tasya vyabhicāritvāt vyatireke 'pi cetkathaṃ ॥ 218 ॥
	nāsādhyādeva viśleṣastasya nanvevamucyate ।
	sādhyenuvṛttya bhāvorthāttasyānyatrāpyasau samaḥ ॥ 219 ॥

[611,xiv]

nahi śrāvaṇatvasya prāṇādeśca viśeṣaḥ । vyatirekasya kevalasyobhayatra samānatvāt । tata ekasya vyabhicāritā'nyasya neti koyaṃ nyāyaḥ ।

[611,xv]

nanu na vyatirekasya samānatvaṃ viṣayabhedāt । śrāvaṇatvaṃ hi sapakṣavipakṣābhyāmapi vyāvarttate । na prāṇādirasādhyādeva vyāvṛtteḥ । nanu sapakṣādapi vyāvṛttaṃ śrāvaṇatvamiti sapakṣānugamābhāvaḥ pratipādyate । sa prāṇāderapi samāna eva nahi tasyāpi sapakṣāsthitā sapakṣabhāvābhāvopanyāsastatkvopayogī । tathā hi ।

[611,xvi]

	asādhyādeva viccheda iti sādhyestitocyate ।
	arthāpattyā'ta evoktamekena dvyadarśanaṃ ॥ 220 ॥

[611,xvii]

niyamenāvadhāraṇamavadhāryamāṇaviparya〈ya〉 sādhanamanyathā yadyasādhyādeva vicchedaḥ sapakṣādapi syāttadavadhāraṇamapārthakaṃ । ata eva bhavadbhirapi arthāpatyaikena dvyadarśanaṃ ato vākyādasādhyādeva viccheda iti kṛtaṃ ।

<612>

[612,i]

	īdṛgavyabhicārotonanvayeṣu na sidhyati ।

[612,ii]

yo hya vyabhicāronvayena vyāpto'vadhāraṇalakṣaṇaḥ । sa kathaṃ vyāpakānvayābhāve bhavet । athavā'sādhyādeva vikcheda iti । nedamanvayapratītimantareṇa pratīyate । nahi sakalavipakṣadarśanasambhavaḥ । anvayadvāreṇa tu sambhavati ।

[612,iii]

	ātmani pratibaddhatvādanyasmād vinivarttate ।
	anivṛttastadanyasmāt kathantatra nibadhyate ॥

[612,iv]

atha sādhyestitā nāsti nāstitā tarhi prāpteti kathamasāghyādevetyavyabhicāraḥ । yataḥ ।

[612,v]

	pratiṣedhaniṣedhaśca vidhānāt kīdṛśo'paraḥ ॥ 221 ॥

[612,vi]

asādhya eva nāstīti yadavadhāraṇaṃ tatsādhye nāstitvaṃ niṣedhati । asādhya eva nāsti sādhye tu na nāstīti pratiṣedhaniṣedhane vidhānameva pratipādayet । atha 〈।〉

[612,vii]

	nivṛttirnnāsataḥ sādhyādasādhyeṣveva no tataḥ ।
	neti saiva nivṛttiḥ kiṃ nivṛtterasato matā ॥ 222 ॥

[612,viii]

atha prāṇādihetoḥ sapakṣābhāvānna tato nivarttanaṃ । nahyasato nivarttanaṃ śakyaṃ । apādānatvābhāvāt । na cāsannāma kiñcat yato nivarttanaṃ pratīyeta । yadya 〈sa〉 to na nivṛttiḥ । nivṛttinivṛttiḥ kathaṃ । sāpi neti cet । nanu nivṛttinivṛtternniṣedhe nivṛttinivṛttinivṛttiḥ kathamasata ityanavasthānādapratipattiḥ । pratiṣedho nivṛttiriti caika evārthaḥ । yadeva nivṛtti nivṛttiṃ pratyadhikaraṇaṃ tadeva nivṛttiṃ pratyapādānaṃ ।

[612,ix]

nanu yena saṃyogaḥ samasti tadviyogepādānaṃ । na cābhāvena saṃyogaḥ । yena na sambhavati sa kiṃ sutarāṃ nāpādānaṃ ।

[612,x]

	viśleṣamātrepādānaṃ na saṃyoge satītyapi ।
	sadaiva pāpād virata ityetat kathamanyathā ॥ 508 ॥ (PVA)
	buddhyā saṃbhāvanā tatra yadyatrāpi na ki〈m〉matā ।
	atostu sutarāmeva tasyāpādānatā gatiḥ ॥ 509 ॥ (PVA)

[612,xii]

yatra sortho na sambha 〈va〉 ti kadācit sutarāmeva tattasyāpādānaṃ । yataḥ ।

[612,xiii]

	nivṛttyabhāvastu vidhirvastubhāvo 'sato 'pi san ।
	vastvabhāvastu nāstīti paśya bāndhvavijambhitam ॥ 223 ॥

[612,xiv]

asatyabhāvo neti nivṛttyabhāvo vidhireva vastubhāvalakṣaṇaḥ । so'sato 'pyasti । abhāvastvabhāve yuktarūpo 'pi nāsti viparyaye 'pītara iti kimanyadvāndhyaviceṣṭitāt । yataḥ ।

[612,xv]

	anyonyaparihāreṇa sthitirvidhiniṣedhayoḥ ।
	prakārāntaratābhāvādubhayannetyayuktimat ॥ 510 ॥ (PVA)

[612,xvi]

asati bhāve'sattvaṃ niyamabhāvīti tadeva nivṛttirapi vyapadiśyate । nahi tatrāvidyamānamanivṛttantataḥ । avidyamānamapi tatra naivādhikaraṇatvasyāyogāt । na vidyamānatā'bhāva eva tatrābhāvaḥ । so 'pi neti cet । na 〈।〉 anyonyābhāvarūpatvād bhāvābhāvayoḥ kutaḥ pratiṣedho dvayorapi । bhāvo hi niyamenābhāvavyavacchedena tattvaṃ pratilabhate । abhāve hi na bhāvassyāditi yato bhāvo'bhāvād vyāvṛttastatastannivṛttau niyamena bhāvī । anyathā bhāvanivṛttāvapi yadi na bhavet na bhavedeva । tathā hi ।

<613>

[613,i]

	yadi bhāvo 〈nābhāve〉 na bhāva eva pratīyate ।
	abhāvo yadi nāstyeva tato bhāvaḥ pratīyate ॥ 511 ॥ (PVA)
	so 'pi na pratiṣedhaḥ sonupalabdherasattvataḥ ।
	dvayorasattve'bhāvasya na sattvaṃ vinivāritam ॥ 512 ॥ (PVA)

[613,iii]

yadyapi bhāvābhāvyordvayorapyasattvantathāpi bhāvasyāsattvamanivāritameva । evaṃ hi bhāvasyāsattvaṃ yadi bhāvo na bhavati । tathā'bhāvasyāpyasattvaṃ bhavedya 〈dya〉 bhāvo na bhavati । bhāvasyānavagamane sa evābhāvaḥ pratīyate । tasmāt pratiṣedhaḥ pravarttamāna eva tadviviktopalambhalakṣaṇaḥ pratyakṣeṇa vidhibahirbhāvena vyavasthāpyate 〈।〉 tata ekapramāṇavṛttyaivānyathātve'nyathābhāvavyavasthāpanaṃ । na prakārāntarasambhavaḥ । yattatra pratyakṣenāntaryātaṃ tatsarvamanyadeva bhāvarūpagrāhiṇā ca pratyakṣeṇa । tatra yanna tādrūpyeṇa paricchidyate । tasya tena rūpeṇābhāva eva na prakārāntaratā । abhāve 'pi paricchidyamāne yaḥ tathā na paricchidyate sa bhāva eveti kutaḥ prakārāntaraṃ । bhavatu prakārāntarābhāvaḥ । sa tu bhāvobhāvo vā 'bhāve neti sādhikaraṇatā na paricchettuṃ śakyā tasyaivāparicchedāt । na hyasan paricchettuṃ śakyaḥ ।

[613,iv]

tadasat । yataḥ ।

[613,v]

	nivṛttiryadi tasminna hetorvṛttiḥ kimiṣyate ।
	sāpi na pratiṣedhoyaṃ nivṛttiḥ kinniṣidhyate ॥ 224 ॥

[613,vi]

bhavantameva tāvat paryanuyuṃjmahe 〈।〉 yadi tasmādasataḥ sapakṣānna nivṛttiḥ kimvṛttirbhaviṣyati । na prakārāntaramastīti । evaṃ hi nivṛttirabhāvarūpā na bhavati । yadi bhāvaḥ syād vṛttirūpaḥ 〈।〉 sāpi neti cet । na nivṛttā tarhi nivṛttiryato'yameva bhavet pratipāditaḥ । pratiṣedho nivṛttistataḥ kinniṣidhyate । nahi pratipāditaṃ tadeva ca niṣiddhaṃ bhavituṃ yuktam । tasmād vṛttiniṣedha eva nivṛttiriti na niṣedhastasyāḥ ।

[613,vii]

athādhikaraṇatayā na tasya pratītiḥ apādānatayā veti na tasmānnivṛttirityucyate ।

[613,viii]

atrocyate ।

[613,ix]

	vidhānaṃ pratiṣedhañca muktvā śābdosti nāparaḥ ।
	vyavahāraḥ sa cāsatsu neti prāptātra mūkatā ॥ 225 ॥

[613,x]

yadi kaścit paryanuyuṃkte bhavantaṃ nanu prāṇādiḥ sapakṣe na dṛśyate । tato nivṛttastasmādasādhāraṇaḥ kathamagamakaḥ । tathātve cāśrāvaṇatvamapi gamakaṃ syāt । tato niyamenāsati sapakṣe na nivṛttiriti vaktavyamanyathā mūkatātra prāptā ।

[613,xi]

athāpi bhavedevameva bhavatu । na svayamapi kathañcit paricchedasambhavāt । vacanaṃ nivārayituṃ śakyaṃ na buddhiḥ 〈।〉 avaśyameva kathañcit pratipattavyaṃ । api ca । yadyabhāvo nādhikaraṇatvenāpādānatvena vā pratyetuṃ śakyaḥ । sadā sarvātmanaiva vyavahārocchedaḥ । yataḥ ।

[613,xii]

	satāñca na niṣedhosti so'satsu ca na varttate ।
	jagatyanena nyāyena nañarthaḥ pralayaṅgataḥ ॥ 226 ॥

[613,xiii]

nañartho'bhāva eva tataścābhāvasyāparicchede kathantasya prayogaḥ । yataḥ ।

[613,xiv]

	buddhistenābhidheyena vācakaṃ viniyujyate ।
	tasya pratītaye'bhāvadvyametanna sambhavi ॥ 513 ॥ (PVA)

<614>

[614,i]

yadyabhāvamātraṃ viṣayīkriyate । vyarthaka eva prayogo nañaḥ । anirūpitaviṣayasya najo'prayogāt । prayoge vā na prayojanaṃ । atha yasyābhāvaḥ sa viṣayīkarttavyaḥ । tathā sati kathaṃ pratīyamānasyaivābhāvaḥ । athānyathā pratīyatenyathābhāvaḥ । tathā hi । santa eva kenaciddeśādiyogena niṣidhyante ।

[614,ii]

atrocyate ।

[614,iii]

	deśakālaniṣedhaśced yathāsti na niṣidhyate ।
	na tathā na yathā sosti tathāpi na niṣidhyate ॥ 227 ॥

[614,iv]

idānīmihānena rūpeṇa nāstītyapi na śakya eva niṣedhaḥ । tathāhi । yad rūpaṃ yaḥ kālo yo deśaḥ sa yadyasti kathanniṣidhyate । atha nāsti na buddhyā viṣayīkaraṇasambhavo 〈'〉bhāvasya paricchettumaśakyatvāt । atha viṣayīkriyate tathā satyadhikāraṇāditayāpi । anyathā viṣayīkarttumaśakyatvāt । avaśyaṃ hi kārakabhāvena paricchedonyathā〈'〉sambhavāt । atra deśe nāstīti yadyadhikaraṇabhāvosti viṣayīkṛtaḥ । kathamabhāvaḥ । 〈athābhāvaḥ〉 athaṃ viṣayīkaraṇaṃ ।

[614,v]

atha pratiṣeṣyamāno 'pyaniṣedhaḥ kriyate tathā sati sapakṣāropeṇāpi sapakṣād vinivarttanamastyeveti kathaṃ sapakṣādavyāvṛttiḥ । tena vidhiniṣedhavyavahāro na bāhyāśrayaḥ sambhavati । ato vyavahārocchedaḥ ।

[614,vi]

nanu vidhivyavahāraḥ sambhavati 〈। ato na vyavahārocchedaḥ ।〉 na 〈।〉 viṣayīkṛtasya vidhānābhāvāt । ghaṭostīti yadi sattvena parigrahastadeva vidhānaṃ kiṃ punarastīti vidhānena । athāsattvena tato virodhāt nāsadastīti vidhātuṃ śakyaṃ ।

[614,vii]

	sattvena cet paricchedo vidhistatra nirarthakaḥ ।
	asattvena paricchede vidhistatra nirarthakaḥ ॥ 514 ॥ (PVA)

{3.1.5.3.4}

<(4) vidhiniṣedhavyavasthā—>

[614,viii]

asattvena paricchedādasamarthaḥ paro vidhiḥ ।

[614,ix]

	tasmā〈dā〉śritya śabdārthe bhāvābhāvasamāśrayaṃ ।
	abāhyāśrayamatreṣṭaṃ sarve vidhiniṣedhanam ॥ 228 ॥

[614,x]

anyo hi pramāṇārtho'nyaśca śabdārthaḥ । bhāvābhāvasamāśrayaḥ śabdārtho natvevaṃ 〈pramārthaḥ ।〉 pramāṇārtho hi na bhāvābhāvasamāśrayaḥ । nahi pramā〈ṇā〉rthonyathā sambhavati । niyatarūpeṇa grahaṇāt ।

[614,xi]

	śabdāttu yādṛśī buddhirnnaṣṭe 〈'〉 naṣṭe 'pi tādṛśī ।
	bhāvābhāvāśrayastena śabdārtho na pramā tathā ॥ 515 ॥ (PVA)

[614,xii]

tato vikalpabuddhinirūpyamāṇo viṣayo vidhiniṣedhayoḥ । vikalpānāṃ vastuvṛttiniyamābhāvāt । na ca sarvamavikalpakamapi pramāṇaṃ । vidhirūpeṇa ced vṛttamapramāṇantatastadapramāṇatāpratipādanāya pratiṣedhaḥ । pratiṣedharūpeṇa ced vidhiḥ ।

[614,xiii]

nanu yadyasau bhrānta eva pratyayaḥ । tadā tathātvenaivātmānaṃ prakaṭīkaroti । svasamvedana<615>syābhrāntatvāt । na hi svarūpamanyathā darśayituṃ śakyaṃ । svarūpahāniprasaṅgāt । anyākārapratibhāsane hi tadeva svarūpaṃ tatrāpi tathetyanavasthā bhavet । svarūpasya ca bhāve bhāvopādanatā niṣidhyate । sa ca dharmī svena rūpeṇa pratipannaḥ kathaṃ vidhiniṣedhasādhāraṇaḥ । yena tābhyāṃ sambadhyeta ।

[615,ii]

atrocyate ।

[615,iii]

	tābhyāṃ sa dharmī sambaddhaḥ khyātyabhāve 'pi tādṛśaḥ ।
	śabdapravatterastīti so 'pīṣṭo vyavahārabhāk ॥ 229 ॥

[615,iv]

na khalu bāhyāntara 〈sva〉 svarūpāśrayoyaṃ vyahāro'pi tu śabdā 〈rthā〉 śrayaḥ । na ca śabdād bāhyābhyantasvarūpapratītiḥ ।

[615,v]

nanu tadvyatirekeṇāpara 〈syā〉 bhāvāt kimadhikaraṇo vidhiniṣedhavyavahāraḥ । anyāpohādhikaraṇa iti brūmaḥ । koyamanyāpoho nāma 〈।〉 yaḥ śabdāt pratīyate ।

[615,vi]

nanu tadevedamucyate । kaḥ pratīyata iti । na kiñcidapi । tathāpi vyavahāroyamanādivyāmohavāhī । yataḥ 〈।〉 śabdārthalakṣaṇo dharmī vidhiniṣedhābhyāṃ sambaddhaḥ prakāśate । vicāryamāṇasya bāhyasyāntarasya vā tādṛśasyābhāve 'pi । tathā coktaṃ । "rūpantasya na kiñcana" ।

[615,vii]

nanvāropitabāhyarūpaṃ । rūpantasya vidyata eva । na 〈।〉 jñānajñeyavyatirekeṇāparasyābhāvāt । bhrāntaṃ rūpamiti cet । tadapi yadi svarupeṇa pratīyate kathaṃ bhrāntaṃ । atha na pratītiviṣayaḥ kathamapratīyamānamastīti śakyamadhyavasātuṃ । paścād bhrāntatā jñāyata iti cet । prathamantarhi svarūpeṇa na pratīyate । kathamastīti vyavasthāviṣayaḥ । pararūpeṇa pratipattau pratipattyantaraṃ bhrāntaṃ । na sa ityanavasthā ।

[615,viii]

atha sattye 'pi tasmin sattyatāniścayād bhrāntatocyate । kā tasya sattyatā । arthāsaṃsparśitā । nanu tadeva tasya rūpaṃ kathamasattyatā । nahi nijarūpasthitirevāsattyatā । anyathā niścayajananādasattya iti cet । niścaya eva tarhyasattyaḥ । tena tasya jananāt so 'pyasattya eveti cet । na 〈।〉 anyathā niścayasya vāsanayā jananāt । niścayasya bhrāntatā tarhītyapi na saṅgataṃ । tasyāpi svarūpe'vasthānāt । tasmādarūpa eva śabdārthaḥ । kathantarhyastīti vyavahāraḥ । śabdavṛtterastīti vyavahriyate । śabdapravṛttilakṣaṇāddhi vyavahārādastīti pratīyatenyāpoha iti nāmnā pratyāyyate sāmānyādigrahavyāvṛttayoḥ 〈।〉 yadi tu na kiñcidityucyate tado 〈t〉 trāsaḥ syāt pareṣāṃ । ata evāha । "so 'pīṣṭo vyavahārabhāk" 〈।〉 anyathā vyavahāroccheda eva syāditi paraḥ pratikṣipet ।

[615,ix]

tathā hi ।

[615,x]

	anyavyāvarttanaṃ śabdāt kāryakāraṇabhāvataḥ ।
	parasparāpratītānāṃ kevalaivātra vidyate ॥ 516 ॥ (PVA)

[615,xi]

agnimānayetyukte'nagniparihāreṇa pravarttate । pratiyantyapi pāvakaṃ śabdādavastusaṃsparśī vikalpaḥ svarūpasamvedana udayabhāgī । tataḥ pravṛttivikalpaḥ । tato gamanasvarūpānubhavaḥ । tataḥ prāptiranyathā veti vyavahāraḥ । na nāma vācyavācakabhāvaḥ kaścit ।

<616>

[616,i]

	anyathā syāt padārthānāṃ vidhānapratiṣedhane ।
	ekadharmasya sarvātmavidhānapratiṣedhanaṃ ॥ 230 ॥
	anānātmatayā bhede nānāvidhiniṣedhavat ।
	ekadharmiṇyasaṃhāro vidhānapratiṣedhayoḥ ॥ 231 ॥

[616,iii]

yadi dharmiṇo dharmāṇāmabhedastadaikadharmasya vidhāne pratiṣedhane vā sarvadharmavidhānapratiṣe〈dha〉ne syātāṃ । nahi tasmin vihite tadātmā'vihito nāma । tasyāpyavidhānaprasaṅgāt । tathā pratiṣedhasya 〈।〉 nahi khalu govidhānaniṣedhane bhedābhāvena khaṇḍatā'bhāvāt । nahi tena śabdena pratipādite tasmiṃstadātmā'pratipādito yuktaḥ । pratipādita evāsau bhrāntyā nāvasīyate । sarvameva tarhi nāvasitamiti pratītivilopaḥ 〈।〉 na ca kiñcidavasitaṃ kiñcinneti śakyasamarthanaṃ । vibhāgasyāsattvāt । vibhāge hi satyevaṃ bhavati nānyathā । upalambha eva hi sattocyate । tadvibhāgād vibhāga eva sattāyāḥ 〈।〉 tataḥ kathamekasyaiva kiñcidavasitaṃ nāparamiti ।

[616,iv]

yatkiñcidetat । nanu kṣaṇikatā'viniścaye 'pi bhavati nīlanniścitaṃ । na ca dṛṣṭe'nupapannaṃ nāma । na । tatrāpi virodhāt । tathā hi ।

[616,v]

	niścayena yadi nīlatāgatiḥ sā kṣaṇasthitividhānavarjitā ।
	nāparaiḥ kṣaṇikabhāvasādhanaṃ mānasiddhamaparairnna bādhyate ॥ 517 ॥ (PVA)

[616,vii]

yadi pramāṇāsiddhaṃ parapramāṇena bādhyate । anavasthā tadapyapareṇetyanāśvāsa eva । atha yadi nāma nīlaniścayasya kṣaṇikatāyāmapravarttanaṃ tathāpi na tena kṣaṇikatā bādhyate nāpi tatsādhanena nīlaniścayaḥ samuccayena dvayorapi pravarttanāt । trayo hi yogāḥ samuccayo vikalpo bādhanamiti । samuccayo nīlamidamutpalañca dharmayoḥ samuccayāta । vikalpaḥ sthāṇuḥ puruṣoveti dvayorekatrāsambhavāt । bādhanaṃ sarppo rajjuriti sarppatā 〈'〉 sambhavāt । ta 〈da〉 tra nīlanvakṣaṇika vasamuccaye ko doṣaḥ ।

[616,viii]

atrocyate ।

[616,ix]

	bādhalakṣaṇayogena kathamatra samuccayaḥ ।
	na bādhyaṃ bādhakenaiva samuccetuṃ kvacit kṣamaṃ ॥ 518 ॥ (PVA)

[616,x]

niścayo hi nīlatāyāḥ kṣaṇikatāparihāreṇa yadi syād bādhitaiva kṣaṇikatā bhavet । tadviviktarūpagrahaṇāt । viviktarūpapratipādanameva hi bādha〈naṃ〉 ।

[616,xi]

nanu nedamatreti bādhanamabhāvapramāṇena । na ca pratyakṣaṃ kasyacid bādhakaṃ ।

[616,xii]

na yuktametat । yataḥ ।

[616,xiii]

	nati niścaya evāyaṃ na pramāṇaṃ phalaṃ hi saḥ ।
	tadviviktopalambhastu pramāṇaṃ niścayastataḥ ॥ 519 ॥ (PVA)

[616,xiv]

na khalvayaṃ niścayaḥ svatantraṃ pramāṇaṃ । pratyakṣapramāṇānusārī khalvayaṃ । nāsyānyathābhāvaḥ । yadi nāma kathañcid viviktapratyayodaye 'pi nodayamāsādayati । tathāpi tadyogyatayaiva tasya niṣedhaḥ । etaccottaratra pratipādayiṣyāmaḥ । tatra yadi nīlaṃ kṣaṇikaparihāreṇa

<617>

[617,i]

niścitaṃ । tenaiva kṣaṇikatā bādhitā kathaṃ sā pareṇa sādhyate । atha sādhitaiva tenāpi tathāpi pareṇa spaṣṭīkriyate ।

[617,ii]

atrocyate ।

[617,iii]

	yadi pramāṇaṃ tatpūrvaṃ gateraspaṣṭatā kathaṃ ।
	na ca spaṣṭīkṛtaḥ sorthaḥ sādhitaśceti durghaṭaṃ ॥ 520 ॥ (PVA)
	aspaṣṭatā kathannāma niścaye 'pi bhavediyaṃ ।
	atrāsau spaṣṭatānyatra niścayo 〈'〉 yuktisaṅgataḥ ॥ 521 ॥ (PVA)
	tasmāt sa pūrvako bhrānta uttaro veti gamyatāṃ ।
	na hyekaviṣaye jñāne parasparavirodhinī ॥ 522 ॥ (PVA)

[617,vii]

tasmādekavidhāne tadavyatirikta 〈sakala〉 vidhānamiti vyarthakaḥ śabdāntaravikalpāntarāvatāraḥ । atha nānābhūtā upādhayo nānābhūtaśabdavikalpānāṃ viṣayaḥ । tadayamaprasaṅgaḥ ।

[617,viii]

tadasat । bhede 〈।〉

[617,ix]

	ekadharmiṇyasaṃhāro vihitapratiṣiddhayoḥ ॥

[617,x]

yadi parasparamāśrayācca bhedastadā bhinnā eva terthāḥ pratipāditā dharmī ca tadā nāparasteṣāmāśraya iti kathaṃ sāmānādhikaraṇyaṃ । tathā hi nīlamutpalamiti guṇadravyapratipādane । nāparamadhikaraṇantayostanna sāmānādhikaraṇyaṃ । na ca viśeṣaṇaviśeṣatā pratītiḥ pṛthagarthapratipādanāt । ghaṭapaṭavat । atha nīlanna kevalaṃ । tathā sati । nīlarūpapratipattyaiva dravyapratītiḥ khaṇḍaśaḥ pratītyabhāvāt । atha jātiguṇau । tathāpi sāmānādhikaraṇyapratītiradhikaraṇavācakasyāparasyābhāvāt । atha nīlaṃ dravyameva pratīyate na nīlatāmātraṃ । tathā satyekaśabdena dvyābhidhānamapareṇāpi tatheti catuṣṭayasya trayasya vā'bhidhāne kathamiva sāmānādhikaraṇyamviśeṣaṇaviśeṣyabhāvo vā 〈।〉 na hyekenānekena vā śabdena pratipāditā bhinnarūpāḥ sāmānādhikaraṇabhājaḥ । atha nīlādi kevalaṃ pratyetumaśakyaṃ tato na bhinnapratītivat asāmānādhikaraṇyaṃ । te tu nīlādayo'niyatajātibhāvino jātyādayaścāniyataguṇabhāvinastato niyatatvapratipādanāya śabdāntaraprayogaḥ ।

[617,xi]

tadasat ।

[617,xii]

	pratyakṣād vyatiriktatvaṃ nīlādergamyate na cet ।
	śabdenāpi sa evārthaḥ pratīyetānyathā kathaṃ ॥ 523 ॥ (PVA)

[617,xiii]

yadi pratyakṣe niṣkṛṣṭaṃ nīlādi na pratibhāsate śabdādapi tathaiva pratibhāsatāṃ । tatraiva sambandhapratipatteḥ । atha parokṣatayā tathā na pratītiḥ । pratīyamānaṃ kathaṃ parokṣaṃ । asannihitatvāccet । na । asannihite 'pi śabdajñānavṛtteḥ । akṣavyāpārābhāvāditi cet । na 〈।〉 akṣameva pratītikāraṇaṃ । svarūpapratyāyanaścedakṣānakṣayoḥ ko viśeṣaḥ । yatra ca sannidhānaṃ tatra kathamanyathā pratītiḥ । akṣavyāpārābhāvastu na ki〈ñci〉dvahanti । spaṣṭatāṃ vihantīti cet । nanu yadi nāma spaṣṭatā'bhāvaḥ । tathāpi nīlatāpratiniyatadravyāveśenaiva pratyāyyā । kathamanyathā pratyeyā । tathā ca padāntaraprayogābhāvaḥ । athāniyatadravyavṛttayo nīla〈āda〉yaḥ । tathā sati nīlamapyaniyataṃ nīlaśabdād gamyate, utpalamapi tadvācakatvāttataḥ

<618>

[618,i]

punarapi na sāmānādhikaraṇyaṃ । dvayoraniyatavācakayorekārthapratipādanāsambhavāt । parasparavyavacchedādevaṃ pratītirityapi na saṅgataṃ ।

[618,ii]

	upāttasya vyavacchedaḥ kathamanyonyato bhavet ।
	vyavacchedakriyāyāṃ hi sānyāpohasya vācyatā ॥ 524 ॥ (PVA)

[618,iii]

yadyaniyataṃ nīlādiśabdapratipādyaṃ na punaranyena niyantuṃ śakyaṃ । nahi pratyakṣe pratipannamanyena vivarttyate bhrāntatāprasaṅgāt । saṃśayastarhi śabdāntarānnivarttyate । samuccayena hi pratipa〈ādi〉tamaśakyaṃ nivarttayituṃ । yadā tu vikalpaḥ । kiṃ nīlamutpalamathānyaditi tadā vikalpasya nivarttanaṃ śabdāntarādupapannaṃ 〈।〉

[618,iv]

tadapyasat । yataḥ ।

[618,v]

	vikalpo 'pi hi yadyarthaḥ sattyaḥ tacchabdato gataḥ ।
	nivarttanaṃ kutasyasya śabdāntarasamāgame ॥ 525 ॥ (PVA)

[618,vi]

yadyasāvartha evāsattyaḥ kalpanāviṣayaḥ kimapareṇānyathā karttuṃ śakyaḥ । dvayorapi pramāṇatvāt । atha tena sandigdharūpa eva pratipāditaḥ । sandigdharūpatā ca dṛḍhapratyayanivarttyataiva । tatopareṇa nivarttanamupapannaṃ । nahi tathābhūta eva na tathābhūtaḥ ।

[618,vii]

tadapyasat ।

[618,viii]

	nivarttyatā hi tenaiva śabdena pratipāditā ।
	tataḥ parasya śabdasya kimvidheyaṃ bhaviṣyati ॥ 526 ॥ (PVA)

[618,ix]

nanu pūrvapratyayena niyamena nivarttyatā pratipāditāpareṇa tu niyamenetyastyupayogaḥ ।

[618,x]

tadapyasad yataḥ ।

[618,xi]

	yaḥ pramāṇabalāyāto 〈'〉niyamaḥ sonyathā katham ।
	mānāntaragatenāpi śakyaḥ karttumiti sthitaṃ ॥ 527 ॥ (PVA)

[618,xiii]

tasmādapramāṇataiva pūrvasya parasya vā । tato'sādhakatvāt । parasyāpi tathā bhūtatvāt । sāmānyamātravacane paraṃ vyarthaṃ ।

<4. sāmānyaṃ kalpitam>

{3.1.5.4.0}

[618,xiv]

athānumānaṃ bādhakameva । na । tasyāpi pratyakṣeṇa bādhanāt । nānumānāt tīkṣṇajvālādiviśeṣaṇaparigrahaḥ । tatastatrāpi sandeha eva । sāmānyena sandeha iti cet । na । sāmānyapratipatteḥ sandeharūpatvāt । aniyataviśeṣapratipattirhi sāmānyapratipattiḥ । na hyākāraniyamasambhavi sāmānyaṃ । tathā hi ।

[618,xv]

	sāmānyaṃ yatra tatrāsti vyaktirevaṃ vidheti na ।
	pratītistena sāmānyajñānaṃ sarvamupaplavaḥ ॥ 528 ॥ (PVA)

[618,xvi]

tadā kimaparatrānupaplavenāpi । nahi sāmānyaṃ pratīyamānamapi vyaktipratiniyamapratiniyatapratītimākarṣati । tataḥ sāmānyapratītirupaplutā । vyaktāvupaplatā na sāmānya iti cet । tadasat ।

[618,xvii]

	vyaktāvupaplatā sā cet sāmānyaṃ kvopayujyate ।
	na sāmānyaṃ kvacidvāhadohādāvupayogavat ॥ 529 ॥ (PVA)

[618,xviii]

yadarthaścāyamārambhastatra cettadupaplavaḥ ।

<619>

[619,i]

nanu sāmānyapratipattimantareṇa sa eva vyaktiviṣayo vikalpopaplavo na yuktaḥ । nanu sāmānyaniścaye 'pi tadeva sāmānyaṃ niścitaṃ bhavet kathamaparatra saṃśayaḥ । nānyasmin niścite paratra sandeho yuktaḥ । sarvatra niścaye sarvasandehaprasaṅgāt । athāpi syāt । sambhavina eva 〈arthasya〉 sandehaviṣayatā nāparasya । tathā hi ।

[619,ii]

	yo yatra sambhavī dṛṣṭaḥ sa yatra vyabhicārabhāk ।
	taddarśanena tatraiva saṃśayaḥ saṃpravarttate ॥ 530 ॥ (PVA)

[619,iii]

saṃśayo hi sambhavini vyabhicāriṇi nopapannaḥ । sāmānye ca yatra yaḥ sambhavati tatra dṛśyamāne tatra saṃdehaḥ । gotve niścite śāvaleyādāvaśvatve karkādāviti nātiprasaṅgaḥ 〈।〉

[619,iv]

tadetadasat । yataḥ ।

[619,v]

	śavaleyādisandigdharūpapratyayamātrakāt ।
	pratītirnnāparasyātra kathaṃ sāmānyakalpanā ॥ 531 ॥ (PVA)

[619,vi]

kimayaṃ śāvaleyo'tha vāhuleyo garjitamātrakameva śrūyate । śāvaleyādiviśeṣaṃ tu nāvadhārayāma iti । śāvaleyādyākāravikalpa〈ka〉meva kevalaṃ lokaḥ pratyetyevamanyadapi sāmānyavikalpanaṃ draṣṭavyaṃ ।

[619,vii]

athavā ।

[619,viii]

	anādivāsanāsaṅgisāmānyākāravittitaḥ ।
	vikalpopamataḥ sāmyapadārthasya na kalpanā ॥ 532 ॥ (PVA)

[619,ix]

tasmānna bāhyāśrayo vidhiniṣedhavyavahāraḥ sāmānādhikaraṇyādyayogāt । athopādhaya eva kevalāḥ śabdairvikalpaiśca pratīyante । lakṣitalakṣaṇena tu tadupādhimataḥ pratītiḥ । liṅgatā tarhyupādhivibhāgānāṃ tato liṅgena niścite dravye na sandeha iti kimaparopādhipratyāyanena । dravyaṃ na jñāyate kimbhūtamiti tadarthamaparopādhipratipādanaṃ ।

[619,x]

tadasat ।

[619,xi]

	yadyekopādhinā so'rthaḥ pratītaḥ svasvarūpataḥ ।
	upādhyantarasamvittiraparaṃ kiṃ kariṣyati ॥ 533 ॥ (PVA)
	athānyathā pratītosāvekopādhisamāgame ।
	upādhyantarasaṃsargaḥ paraṃ karttumaśaktikaḥ ॥ 534 ॥ (PVA)

[619,xiii]

athopādhyantarayogamātrakameva śabdāntarapratipādyaṃ na tasya viśeṣaḥ । tathā sati kevalapratipādane kathamarthakriyāyāḥ prasiddhiḥ । na khalvarthakriyopādhinaiva kevalena vidhātuṃ śakyā । atha tadvāreṇopādhimataḥ pratītiḥ । na 〈।〉 pūrvopādhinaiva pratipādanāt । atha pūrvopādhinopādhyantararahitasya pratipādanaṃ tathā ca svayamevābhyadhāyi । na sa śakyastatonyeneti ।

[619,xiv]

nanu yadyanyopādhinā so'nyathā pramāṇabhūtapratyayapratipādyaḥ kṛtaḥ । kathamupādhyantarasahasrerapyanyathā vidhīyeta । nahi pramāṇena vihitamanyathā pramāṇenānyena vidhātuṃ śakyaṃ । samavāyasambandhāddhi sakalopādhyavapṛkta eva vyavasthitastat kathamanyathā pratyetuṃ śakyaṃ 〈।〉 pratipādane vā tadeva tasya rūpaṃ kathamanyenānyathā vidhānaṃ । atha naivānyenānyathā vidhānamapi tvadhyāropamātramanyato bhavati tadanyanivṛttistvasambhavaniyamāt । nahi taddharmayuktañca syāttadanyadharmayuktañceti ।

[619,xv]

tadasattyaṃ yataḥ ।

[619,xvi]

	prāptiḥ paśvantarāṇāñcet pramāṇenopapāditā ।
	nādhyāropasahasre 'pi tasyāḥ śakyaṃ nivarttanaṃ ॥ 535 ॥ (PVA)
<620>
	athāpyaprāptiranyeṣāṃ tadarthasyaiva mānataḥ ।
	kimupādhyantareṇātra nivarttyaṃ nahi kiñcana ॥ 536 ॥ (PVA)

[620,ii]

tasmādabhrāntapratyayena sakalameva pratyeyaṃ । pratyakṣapramāṇavat । tataḥ paropādhipratipādanaṃ vyarthaṃ । yadi tu pṛthagevopādhayaḥ pṛthagupādhimāṃstata upādhipratipādanamātrādalakṣitalakṣaṇādekadharmiṇyasaṃhāra eva । athopādhipratipādane 'pyupādhimatāṃ 〈।〉 tathā sati punarapyekopādhinā pratīteḥ sarvopādhigrahaṇaṃ 〈।〉 na hi prapyakṣeṇa na tathāgrahaḥ । atha pratyakṣeṇāpi kadācit saṃsthānamātrasya grahaṇaṃ dūrāt saṃnikarṣe tu varṇṇasākṣāt ।

[620,iii]

tadapyayuktaṃ ।

[620,iv]

	varṇṇasaṃsthānamātrasya graho dravyamvinā yadi ।
	kadācidapi na dravyaṃ grāhyaṃ prāptaṃ na vastu tat ॥ 537 ॥ (PVA)
	atha saṃsthānamadravyaṃ grahītuṃ nahi śakyate ।
	varṇṇo 'pyadravyako neti tato dravyaṃ paraṃ kathaṃ ॥ 538 ॥ (PVA)

[620,vi]

tasmānna sāmānyādhikaraṇyaṃ ।

[620,vii]

bhavatāmapi kathantaditi cet । tadāha ।

[620,viii]

	ekaṃ dharmiṇamuddiśya nānādharmasamāśrayaṃ ।
	vidhāvekasya tadbhājāmivānyeṣāmupekṣakam ॥ 232 ॥
	niṣedhe tadviviktañca tadanyeṣāmapekṣakaṃ ।
	vyavahāramasatyārthaṃ prakalpayati dhīryathā ॥ 233 ॥
	taṃ tathaivāvikalpyārthabhedāśrayamupāgatāḥ ।
	anādivāsanodbhataṃ bādhanterthaṃna laukikam ॥ 234 ॥

[620,xi]

na khalvasmākamayaṃ pāramārthiko vyavahāraḥ sāmānadhikaraṇyādiviṣayaḥ । śabdārthamāśrityāvastusanniveśinaṃ pravarttanāt । tathā hi । śabda ityaśabdavyāvṛttyapekṣayā dharmitayā vyavasthāpanaṃ śabdaśabdārthasya । sa ca śabdaḥ pratyabhijñānabalāt sadā sthāyitayā svīkṛtaḥ । kṛtakatābahirbhāve na ca 〈।〉 tataḥ pratibhāsitamapya nityatvaṃ viparyastavyavahārāpahārādanupalabdhamivāsaditīva vyavasthāpitaṃ tato'nityatā sādhakapramāṇādaparavyavahārapravarttane na viparyayavyavahāraviṣayāpahārāt । tadā sattvena vyavasthāpitaṃ vihitamiti pratīyate । tataḥ sa śabdaśabdārtho dharmī tadbhājātmabhāvena pratipannaḥ । niṣedhe ca tadapasāritaṃ tatastadviviktatayā pratipattau tadviparyastadharmāpekṣakatayā pratīyate । pratītaya eva vidhiniṣedhavatyaḥ kevalaṃ na bhāvaḥ tathābhatarūpataścalati । tathā hi । evameva mayā pratipannaḥ prāgiti saiva pratipattiḥ pratyakṣā tathātvena vyavahāraviṣayatāmāpāditā । na tu 〈tatra〉 vikalpairaparāparairvihitaṃ niṣiddhaṃ vā kiñcit ।

{3.1.5.4.1}

<(1) anyāpohaḥ śabdārthaḥ—>

[620,xii]

na khalu vikalpā atītapratipattirūpasaṃsparśinaḥ tadā tasyā abhāvāt । ata evānyāpohaḥ śabdavikalpārtho bhrāntimātravyāvarttanāt । yadā tarhi na bhrānteravatāraḥ । pratyakṣānantarameva ghaṭoyamiti vikalpo'kasmācca dhūmādagnipratipattiḥ । tatra kathamanyāpohaśabdārthatā ।

<621>

[621,i]

nedamapi sādhīyaḥ । tathā hi ।

[621,ii]

	avṛttiviṣayo vahniḥ pravṛtterviṣayīkṛtaḥ ।
	avṛtti viṣayatvasya tatrāpi vinivarttanaṃ ॥ 539 ॥ (PVA)

[621,iii]

tathā hi । vahniniścayaḥ prāha pravṛttiviṣayoyamagniḥ kimaudāsīnyamatra bhavata iti 〈।〉 tadaudāsīnyaviṣayatānivarttanamātrakaṃ vikalpasyārthaḥ । na hi tatra vahniḥ svarūpeṇa pratīyate na cānyathā pratipattipratītiḥ । pratipattirnna ca pratyakṣottarakālabhāvinā vastuvikalpena nīlaṃ śabdaviṣayaṃ pratipannaṃ pūrvāpararūpāsannidhānāt । idantaditi nu vikalpa eva na bhavati mānasapratyakṣatvāt । atha kṣaṇikatā 〈tena〉 na pratipannā tato na pratyakṣatā । na varttamānatā । pratipattireva kṣaṇikatāpratipattiriti niveditaṃ nivedayiṣyate । tasmādanyāpohāśrayeṇa dharmadharmibhāvasāmānādhikaraṇyādivyavahārāḥ । arthabhede hi vyavahāraviṣaye sarvamupapannaṃ 〈।〉 tasyaiva sarvato vyāvṛtternna hi vyāvṛttistasmādanyāyenaikārthopasaṃhāro na syāt । kathantarhi śabdasyānityatvamiti bhedanibandhanā vibhaktiḥ । śilāputrakasya śarīramiti yathā ।

[621,iv]

nanu vyāvṛttīnāmabhinnatvāt kathambhedaḥ । na hi vastuno vyāvṛttayo bhidyante ।

[621,v]

naiṣa doṣaḥ ।

[621,vi]

	samvṛtyā bheditā tāsāṃ paramārthatayā na sā ।
	tena śabdārthatābhedābhedarūpanibandhanaṃ ॥ 540 ॥ (PVA)

[621,vii]

paramārthapekṣayā na kadācid bhedaḥ । samvṛtyā tu tāsāmubhayarūpatā । tathā hi ।

[621,viii]

	tatphalo'tatphalañcārtho bhinna ekastatastataḥ ।
	taistairupaplavairnnītasañcayāpacayairiva ॥ 235 ॥
	atadvānapi sambandhātkutaścidupanīyate ।
	dṛṣṭimbhedāśrayaiste 'pi tasmādajñātaviplavāḥ ॥ 236 ॥

[621,x]

nanu yadi saṃvṛtyāyaṃ vyavahāraḥ sa vāsanāmātranibandhanaḥ । kathanna visamvādī laukikairnna vikalpya parityajyate । na khalvavisamvādinaṃ vyavahāraṃ kaścinna parityajyate । uktametat । "taṃ tathaivāvikalpye"tyādi । nanvetadeva katham । na khalvatyantamūḍho 'pi pramāṇabādhanamanutprekṣyāste ।

[621,xi]

atrocyate । avisamvādādavikalpanaṃ । avisamvādasambhave hi nāvāntarasūkṣmaikṣikā yuktā vyavahāriṇaḥ । avisamvādārthī hi tallābhāya khalu vikalpayituṃ kṣamaḥ ।

[621,xii]

	bhedābhedavisamvādaḥ kva nu tasyopayujyate ।
	arthakriyā na bhinnena ma 〈।〉 dhuryeṇa bhaved guḍāt ॥ 541 ॥ (PVA)
	atadvyāvṛttimātreṇa prāptenārthakriyodayaḥ ॥ 542 ॥ (PVA)

[621,xiv]

dharmabhedastvanādivāsanātaḥ tatphaletarāvadhinibandhanabuddhyākāraparikalpitaḥ । sattyavastu pratibandhādavisamvādī । tatra pratibhāsabhedanirūpaṇāyāmabhimataphalaprāptijanitaparitoṣaḥ pūruṣo nādriyate । vastutatvanirūpaṇāparo 'pi tadarthakriyārthī lokavyavahāramevānusarati ।

[621,xv]

tathā coktaṃ ।

<622>

[622,i]

	rūpaṇavyavahārābhyāṃ laukike vartmani sthitau ।
	jñānaṃ pratyabhilāpañca sadṛśau bālapaṇḍitau ॥ 543 ॥ (PVA)

[622,ii]

tena sa dharmī vyāvṛttibhedanibandhanairupaplavairvikalpalakṣarṇainīti sañcayopacayairiva kutaścid vyavahārasambandhād dṛṣṭimupanīyate 〈।〉 darśanapathaṃ tādātmyatadutpattilakṣaṇāt prāptilakṣaṇaṃ । tasmātte vyavahāriṇaḥ parijñāta viplavā iti । tasmādasato vipakṣād vyāvṛttiḥ sapakṣādvā na viruddhā ।

{3.1.5.4.2}

<(2) ātmanityatvanirāsaḥ—>

[622,iii]

api ca । nairātmye ghaṭādīnāṃ prasiddhe sati prāṇādyabhāve vyāptisiddhirnnānyathā । na cātmā ghaṭādiṣu nāstīti sidhyati ।

[622,iv]

	sattāsādhanavṛtteśca sandigdhaḥ syādasanna saḥ ।
	asattvaṃ cābhyupagamādapramāṇānna yujyate ॥ 237 ॥

[622,v]

jīvaccharīre hi sandigdha ātmā kathaṃ ghaṭādāvasandigdhaḥ । na khalu sandigdhaṃ sādhanena prāṇādinānyena vā viṣayīkarttuṃ śakyaṃ । tataśca ।

[622,vi]

	asato'vyatireke 'pi sapakṣād vinivarttanaṃ ।
	sandigdhaṃ tasya sandehād vipakṣād vinivarttanam ॥ 238 ॥

[622,vii]

ātmanaḥ sandehe ghaṭādaya eva syuḥ sapakṣā vā । tataḥ sapakṣād vinivṛttiḥ sandigdhā । tataḥ kathamayaṃ vyatirekī ।

[622,viii]

nanu bauddhābhyupagamānnirātmana eva ghaṭādayaḥ । yadyevaṃ "sarvadharmā anātmāna" iti jīvaccharīre 'pi nātmā syāt । apramāṇaka eva bauddhābhyupagama iti cet । tadā tarhi ghaṭādayo 'pi tadabhyupagamānna nirātmāna iti sa eva doṣaḥ । yataḥ ।

[622,ix]

	ekatra niyame siddhe sidhyatyeva nivarttanaṃ ।
	dvairāśye sattyadṛṣṭe 'pi syādadṛṣṭeṣu saṃśayaḥ ॥ 239 ॥

[622,x]

adarśane satyapyadṛṣṭeṣvanupalabdhilakṣaṇaprāpteṣu saṃśaya eva । nahi kaścidanupalambhamātrakādabhāvaṃ sādhayituṃ samarthaḥ । api ca । siddho nāma ghaṭādiṣvātmābhāvaḥ tathāpi prāṇādayo nātmasādhanasamarthāḥ । nahi teṣāṃ vipakṣād vyāvṛttireva siddhā vṛtterapi sambhavāt ।

[622,xi]

nanu vipakṣānnivṛttaḥ kathantatraiva varttate । nahi nirātmakamekaṃ prāṇādimadanyathā ca yukta । na hīdamarddhajaratīyaṃ labhyamekabhāvaniyama eva yuktaḥ ।

[622,xii]

naitadasti । yataḥ ।

[622,xiii]

	avyaktivyāpino 'pyarthāḥ santi tajjātibhāvinaḥ ।
	kvacinna niyamo dṛṣṭyā pārthivā lohalekhyavat ॥ 240 ॥
	bhāve virodhasyādṛṣṭau kaḥ sandehaṃ nivārayet ।

<623>

[623,i]

nahi nairātmyamityeva sakalaṃ samānaṃ yena nirātmakatayā jīvaccharīramaprāṇādikaṃ bhavet । api tu nirātmakameva kiñcitprāṇādimadaparamanyathā । yathā pārthivaṃ 〈eva〉 lohalekhyamaparamitarat । tathā hi ।

[623,ii]

bhāve virodhasyādṛṣṭau kaḥ saṃdehaṃ nivārayet ।

[623,iii]

na khalu nairātmyena saha virodhāprasiddhau prāṇādernnivṛttirnnairātmyasya । nahi prāṇādisahānavasthāne ne〈ta〉reṇa vā virodhalakṣaṇena viruddhaṃ nairātmyena yena tannivarttayet । atha sākṣād virodhabhāve 'pi pāramparyeṇa virodha iti nivarttakāḥ praṇādayo nairātmyasya ।

[623,iv]

tadasat yataḥ ।

[623,v]

	kvacid viniyamāt konyastatkāryātmatayā sa ca ॥ 241 ॥

[623,vi]

yadi prāṇādaya ātmani niyatāḥ syaḥ । syānnairātmyena saha pāramparyeṇa virodho vyāpakavirodhena vyāpyasyāpi virodhāt । na cāstyātmani niyamaḥ prāṇādīnāṃ tādātmyaṃ tadutpattimantareṇa niyamāyogāt । anyathā niyamasyāsambhavāt । na ca prāṇādīnāmātmakāryatvamātmatmakatvaṃ vā prasiddhaṃ pramāṇataḥ ।

[623,vii]

	nairātmyādapi tenāsya sandigdhaṃ vinivarttanam ।

[623,viii]

nairātmyādapi tena । ātmapratibandhābhāvena । asya sandigdhaṃ vinivarttanam । nahi tatrāpratibaddhastadvipakṣād vyāvarttate ।

[623,ix]

	astu nāma tathāpyātmā nānairātmyāt prasidhyati ॥ 242 ॥
	yenāsau vyatirekasya nābhāvaṃ bhāvamicchati ।
	yathā nāvyatireke 'pi sapakṣe prāṇātādikaḥ ॥ 243 ॥
	sapakṣāvyatirekī ceddheturheturatonvayī ।
	nānvaya vyatirekī cedanairātmyanna sātmakam ॥ 244 ॥

[623,xii]

yathā sapakṣābhāvābhāve 'pi na sapakṣe bhāvaḥ । tathā nairātmyābhāve 'pi nātmā jīvaccharīra iti ।

[623,xiii]

nanu । viṣamoyamupanya saḥ । sapakṣe hi vyatirekābhāve 'pi na bhāvastasyāsattvāt । na hyasati bhāvasaṃbhavaḥ । jīvaccharīre tu tasya sattvād vyatirekābhāve niyamena bhāvaḥ । parasya rāśerabhāvāt ।

[623,xiv]

sattyametat । na viṣamopanyāsamātrakādeveṣṭasiddhiḥ । yadi sapakṣe nābhāvaḥ । sa eva tarhi na nivṛtto bhāvaḥ । abhāve tu nivṛtte niyamena bhāvo'bhāvavyāvṛttireva bhāva iti ।

[623,xv]

sapakṣābhāvānnaivamiti cet । na 〈।〉 abhāvatvāyogāt । prāṇādibhāve hi kathaṃ sapakṣasyābhāvatā । yathā hi asati sapakṣe 'prāṇādivyatireke 'pi na viparyayastathā jīvaccharīre 'pi narātmyavyatireke । atha jīvaccharīrasya sattvād viparyayo na sapakṣe'vidyamānatvāt । na hyavidyamāne bhāvasambhavaḥ ।

<624>

[624,i]

avidyamānataiva tarhi na nivṛttetyāyātaṃ । avidyamāne vidyamānatāyā virodha iti sā vyāvṛttā'vidyamānatāyāstu na virodha iti । sā'vyāvṛttittaiva । yathaiva sapakṣo'vidyamānastathā tatrāpi । na hyavidyamāne'vi 〈dya〉 mānatāvirodhaḥ ।

[624,ii]

atha sāpyavidyamānatā na tatra । tathā sati jīvaccharīre nairātmyavyāvṛttāvapi na nairātmyavyāvṛttiḥ । yathā sapakṣe bhāvābhāve 'pi nābhāvaḥ । tasya sattvāditi cet ।

[624,iii]

nedamasti । yataḥ ।

[624,iv]

	anyasattve kathannāma vyabhicārī niyamyate ।
	vyabhicārī svadoṣeṇa parasmāt kathamanyathā ॥ 544 ॥ (PVA)

[624,v]

yo hi svayaṃ vyabhicārī sa kathamanyasattve 〈nā〉'nyathā vā tadavyabhicārī syāt । kiñca । yadya vidyamāne kiñcinna sannāsat vidyamānaṃ । avidyamānamapi vidyamānena sannāsaditi kinnābhyupagamyate । yathā'vidyamānasya nādhāratā tathā'dheyatāpīti yatkiñcidetat । etacca prāgeva pratyapādi । api ca । nābhāvamātraṃ nairātmyamapi tu pratiniyatarūpasyātmano'bhāvaḥ । na ca pratiniyatarūpādarśane tadabhāvasiddhiḥ । na khalvabhāvāḥ parasparato vyāvarttante । bhāvabhede tadabhāvānāṃ bhedāt । bhāvapratiniyamābhāve ca kutastadabhāvabhedaḥ । na cātmā pratiniyatarūpatayopalabdho yena tadviparyayābhāve 〈sa〉 sidhyet । tato nairātmyābhāve 'bhāvanivṛttimātraṃ na tvātmasiddhiḥ । tasmāt ।

[624,vi]

	sapakṣāvyatirekī ceddheturheturato'nvayī ।
	nānvayyavyatirekī cedanairātmyaṃ na sātmakamiti ॥ 545 ॥ (PVA)
saṃgrahatiḥ

[624,viii]

api ca ।

[624,ix]

	yannāntarīyakaḥ svātmā yasya siddhaḥ pravṛttiṣu ।
	nivarttakaḥ sa evātaḥ pravṛttau ca pravarttakaḥ ॥ 245 ॥

[624,x]

yasya dhūmasyāgnināntarīyakaḥ svabhāvaḥ pravṛttiṣu vidhiṣu siddhaḥ । sa evāgnernnirvarttakaḥ svayaṃ nivarttamāne । nānyathā । pravṛttau ca sa eva pravarttako'gnirdhūmāderiti hi prāmāṇikī gatiḥ ।

[624,xi]

	nāntarīyakatā sā ca sādhanaṃ samapekṣate ।
	kārye dṛṣṭiradṛṣṭiśca kāryakāraṇatā hi te ॥ 246 ॥

[624,xii]

na khalu nāntarīyakatāsādhanaṃ darśanādarśanaṃ lakṣaṇamanvayavyatirekasādhanaṃ vinā prasidhyati ।

[624,xiii]

nanu vyati〈ri〉ktayoḥ kāryakāraṇabhāvānāntarīyakatāsādhanaṃ na dṛṣṭyadṛṣṭī । na । tayoreva dṛṣṭyadṛṣṭyoḥ kāryakāraṇabhāvatvāt । na hyanvayavyatirekābhyāmanyaḥ kāryakāraṇabhāvaḥ । nāpi dṛṣṭyadṛṣṭibhyāmanyāvanvavyatirekāviti । yasya tu punaḥ ।

[624,xiv]

	arthāntarasya tadbhāve'bhāvo niyamato'gatiḥ ।

[624,xv]

arthāntarasya na sādhanaṃ nāntarīyakatāyāḥ । tadbhāve 'pi nāparasyābhāvaniyama iti na tadabhāve'bhāvasya gatiḥ, tasya vyāpakatā〈'〉bhāvāt । na cāvyāpakaṃ nivarttamānamaparasya nivarttakaṃ । na cātmā vyāpakaḥ siddhaḥ tatkathamasau prāṇādernnirvarttakaḥ । yataḥ ।

<625>

[625,i]

	abhāvāsambhavātteṣāmabhāve nityabhāvinaḥ ॥ 247 ॥

[625,ii]

ātmā hi na svayaṃ deśakālayorvinivarttate nityatāvyāptisadbhāvāt । tatastadabhāvādabhāvaḥ prāṇādīnāmityasiddhametat ।

{3.1.5.5}

<5. hetusāmagrīśaktibhedād viśvarūpatā>

[625,iii]

athānvayamātrādevātmā kāraṇaṃ prāṇādīnāṃ nahi vyatirekamapekṣate । sarvatra kāryakāraṇabhāvaḥ sarvaḥ <?> ।

[625,iv]

tadapyayuktaṃ yataḥ ।

[625,v]

	kāryasvabhāvabhedānāṃ kāraṇebhyaḥ samudbhavāt ।
	tairvinā bhavatonyasmāttajjaṃ rūpaṃ kathambhavet ॥ 249 ॥

[625,vi]

yadyanvayamātrādeva kāryakāraṇabhāvastadā tadabhāve 'pi bhavatīti prāptaṃ । tatastairvināpi kāryasya bhavato'nyasmāt kathaṃ tajjaṃ rūpaṃ । anyasmādapi bhaviṣyatīti cet । na 〈।〉 anyasmāt tadrūpābhāvāt ।

[625,vii]

atadrūpatve sa eva na bhavati । yataḥ ।

[625,viii]

	sāmagrīśaktibhedāddhi vastūnāṃ viśvarūpatā ।
	sā cenna bhedikā prāptamekarūpamidaṃ jagat ॥ 248 ॥

[625,ix]

nanu sāmagrībhedād bheda iti kuta etat । bhedastāvadupalabhyate । sa kāraṇabhedādanyathā ceti cintāntaramevaitat ।

[625,x]

tadasat । yataḥ ।

[625,xi]

	ātmā prakalpyate'dṛṣṭaḥ prāṇādeḥ pratibandhataḥ ।
	niyamena vinā tasya pratibandhaḥ kathanna saḥ ॥ 546 ॥ (PVA)

[625,xii]

yathaivātmā vyāpī nityo'nvayamātreṇa kāraṇaṃ tathākāśādayo 'pi । tata ātmavadākāśādigatirapīti nārthasiddhiḥ ।

[625,xiii]

athātmanā prerakeṇa vinā na prāṇādayastata ātmā bhastrādhmāpayiteva pratīyate । golakaprerayiteva karaṇaiḥ gavākṣāntaritaprekṣaka iva darśaneneti ।

[625,xiv]

tadapyayuktaṃ । yataḥ ।

[625,xv]

	niṣkriyasya vibhornaiva prerakatvaṃ pramāṇavat ।
	karaṇairnna vinā dṛṣṭiriti nātmā prasidhyati ॥ 547 ॥ (PVA)

[625,xvii]

bhastrādhmāpayitā hi sakriyaḥ sa prerakaḥ tathā'vyāpitayā na tvevamātmā । kathantasya prerakatvaṃ 〈।〉 nahi vyāpyamūrttasya prerakata yuktisaṅgatā । atha prerakaḥ tasyāpyanyaḥ preraka ityanavasthā । gavākṣakāntaritaśca karaṇacakṣurādisamanvitaḥ puruṣa ātmā tu naivaṃbhūtaḥ kathaṃ prekṣakaḥ । atha tasyāpi karaṇāni santi । tatrāpyaparo gavākṣakāntaritanyāya ityanavasthaiva ।

<626>

[626,i]

api ca । anvayavyatirekābhyāmagnyādau kāryakāraṇabhāvaḥ sa kathaṃ a〈trā〉nyathā bhavet । atha tatrāpyanvayamātrakādeva tathā sati tairvinānyasmādapi bhavatīti prāptam 〈।〉 anyathā vyatirekasyāpi sambhavaḥ । tathā ca tairvinā bhavato'nyasmādapi śakramūrddhāderbhavataḥ kathamagnijanyatā । ubhayajanyatā cet । na । tato〈nya〉smād bhavatīti nobhayamapi kāraṇaṃ 〈।〉 tasmādanyato 'pi bhavato na tatkāryatā nāpyanyakāryateti kāryaka raṇabhāva eva syāt । tathā sati kāryabhedābhedau kāraṇabhedābhedāyattāviti tadabhāvānna syātāṃ । dṛśyate kathaṃ pratikṣepa iti cet । na darśanasyāpi kāryakāraṇabhāvāsambhave'sambhava eva ।

[626,ii]

	nīlaṃ hi nīlavijñānāt pratītiniyame sati ।
	pratīyate'nyathā naiva bhrāntā'bhrāntavivecanaṃ ॥ 548 ॥ (PVA)

[626,iii]

yadi hīdṛśī sāmagrī bhrāntetarapratyayajaniketi niyamastadā bhavetprameyapratiniyamaḥ । anyathā yathākathañcit pratibhāsamātrakamiti sakalalokavyavahārocchedaprasaṅgaḥ ।

[626,iv]

atha pratibhāsaḥ svayaṃ parasparabhedī svasamvedanapratyayaprameyaḥ ।

[626,v]

tadapyasattyaṃ ।

[626,vi]

	pratibhāsa mātrāllokasya vyavahāro na sidhyati ।
	tāvanmātrāvabhāse hi karttavyaṃ kimataḥ paraṃ ॥ 549 ॥ (PVA)

[626,viii]

arthakriyākaraṇapravaṇo hi bhāva upādeyo'nyo'nyatheti prekṣāvatāṃ vyavahāraḥ । pratibhāsamātrakantatkṣaṇa eva tathā bhavadaheyopādeyaṃ । tathā vijñaptimātrakamadvaitamiti na bhedābhedau । sa ca kāryakāraṇabhāvo'nvayavyatirekābhyāmiti । nātmā kasyacit kāraṇamiti na tasya kutaścidanumānaṃ । tataḥ ।

[626,ix]

	sāmagrīśaktibhedāddhi bhāvānāṃ viśvarūpatā ।
	sā cedabhedikā prāptamekarūpamidaṃ jagat ॥ 550 ॥ (PVA)

[626,x]

ekarūpamityaheyopādeyaṃ pratibhāsamātrakamadvaitamiti yathā । atha śakramastakasyāgnirūpamapyasti tadvilakṣaṇamapyasti । tataḥ kāryamagnistato 'pi bhaviṣyati । atrāha ।

[626,xi]

	bhedakābhedakatve syād vyāhatā〈'〉bhinnarūpatā ।
	ekasya nānārūpatve dve rūpe pāvaketaro ॥ 250 ॥

[626,xii]

rūpabhedalakṣaṇatvāt padārthabhedasya 〈।〉 tatognireva dhūmasya janaka iti na vyabhicāraḥ kāryahetoḥ । na hi tadagnirūpatāyāmaparaṃ śakraśiraḥ । yena tu rūpeṇa bhinnaṃ tadajanakameva kuto vyabhicārāśaṅkā ।

[626,xiii]

	tattasyājananaṃ rūpamanyasya yadi saiva sā ।
	na tasyājananaṃ rūpantattasyāḥ sambhavet kathaṃ ॥ 251 ॥
	tataḥ svabhāvau niyatāvanyonyaṃ hetukāryayoḥ ।
	tasmāt svadṛṣṭāviva tad dṛṣṭe kārye 'pi gamyate ॥ 252 ॥

[626,xv]

nanu ।

<627>

[627,i]

	ekaṃ kathamanekasmāt kledavad dugdhavāriṇaḥ ।
	dravaśakteryataḥ kledaḥ sā tvekaiva dvayorapi ॥ 253 ॥
	bhinnābhinnaḥ kimasyātmā bhinne ca dravatā kathaṃ ।
	abhinne hyucyate buddhestadrūpāyā abhedataḥ ॥ 254 ॥

[627,iii]

na khalu dugdhavāriṇorabhinnarūpatā tadanyakaṭhinarūpabhedād vyāvṛtterekatvādekatā । tathā kāryasyāpi vikledasya । nahi vikledo 'pi paramārthato'bhinnaḥ । tadanyavyāvṛttyā tu tathā vyapadeśa iti na vyabhicāraḥ ।

[627,iv]

	tadvadbhede 'pi dahano dahanapratyayāśrayaḥ ।
	yenāṃśena dadhad dhūmaṃ tena tena tathā gatiḥ ॥ 255 ॥
	dahanapratyayāṅgādevānyāpekṣāt samudbhavāt ।
	dhūmo tadvyabhicārīti tadvat kāryantathā paraṃ ॥ 255 ॥

[627,vi]

tadvaditi dugdhavārivadeva dravatāyāstadanyavyatvattyā bhede 'pi dravyapratyayāśrayatvavat । bhedo 'pi dahanaprayayāśrayastadanyavyāvṛttyaiva 〈।〉 yenāṃśeneti dahana 〈pratyaya〉 kāraṇatvena tenaiva gatiḥ । anyatra dravyavyabhicārāt । dahanapratyayāṅgatāmantareṇa notpadyate dhūma iti na tadvyabhicāraḥ । tathā hi ।

[627,vii]

	dhūmendhanavikārāṅgatāpade dahanasthiteḥ ।
	anagniśceddhūmosau sadhūmaścetsapāvakaḥ ॥ 257 ॥

[627,viii]

dhūmaścendhanavikāraśca tayorevāṅgaṃ vahnirnnānyaḥ । tena yadyasau noṣṇādilakṣaṇaḥ śakramūrddhādistadā na sa dhūmo 'pi tuṣpādireva ।

[627,ix]

etadeva kuto na hyadṛṣṭaṃ niyamamarhati nānyathā bhavatīti । nīlamapi tarhi nānyadānyathā bhavatīti । kuta etat । tathā sati nīlameva na bhavatīti cet । samānametat । dhūma eva na bhavatīti । kuta etaditi samānamaparatrāpīti ।

[627,x]

nanu svarūpalakṣaṇaṃ nīlādi na svarūpābhāve sati । na ca janyatālakṣaṇaṃ dhūmādikaṃ tatrāpi 〈sva〉rūpameva lakṣaṇamiti na samānametat ।

[627,xi]

atrocyate ।

[627,xii]

	na svarūpābhāsamātrād vastuto vastutāsthitiḥ ।
	svarūpasyāvabhāso hi bhrāntetaravidāṃ samaḥ ॥ 551 ॥ (PVA)

[627,xiv]

svarūpamātranīlapītādyavabhāsanaṃ hi bhrāntābhrāntapratyayasamānamiti na vastu sidhyati । kāraṇakāryatākṛtastu vibhāga ityalaṃ prasaṅgena । svabhāvahetoḥ kathannāntarīyakateti cet ।

[627,xv]

atrocyate ।

[627,xvi]

	nāntarīyakatā jñeyā yathā svaṃ hetvapekṣayā ।
	svabhāvasya yathoktaṃprāk vināśakṛtakatvayoḥ ॥ 258 ॥

<628>

[628,i]

vastumātrānubandhī vināśa iti prāk pratipāditoyamartha iti punarnna carvitacarvaṇasya vidhānaṃ । tasmādanvayavyatirekalakṣaṇa eva kāryakāraṇabhāva iti nātmanā prāṇādīnāmiti na gamakāḥ ।

[628,ii]

ācāryasyāpyayamevābhiprāyaḥ sakala iti 〈।〉 kuta etaditi cet ।

[628,iii]

	ahetutvagatinyāyaḥ sarvoyaṃ vyatirekiṇaḥ ।
	abhyuhyaḥ śrāvaṇatvokteḥ kṛtāyāḥ sāmyadṛṣṭaye ॥ 259 ॥

[628,iv]

sakalavyatirekahetūdāharaṇasāmyakathanārthamācāryeṇa śrāvaṇatvasya vyatirekiṇo naikāntikapratipādanaṃ kṛtamiti sarvoyaṃ nyāya ācāryasyāpyabhiprāya〈stha〉 iti mantavyam ।

[628,v]

evantāvad vyatirekī na heturiti pratipāditaṃ । sarvasya vyatirekiṇaḥ śrāvaṇatve 'samānatvāttasya cāsādhāraṇatvenānaikāntikatvāt । tathā hi ।

[628,vi]

	sapakṣācca vipakṣācca vyatireko na bhāvikaḥ ।
	sambhavyadṛṣṭimātreṇa vyatirekīti kathyate ॥ 552 ॥ (PVA)

[628,vii]

nityānityanirātmakasātmakarāśidvayavyatirekeṇa na rāśyantaraṃ । bhāvābhāvayoḥ parasparaparihāravirodhasya bhāvikatvādanyathā'vyavahāra masamaṃjasaṃ jagat syāt । na cobhayapakṣāsambhavi kiñcit । yadi nityādanityācca vyāvṛttaṃ śrāvaṇatvaṃ na bhavedeva tarhi niradhikaraṇatvāt । śabda evādhikaraṇamiti cet । na । śabdatvasyāpi samāno doṣaḥ । tadapi sarvato vyāvṛtternna bhavedeva । tathā hi ।

[628,viii]

	nityānityatvasandehe śabde hetūpapācanaṃ ।
	sa cedubhayato hīnaḥ sandehotra tayoḥ kathaṃ ॥ 553 ॥ (PVA)

[628,ix]

nahi tato vyāvṛttatvena niścitastayoreva sandehasambhavī । na tarhi śrāvaṇatvaṃ sandehahetuḥ śabdatvamātreṇaiva sandehāt ।

[628,x]

nanu śabdatvāt sandehe kimapareṇāpi na sandehahetutābhājā bhāvyam ।

[628,xi]

nanu yo hi kvacid dṛṣṭaḥ soparatra dṛśyamānastatra śaṅkāmupajanayet । tadeva ca sandehahetutvamucyate । śrāvaṇatvanna kathaṃ sandehahetuḥ ।

[628,xii]

naitadasti । yataḥ ।

[628,xiii]

	dṛṣṭe vidhividhānena saṃdehetra niṣedhataḥ ।
	bhāvābhāvena saṃdehe kaḥ svapakṣaparigrahaḥ ॥ 554 ॥ (PVA)

[628,xiv]

yatra hi prameyatvādau sādhāraṇānaikāntike saṃdehaḥ । sa darśanadvāreṇa vidhimukhena asādhāraṇe tu pratiṣedhamukheneti tu konayorviśeṣaḥ ।

[628,xv]

nanu na dṛṣṭaṃ śrāvaṇatvaṃ nityānityayoriti tayorapratipattihetureva yuktaṃ । apratipattimukhasyaiva dṛṣṭatvāt ।

[628,xvi]

nedaṃ sādhīyaḥ । yataḥ ।

[628,xvii]

	vyāvṛttirekasya yadā niyamāt pratiyoginaḥ ।
	vṛtyābhāvyavirodhe hi vyāvṛttirnoṃbhayorapi ॥ 555 ॥ (PVA)

[628,xviii]

naikānte dvābhyāṃ parasparavirodhibhyāṃ vyāvṛttisambhava audāsīnyaṃ tvatra na labhyata eva ।

<629>

[629,i]

nanu dvayorekatra pramāṇābhāvādeva sandeho na śrāvaṇatvahetukṛtaḥ । yadi paraṃ tadapratipatti 〈hetu〉reva, sādhāraṇānaikāntike 'pi tarhi pramāṇābhāvādeva sandeho na sahetukṛtaḥ । darśanadvāreṇa so 'pi saṃdehahetureva । śrāvaṇatvamapyadarśanadvāreṇeti samānametat ।

[629,ii]

atha sandehe sati na saṃdehavyāvṛttistata iti saṃdehaheturucyate । śrāvaṇatvamapyevameveti yatkiñcidetat ।

[629,iii]

api ca ।

[629,iv]

	prameyatvaṃ dvayordṛṣṭaṃ dvayornniścayakṛnna kim ।
	dvayordarśanayoge hi vidhāne syād dvayorapi ॥ 556 ॥ (PVA)

[629,v]

dṛṣṭaṃ hi yadyatra 〈tat〉 tadvidhānameva kuryāt । nāstīti dvītīyāṃśāvalambanaṃ kutaḥ । atha dvaya rnnaikatra parasparavirodhinorbhāvo yuktaḥ । evantarhi pakṣa eva saṃdeho na spakṣadvārakaḥ । darśane 'pi pakṣasaṃdehadvāraka eva saṃśayaḥ sa ubhayatrādarśane 'pi samānaḥ ।

[629,vi]

nanvekāntavyāvṛttikṛtaḥ saṃdehaḥ । ekāntena dvābhyāṃ vyāvṛttatvena niścayāt । yohi dvābhyāṃ rāśyantarāsambhavibhyāṃ vyāvṛttaḥ sa tenaiva rūpeṇāpratipatterhetuḥ । tathācācāryeṇāpyaya vyatirekī kathitaḥ । tathā cāha । yo hyasādhāraṇaḥ sādhanadharmaḥ sa yāvatā bhedena sarvasaṃgrahastatra saṃśayahetuḥ tadvatā tatsaṃgrahādekāntavyāvṛtteśca tatkathamayaṃ vyāvṛttereva saṃśayāt saṃśayahetuḥ ।

[629,vii]

naitadasti ।

[629,viii]

	uktametad yato dvābhyāṃ vyāvṛtteryasya niścayaḥ ।
	anyatra tasya bhāve'sanniścayaḥ syād dvayorapi ॥ 557 ॥ (PVA)
	vyāvarttakañca tatraiva punaḥ saṃdehakṛt katha ।
	tadvyāvṛtterdvayoranyanna vyavacchedasādhanam ॥ 558 ॥ (PVA)

[629,xi]

yo hi yasmāda vyāvṛttaḥ sa kathantasya na vyavacchedasādhakaḥ । atha dvayorvyavaccheda sādhyakatvādevāpratipattihetuḥ ।

[629,xii]

nedamasti । yataḥ ।

[629,xiii]

	sarvasya hetorhetutvaṃ vyavacchedaprasādhane ।
	vyāvṛttiḥ śabdaliṅgābhyāṃ prasādhyata iti sthitaṃ ॥ 559 ॥ (PVA)

[629,xiv]

sattyamanyavyāvṛttisādhaka eva hetuḥ kintu tadanyavidhānākṣepakatvena । iha tu na kiñcidanyadākṣipyate dvayorapi nivṛtteḥ । kṛtakatvena tu nityatānivṛttyā'nityatākṣepaḥ ।

[629,xv]

sattyametat ।

[629,xvi]

	nityavyāvarttanādanyannānityatvaṃ vidhīyate ।
	anyavyāvarttanādeva kṛtorthonumayā yataḥ ॥ 560 ॥ (PVA)

[629,xvii]

anityasya nityata ropasya vyavacchedamātreṇa kṛtārthamanumānaṃ । nityānityavikalpayorekavyāvarttanenāparasya svata eva sthānāt । tadapi kadācinna bhaviṣyatīti cet । na । tasya pratyakṣasiddhatvāt । kāryahetau । kathamiti cet । āstāntāvadetat । śrāvaṇatvena tu yadi dvayamapi vyavacchinnaṃ tadanyathātvavidhānaṃ pratyakṣasiddhambhavediti hetureva bhavet । anyena 〈tu〉 hetunā tadekasādhanena na heturiti cet । na । pratyakṣasiddhe kathamanyo

<630>

[630,i]

heturniṣedhakaḥ syād vidhāyako vā । atha pratyakṣaṃ na niṣedhakṛt । tato parasya pareṇa vidhānaṃ niṣedhanamvā na śrāvaṇatvena । dvayorvyavacchede kathamapareṇa vidhānaṃ । anyathā tatrāpyapareṇa vidhānamiti kathamaparasyāpi pramāṇatā bhavediti sarvatrānāśvāsaḥ । na ca pratyakṣamaniṣedhakaṃ । tathābhāve hi vidhāyakamapi na syāt । vidhānaṃ vastupratipādanaṃ na ca vastu tadaparavyatiriktaniṣedhamantareṇa pratipāditaṃ bhavati । yataḥ ।

[630,ii]

	anyāsaṃsargi tadvastu bhavedvānyena miśritaṃ ।
	anyena miśraṇe vastu na syādavyavahārataḥ ॥ 561 ॥ (PVA)
	tathā vā na niṣedhasya parasmādapi sambhavaḥ ॥ 562 ॥ (PVA)

[630,iv]

atra vicāryate । vastu svayaṃ svarūpataḥ parasmādavyāvṛttamanyathā vā । yadi vyāvṛttaṃ pratyakṣeṇa tathā gṛhītamagṛhītamvā । gṛhītañcet kathamanyasyāniṣedhaḥ । sa eva hi parasya tatra niṣedho yatparihāreṇa tasya rūpāntaratayā pratibhāsanaṃ । anyathā saṃkulapratipatteravyavahāra iti niṣphalaṃ pramāṇaṃ । atha pareṇa pramāṇenāparasya niṣedhavyavahāraḥ ।

[630,v]

tadapyasat । yataḥ ।

[630,vi]

	pratyakṣeṇa pratītasya parasmād yadi bādhanaṃ ।
	pratyakṣasyāpramāṇatve parasyāpyapramāṇatā ॥ 563 ॥ (PVA)

[630,vii]

pratyakṣasyāpramāṇatve kaḥ paratra samāśvāsaḥ । atha vastumiśraṇameva pareṇa । tataḥ parapramāṇaśatenāpi na niṣedhaḥ । na hi svarūpamanyathā karttuṃ śakyaṃ । atha kenacid rūpeṇāmiśritamiti niṣedhaḥ । yena rūpeṇa 〈।〉 miśraṇaṃ tenāpi rūpeṇa pratyakṣeṇa gṛhītameva । anyathānyathāgrahaṇe kathaṃ vyāvṛttatārthasya । 〈pareṇa pratītau vyāvṛttatāvagama iti cet〉 pareṇa〈ānyathā〉 pratītau sarvatrānāśvāsa iti pratipāditaṃ ।

[630,viii]

	uṣṭrāt praviṣṭamātrasya yonyathā garbbhaveśmani ।
	pratibhāsaḥ parodhyakṣastena pūrvasya bādhanaṃ ॥ 564 ॥ (PVA)

[630,ix]

garbbhagṛhe hi prathama <?> praveśe'pramāṇameva prathamadarśanaṃ । tena tad bādhyate na tu pramāṇameva । tasmād yadi pratyakṣeṇobhayavyāvṛttaśabdagrahaṇaṃ tadā na parasmāt saṃdehonyathā vā tathā śrāvaṇatvena vā । tasmādavyāvṛttatayaiva śrāvaṇatvāt saṃdehaḥ । evaṃ sarvo vyatirekī । adarśanamātrantūpādāyācāryeṇa vyatirekī pratipāditaḥ । kathantarhi ekāntavyāvṛtteriti vacanaṃ । naikāntena niścaye vyāvṛtterityartho 'pi tvekāntasya niścayasya vyāvṛtteriti । nahi nitye'nitye vāsya bhāvenābhāvena vā niścayaḥ । tataḥ paramārthato 'vyāvṛttireva tatonaikāntikatā । evantāvad "vivādād bheda" iti vyākhyātaṃ ।

[630,x]

sāmānyamidānīṃ vyākhyāyate । yathaikāntavyāvṛtto vyatirekī gamakastathaikāntenānvayyapi । tathā hi ।

[630,xi]

	prameyatvādanityatvaṃ śabdasyāpi ghaṭādivat ।
	ākāśādasatastasya vyāvṛtterheturanvayī ॥ 565 ॥ (PVA)

[630,xii]

nahyākāśasya sattvamasattvamvā tasyāsattvāt । tenāvyabhicāritānvayo heturgamaka eva ।

[630,xiii]

naitadasti ।

[630,xiv]

	ākāśāsattvapakṣe hi yadyapyasya na sambhavaḥ ।
	tathāpyasyā prameyatvaṃ kathañcinna nivarttate ॥ 566 ॥ (PVA)

<631>

[631,i]

asatāmapi kathañcit prameyatā'styevānyathā vidhiniṣedhāmyāṃ vyavahāra eva na bhavet । nahi sattvaṃ kevalaṃ vyavahartuṃ śakyaṃ । parasparaparihāreṇa hi vyavyasthitāḥ padārthātmāno vyavahāraviṣayo 'nyathārthakriyāvirahādanarthatā syāt । arthakriyārthināṃ svaparavibhāgābhāve ca ko vyavaharet । kva vā kimarthamveti sarvamasadeva bhavet । nahi parapakṣamasada pratiyatā svapakṣaḥ śakyaḥ samarthayituṃ । ākāśañca sa pratighapadārthābhāvamātramavaśyaṃ pramātavyamanyathā na padāt padamapi calitavyamāpatet । tasmāt sataḥ padārthān pratiniyamena vyavasthāpayatā prameyo'bhāva evaṃ sa vyavasthāpitaḥ । pramāṇena vyavasthāpita iti prameyaḥ । na hi vastuviṣayameva pramāṇaṃ । paricchedalakṣaṇatvāt pramāṇasya । paricchedakāryeva pramāṇaṃ । na cet svaviṣaye pareṇa bādhyate । tasmād vyavahārāvisamvādasādhanapratyayaparicchedyatvāt prameya evābhāva iti nāvyabhicaritānvayaṃ prameyatvāditi । tataḥ sādhāraṇatayā naikāntikaṃ । atha prameyatā pratyakṣaparicchedyataivocyate । tathā sati pratyakṣasya vastuna udayādarthakriyāsāmarthyameva prameyatvaṃ । tatorthakriyākāritvameva gamakamityāpatitaṃ 〈।〉 taccāvastuno〈pi〉 vyāvṛttervyatirekasambhavāt kathamanvayī hetuḥ । bhavati cāsato 'pi vyāvṛttiriti pratipāditaṃ ।

[631,ii]

etena vastutvādayo 'pi vyākhyātāḥ । tasmādanvayavyatirekyeva kāryasvabhāvalakṣaṇo hetuḥ ।

[631,iii]

nanvanupalabdhirapi tṛtīyo heturiti pratipāditaṃ । pratiṣedhastu sarvatra sādhyate'nupalambhata ityādinā ।

[631,iv]

atha vastuviṣayahetuprabhedopadarśanametat । tathā sati pratibandhonupalabdherūpapādanīyaḥ na ca tādātmyatadutpattibhyāmaparapratibandhaprakāra iti pratipāditaṃ ।

[631,v]

atrocyate ।

[631,vi]

	kāraṇavyāpakābhāvādabhāvo vyāpyakāryayoḥ ।
	gamyate na 〈।〉 paraḥ kaścidabhāvasya prasādhakaḥ ॥ 567 ॥ (PVA)

[631,viii]

abhāvo hi nāma na kaścit svatantro vyavahāraviṣayo'pi tu vivakṣitasya vastuna eva । tacca vastu sandihyamāne parokṣatayā kathannāstīti sidhyati । nahi tasyānupalabdhireva gamikā'bhāvasyānupalabdhilakṣaṇaprāptatvāt । evaṃ tu tadabhāvaḥ sidhyati 〈।〉 yadi tasya kāraṇaṃ vā nāstīti । tatra ca 〈darśitaḥ〉 sa eva dvividhaḥ pratibandha iti siddhapratibandhikaivānupalabdhiḥ ।

< 5. anupalabdhicintā>

{3.1.6.1}

<1. anupalabdhiḥ pṛthag hetuḥ>

[631,ix]

udāharaṇaṃ kasmānnopāttaṃ । upāttameva yataḥ ।

[631,x]

	hetusvabhāvavyāvṛttyaivārthavyāvṛttivaṇarṇanāt ।
	siddhodāharaṇetyuktānupalabdhiḥ pṛthag na tu ॥ 260 ॥

<632>

[632,i]

upāttamevānupalabdherudāharaṇaṃ na tu pṛthak । kiṃ kāraṇaṃ । hetusvabhāvavyāvṛtyaivārthasya 〈kāryasya〉 svabhāvasya ca vyāvṛttikathanāt ।

[632,ii]

niveditametat ।

[632,iii]

ātmatve hetubhāve vā siddhe hi vyatirekitā ।

[632,iv]

sidhyatītyādisvabhāvānupalabdhirapi nirddiṣṭaiva । hetusvabhāvayoranupalabdhayoreva bhāvasya nivarttanāt । tathā coktaṃ । "siddhaṃ pramāṇairvadatā" mityādi । upalabdhilakṣaṇaprāptatvaṃ viśeṣaṇamiti kathaṃ sidhyati ।

[632,v]

atrocyate ।

[632,vi]

	tatrāpyadṛśyāt puruṣāt prāṇāderanivarttanāt ।
	sandehahetutākhyātyā dṛśyārthe seti sūcitaṃ ॥ 261 ॥

[632,vii]

pareṇoktaṃ ghaṭādau prāṇādinivṛttirātmanivṛtteryadi ca jīvaccharīrādapyātmā vyāvṛttaḥ prāṇādayo 'pi vyāvartteran ।

[632,viii]

atrācāryeṇa pratipāditaṃ । ghaṭādāvātmā sattvameva dṛśyatvamevādṛśyatvādātmano na siddhamanupalabdhimātrāt saṃhedā <?>〈 dehā〉 diti । ato dṛśyerthe'nupalabdhirgamiketi sūcitameva ।

[632,ix]

nanu vyavacchedasādhanatve sarva eva heturanupalambha eva tatkathaṃ hetutritayaṃ ।

[632,x]

naiṣa doṣaḥ । yataḥ ।

[632,xi]

	anaṅgīkṛtavastvaṃśo niṣedhaḥ sādhyate nayā ।
	vastunyapi tu pūrvābhyāṃ paryudāso vidhānataḥ ॥ 262 ॥

[632,xii]

vastunyapi pradeśe na paryudāsaḥ sādhyate'pi tvanaṅgīkṛtavastvabhāve niṣedhaḥ sādhyate । pūrvābhyā tu svabhāvakāryahetubhyāṃ paryudāsadvāreṇa । tena viṣayabhedād bheda eva pratibandhasamānatāyāmapi ।

[632,xiii]

nanu kaḥ svabhāvānupalabdhau pratibandhaḥ tādātmyamityāha ।

[632,xiv]

tatropalambheṣvastitvamupalabdhernna cāparaṃ ।

[632,xv]

na hyanupalabdheranyaivāsattā'pi tvanupalabdhireva ।

[632,xvi]

nanu jñānavyatireko'nupalabdhiḥ । sattāvyatirekonupalabdhiḥ <?> sattāvyatirekastvabhāvastatkathamanayostādātmyaṃ । yathā ca jñānajñeyayorbhedastathā tadabhāvayorapi 〈।〉 na khalu jñānameva padārthasya sattājñānavyatirekeṇāpi tasyābhāvāt । tathā hi ।

[632,xvii]

	sattā parokṣāpyarthānāmanumānena gṛhyate ।
	pāvakasya na kimbhāvo dhūmadṛṣṭyānumīyate ॥ 568 ॥ (PVA)

[632,xviii]

na ca tatrāpyanumānopalambha eva sattā । anumānābhāve 'pi sattāyāṃ vyabhicārāt । nānumānanivṛttirabhāvaṃ gamayati । atītānāgatayorapyanumānavṛtteḥ ।

[632,xix]

nedaṃ sādhīyaḥ ।

<633>

[633,i]

	na hyanyānupalabhyeṣu nāstitānupalambhanāt ।

[633,ii]

upalabdhilakṣaṇaprāptasya 〈hi〉 tadanupalabdhyā'bhāvavyavahāraḥ sādhyate na ca teṣāmupalambhādanyaiva sattā । tathā hi vipratiṣiddhametat । upalabdhiyogyo na copalabhyata iti । tasmādupalabdhilakṣaṇaprāptapadārthasattopalambha eva । tathā hi । yadyupalabhyamānatopalabdhissā padārthasvabhāvaiva । athopalambhanamupalabdhiḥ kartṛsthatayo cyate । tadāpyupalabdhilakṣaṇaprāptasattā tayā prāptaiva । tadavyatireke ca na bhedapratipattirvyatirekasya gamyatvād bhedasya । tadavyabhicārādupalambhaḥ sattocyate । na ca vyatiriktasamānakālopalambhādupalambhaḥ padārthānāṃ । api tu tadanupraviṣṭopalabhyamānatālakṣaṇopalambhādeva । tasmādupalambha eva sattā । tatastadanupalambha evāsatteti vakṣyati । na hi parasparamabhāvānāṃ paramārthataḥ kaścid bhedaḥ । bhāvaviśeṣaṇabhede tu bhedaḥ । paṭasyābhāvaḥ śakaṭasyeti ca । na ca nirviśeṣaṇo bhāvaḥ tattvaṃ pratilabhate । atha bhāvābhāvayorbhāvabhūtamviśeṣaṇamekameva । atastadabhāvayorapyekatvameva । na ca paramārthato'bhāvasya tataḥ pratiṣedhyabhede 'pi ।

[633,iii]

nanu yadyabhāva evānupalabdhistadā'vipratipattireva । sattyametat । yataḥ ।

[633,iv]

	ityajñajñāpanāyaikānupākhyodāhṛtirmatā ॥ 263 ॥

[633,v]

ekā svabhāvānupalabdhilakṣaṇā iti । parijñānarahitasya yo hi jñānajñeyābhāvayorabhedaṃ nāvagacchati । yo vā sāṃkhyotyantavimūḍhaḥ sarvaṃ sarvatra vidyata ityāgrahavāt । tasyājñasya pratī yarthamekā svabhāvānupalabdhiḥ । kintarhi tatra prasādhyate ।

[633,vi]

	viṣayāsattvatastatra viṣayi pratiṣidhyate ।
	jñānābhidhāne sandehaṃ yathā'dāhādapāvakaḥ ॥ 264 ॥

[633,vii]

viṣayo hi jñānābhidhānayoḥ sattvaṃ । tatsaṃdehaśca tayoḥ sandehasya । tasya viṣayasyābhāve niyamena jñānamabhidhānaṃ sandehaśca nivarttate । viṣayasya viparyayasya sattvāt । yathā na pāvako dāhābhāvāt । dahanabhāve hi pakṣāntare pāvakasaṃdehaḥ tadabhāve tu viparyayasya bhāvāt । kutastasya sambhavaḥ । yato'dāhādaparā nāstyapāvakatā । yathā ca nādāhādaparā'pāvakatā ।

[633,viii]

	tathānyānopalabhyeṣu nāstitānupalambhanāt ।
	tajjhānaśabdāḥ sādhyante tadbhāvāt tannibandhanāḥ ॥ 265 ॥

[633,ix]

na khalvanyaiva nāstitā nāmopalabdhilakṣaṇaprāpteṣvanupalambhanasvarūpād bahiḥ । tatastatsiddhausiddha eva tadātmībhāvaḥ ।

[633,x]

nanvabhāvo'nu〈pa〉 lambhena sādhyate । tatkathaṃ sādhyasādhanayorekatā ।

[633,xi]

tadapyasat ।

[633,xii]

	na siddhametadevātra na cāsiddhamasiddhataḥ ।
	siddhimṛcchati naivātra pratibandhastato na tat ॥ 569 ॥ (PVA)

[633,xiii]

yaducyate sādhyasādhanayorbhedena bhavitavyaṃ 〈।〉 sa evātra sādhyasādhanabhāvo na siddhaḥ । tatkathai tathā bhedasya siddhiḥ । na khalvasiddhamasiddhataḥ siddhimatā yāvat sādhyasādhanabhāvo na <634> siddhaḥ paraṃ prati na tāvad bhedasiddhiḥ । yāvacca na bhedasiddhirnna tāvat sādhyasādhanabhāvaḥ । pratibandhe hi sati sādhyasādhanabhāvaḥ na tādātmyaṃ pratikṣipato'nupalambhābhāvayoraparaḥ pratibandhaḥ । nahi kāryakāraṇabhāvastayoḥ ।

[634,i]

nanvabhāvenānupalambhaḥ kriyate । yadaiva ghaṭāderapanayanaṃ karoti kaścit tadaivānupalambhaḥ ।

[634,ii]

satyametad yadyabhāvaḥ pareṇānupalambhataḥ pramāṇena jñāyate tato na sahānupalambhavadasya pratibandhaḥ prasidhyet । anyathetaretarāśrayadoṣaprasaraḥ kena nivāryaḥ ।

[634,iii]

	pratibandhe pramāsiddhenupalambhapramāṇatā ।
	pramātvenupalambhasya pratibandhaḥ prasidhyati ॥ 570 ॥ (PVA)
	anyonyāśrayato naivamekasyāpi prasiddhatā ।
	itaretarakṛtakāryamata eva na sidhyati ॥ 571 ॥ (PVA)

[634,v]

tasmādanupalambhānnābhāvaḥ prasidhyati । pratibandhābhāvāt । tādātmyapratibandhe tu sa evānupalambho'bhāva iti vyavahāra eva sādhyate ।

[634,vi]

	siddho hi vyavahāroyaṃ dṛśyādṛṣṭāvasanniti ।
	tasyāḥ siddhāvasandigdhau tatkāryatve 'pi dhīdhvanī ॥ 266 ॥

[634,vii]

nanu vyavahārasādhane 'pi nāstyeva dṛṣṭāntaḥ । anupalabdhyaiva sakalo vyavahāraḥ sādhanīyaḥ । tadā ca dṛṣṭāntāntarasa dhane'navasthaiva । vyavahāraśca kāryabhūta evānupalabdheḥ । tataḥ kāraṇāt kāryasādhanamayuktaṃ । nāvaśyaṃ kāraṇāni tadvantīti 〈।〉

[634,viii]

tadasat yataḥ ।

[634,ix]

siddha evāyaṃ vyavahāro dṛśyādṛṣṭinibandhanaḥ । tāvanmātranibandhanatayā abhāvavyavahārayogyatā'nupalabdhisvabhāvaiva yogyatāyā'<?>〈a〉 narthāntaratvāt । vyavahārastvavaśyameva taddarśanāt sacetanaḥ pravarttayet । tāvanmātranibandhanamabhāvavyavahāraṃ smarannavaśyameva taccetanāvān bhavati । kāyavāgvyavahārantu yadi nāma na pravarttayati । mā sma pravarttayat । pramāṇasya pramāṇatāpratītisādhanatayā na kāyādivyavahārasādhanāt । tasmāt 〈।〉

[634,x]

	vidyamāne hi viṣaye mohādatrānanubruvan ।
	kevalaṃ siddhasādharmyāt smāryate samayaṃ paraḥ ॥ 267 ॥

[634,xi]

— iti saṃgrahaḥ ।

[634,xii]

	kāryakāraṇatā yadvat sādhyate dṛṣṭyadṛṣṭitaḥ ।
	kāryādiśabdā hi tayorvyavahārāya kalpitāḥ ॥ 268 ॥

[634,xiii]

na khaluṃ darśanādarśanaviśeṣavyatirekeṇāpara 〈।〉 kāryakāraṇatā । kāryamasyetyayamevārtha etadantareṇa na bhavatīti । yadi tu vyatirikta etasmāttadaitadabhāve 'pi bhavedeva 〈।〉 tathā sati vyarthakaḥ pratibandhaḥ paraḥ ।

[634,xiv]

atha tadabhāve na bhavettathā sati sa eva sambandha iti vyarthakaḥ paraḥ ।

[634,xv]

nanu sambandhe sati tadabhāve na bhavati । tadbhāve bhavatīti sidhyati ।

[634,xvi]

	sambandhe sati tadbhāve bhavatīti yadīṣyate ।
	tadabhāve 'pi sambandhaḥ pūrvakasyeti cintyatāṃ ॥ 572 ॥ (PVA)
	dviṣṭha eva hi sambandhaḥ ekabhāve kathambhavet ।
	yogyatā yadi sambandhaḥ kāraṇasya phalodaye ॥ 573 ॥ (PVA)
<635>
	kāraṇādeva kāryasya bhāva ityeva yuktimat ।
	tathā hi kāraṇaṃ tādṛk nijakāraṇasambhavi ॥ 574 ॥ (PVA)

[635,ii]

na cānvayavyatirekābhyāmaparaḥ kāryakāraṇabhāvaḥ pratibhātyatīndriyadṛśo 'pi । tasmādanvayavyatirekābhyāṃ kāryakāraṇabhāvavyavahārasya sādhyatā ।

[635,iii]

kathantarhi śabdānyattvamarthānyattvamantareṇa na tayoreva dṛṣṭyadṛṣṭyorvyavahārārthaṃ lāghavena kāryādiśabdaniveśaḥ । tena ।

[635,iv]

	kāraṇāt kāryasaṃsiddhiḥ svabhāvāntargamādiyaṃ ।
	hetuprabhedākhyānena darśitodāhṛtiḥ pṛthaka ॥ 269 ॥

[635,v]

kāraṇaṃ 〈hi〉 samarthaṃ kāryasvabhāva eva vastutaḥ । tatonupalabdhiḥ svabhāvahetureva । tato nāsyāḥ pṛthagupanyāsaḥ ।

[635,vi]

nanu kathaṃ svabhāvānupalambhaḥ svabhāvahetāvantarbhavati tādātmyapratibandhamantareṇa । yathā ca bhāvayorna parasparaṃ bhedaḥ tathā'bhedo 'pi । na khalu nirātmanaḥ tādātmyasambhavaḥ । na hi śaśaviṣāṇaṃ kharaviṣāṇātmakaṃ ।

[635,vii]

atra hi pratividhīyate । pratiṣeghyaviparītasvabhāvātmikaivānupalabdhiḥ । tathā hi ।

[635,viii]

	ekopalambhānubhavādidaṃ nopalabhe iti ।
	buddherupalabhe veti kalpikāyāḥ samudbhavaḥ ॥ 270 ॥

[635,ix]

na khalu riktātmā'bhāvaḥ pramāṇagocaravicāravattaraḥ । na ca tena siddhenāpi svarūpamātrataḥ kiñcita prasiddhimat । vastusāṃkaryaparyālocanalocanaireva sa tatheṣyate । tatra yadi vastudeśakālāvasthāntarabhāvād vyāvṛttaṃ svarūpataḥ kimaparābhāvakalpanayā । atha na vyāvṛttaṃ svarūpataḥ tathāpi vyarthakaḥ paro'bhāvaḥ । ekatra vyarthaḥ paratrāsamartha iti pratyapādīdaṃ prāgeva । tasmād anyabhāvariktatayaivaṃ svabhāvabhūta 〈o〉 dharmabhedena tathā vyapadiśyate ghaṭāderabhāva iti । yataḥ । ekasya padārthasya vivakṣitapadārthasvarūpaviviktātmano ya upalambhaḥ tasya yo'nubhavaḥ svasamvedanatayā tasmādevedaṃ nopalabhe iti smaraṇaviparivarttamānamatiḥ kalpanārūpopajāyate । tatra pradeśānubhava evāparasyānupalambhaḥ । yata etadanyena svarūpeṇa nopalabhe ityayamevātrārthaḥ । tena svarūpeṇānupalabdhirasya । tena rūpeṇedaṃ nāstīti ।

[635,x]

nanu ca tadupaghātakamiha nāstīti tasyābhāvo'nena rūpeṇeti sādhyaṃ tatkathaṃ viparyayasya vacanaṃ । sattyametad yadi paro 'pyatrārtho nāntarbhavet 〈।〉 sa tvantarbhavatyeva । tathā hi ।

[635,xi]

	viviktastena rūpeṇa pradeśonena vā ghaṭaḥ ।
	na bhedotra vidagdhānāṃ pratibhāti kathañcana ॥ 575 ॥ (PVA)

[635,xii]

yadi sonena rūpeṇa vivikto na syādayamapi na teneti parisphuṭārthe kaḥ parasya vyāmohaḥ । tasmāt tadviviktataivāsyātrābhāvaḥ । yataśca tadviviktapradeśadarśanādeva nopalabhe taditi matiḥ । tadanyarūpeṇa copalabhe iti tatonupalambhasyopalambhasya ca tādātmyādupalambha evānupalambhaḥ ।

<636>

[636,i]

nanu bhavatvayamanupalambho jñānāntarasya jñeyāntarantu kathaṃ । jñānajñeyayorabheda iti pratipādanādadoṣaḥ । athavā vā śabda ivārthe । yathā upalabhe iti vikalpaviṣayatvāttathādhyavasīyamāna upalambhastathā nopalabhe iti vyavasāyādanupalambho 'pi ।

[636,ii]

iti cet । na 〈।〉 aviviktasya vedane'bhāvavedanasya sāmarthya 〈।〉 pramāṇena gṛhītasyānyathā karttumaśakyatvāt । pratipāditañcaitaditi nocyate । tathā hi ।

[636,iii]

	nahi smṛtiṃ vinā〈'〉 bhāvapramāṇasyāsti sambhavaḥ ।
	vinā viśiṣṭānubhavaṃ pratiyogismṛtirna yat ॥ 576 ॥ (PVA)

[636,v]

nanvabhāvasādhitā bhāvasaṃbhavādeva viśeṣasiddhirbhāvānāṃ tatkathamabhāvamantareṇāsākarya ।

[636,vi]

naitadasti । yataḥ ।

[636,vii]

	viśeṣo gamyaterthānāṃ viśiṣṭādeva vedanāt ।
	tathābhūtātmasaṃvittirbhedadhīheturasya ca ॥ 271 ॥

[636,viii]

yadi na viśiṣṭaṃ vedanaṃ vedanāntaraviviktaṃ bhavet । na vedyaviśeṣagatiḥ । yadi ca svasambedanena tadrūpasamvedanasyānanubhavaḥ tadā tasyāpi viśiṣṭatā na gamyate । abhāvasamvedanena gamyeta

[636,ix]

nahi pratiyogismaraṇamantareṇābhāvapramāṇodayaḥ । na ca viśiṣṭasamvedanābhāve pratiyoginaḥ smaraṇaṃ । atha pūrvantasya viśiṣṭānubhavaḥ । tathā satyasyāpīti vyarthaka evābhāvaḥ । athābhāvena sa evābhāvavyavahāraḥ sādhyate । kimanyena siddhasyānyena sādhanena । vyavahārasādhane saivānupalabdhiḥ svabhāvahetusvabhāvā । tasmādanyaviviktasvasamvedanabhāvādeva bhedavikalpaḥ 〈।〉 sa eva ca bhedastadanyābhāvaḥ ।

[636,x]

	tasmāt svato dhiyorbhedasiddhistābhyāṃ tadarthayoḥ ।
	anyathā hyanavasthānād bhedaḥ sidhyenna kasyacit ॥ 272 ॥

[636,xi]

dhiyaḥ svasamvedanādevānyavyāvṛttatāprasiddhiḥ । tato 'pyarthasyeti parisamāptaḥ sva<?>samvedanavyavahāraḥ । yadi tu na pratyakṣādeva bhedaḥ api tvabhāvapramāṇataḥ । tathā satyanavasthānādapratipattiḥ ।

[636,xii]

tathā hi ।

[636,xiii]

	abhāvena pramāṇena yadi bhedasya kalpanā ।
	so 'pyabhāvaḥ pareṇānyābhāve naivāvatāryate ॥ 577 ॥ (PVA)

[636,xiv]

so 'pyanyena tatonyena tadanyo 'pyanavasthitiriti na vyavahāraḥ । abhāvena hi pramāṇena yadyanadhigataḥ pratyakṣeṇa bhedaḥ pratīyate । tasyābhāvasya pratiyogismaraṇe satyavatāraḥ । pratiyogitayā ca smaraṇaṃ pratyakṣato bhedagrahaṇe sati bhavatīti vyarthako'bhāva idānīmapi pūrvavat pratyakṣeṇaiva bhedagrahaṇamiti ।

[636,xv]

atha tathāpi nābhāvamantareṇa bheda iti nābhāvasya vyarthatā । tathā sati tatrāpyapareṇa

<637>

[637,i]

pratiyogismaraṇenābhāvāvatārakṛtā bhāvyaṃ 〈।〉 tadapi smaraṇamapekṣyata ityanavasthā । abhyupagamya cedamucyate na tu punaḥ sambhavatīdānīṃ gṛhyamāṇasya tadā pratiyogitayā smaraṇaṃ yena tadānīmabhāvāvatāre tasyāsmād bhedagrahaṇamiti na sambhavatyabhāvāvatāraḥ । tasmādapratipattireva paradarśane bhedasya ।

[637,ii]

	viśiṣṭarūpānubhavānnātonyānyanirākriyā ।
	tadviśiṣṭopalambhotaḥ tasyāpyanupalambhanaṃ ॥ 273 ॥

[637,iii]

viśiṣṭarūpānubhava eva tadanyasyābhāvasādhanaṃ । natu viśiṣṭarūpānubhavamantareṇānyasya tatrābhāvasiddhiḥ ।

[637,iv]

nanu viśiṣṭarūpānubhavāt tathābhūtataiva tasya sidhyati । kathantatra tasya 〈bheda〉ā bhāvaḥ । nahi deśakālāntarabhāvinastatrābhāvastasyānupalabdhilakṣaṇaprāptatvāt ।

[637,v]

tadasad yataḥ ।

[637,vi]

	viśiṣṭarūpānubhave kathamanyānirākriyā ।
	anyānirākriyāyāṃ hi sa eva tu na sidhyati ॥ 578 ॥ (PVA)

[637,vii]

viśiṣṭarūpānubhave hi padārthānubhava eva na syāt । viśiṣṭaścedadhigamyate rūpaṃ ghaṭādeḥ kimaparābhāvapratipattyā । na cā bhāvasahasrapratipattyāpi viśiṣṭarūpānubhavaḥ svarūpaviśeṣapratipadamvinā । svarūpapratipattistvavaśyameṣitavyā । na ca 〈।〉 paro bhāvaḥ svarūpataḥ pratyetuṃ śakya iti pratipāditaṃ । tasmād viśiṣṭarūpānubhava evāparasyābhāvasādhanaṃ । anupalambhanamapi tasya viśiṣṭopalambhanamevānyasya ।

[637,viii]

	tasmādanupalambhoyaṃ svayaṃ pratyakṣato gataḥ ।
	svamātravṛttergamakastadabhāvavyavasthiteḥ ॥ 274 ॥

[637,ix]

tanniyatarūpopalambha evābhāva iti siddhamabhāvānupalambhayostādātmyaṃ pratyakṣasiddhatvañca〈siddhami〉 ti nāsi 〈i〉 ddhapratibandhābhāvadoṣaḥ । sa cānupalambhaḥ samartha eva heturiti । svamātravṛtterevābhāvavyavahārasya pravarttakaḥ । anyathā yadyanubhavābhāvo 'nupalabdhirbhāvābhāvaścābhāvaḥ । tadānavasthānādasiddhirevetyāha ।

[637,x]

	anyathārthasya nāstitvaṃ gamyatenupalambhataḥ ।
	upalambhasya nāstitvamanyenetyanavasthitiḥ ॥ 275 ॥

[637,xi]

yathābhāvābhāvo'nupalambhena tathopalambhābhāvarūpo 'pyanupalambhaḥ । tasyāpareṇānupalambhena tadabhāvo 'pyapareṇeti nānavasthānato muktiḥ । athārthasyābhāva upalambhasādhanatvādupalambhābhāvena sādhyate । upalambhasya tu bhāvo nāparasādhana iti tadabhāvo 'pi nāparasādhanaḥ ।

[637,xii]

tadetadasat ।

[637,xiii]

	svasamvedanasiddhatvamupalambhasya yuktimat ।
	tadabhāvasya samvittiḥ svata ityatisāhasam ॥ 579 ॥ (PVA)
	svasamvedanabhāve hi bhāva eva bhavedayaṃ ।
	pratyakṣasiddho〈'〉bhāvaśced vijñānasyānyavittitaḥ ॥ 580 ॥ (PVA)

[637,xv]

athāparapratyakṣasiddho'bhāvaḥ samvedanasya vastuno 'pi tarhīti prāptaṃ ।

<638>

[638,i]

nanu vastvanupalabdhilakṣaṇaprāptatvāt na parapratyakṣataḥ sidhyati । tasya vijñānādanyad rūpamiti । samvedanasya samvedanatvādapararūpābhāva iti 〈।〉 tadaparapratyakṣasiddho'bhāvaḥ । tathā ca । idaṃ nopalabhe iti । upalambhamevottamapuruṣeṇa nirasyati na vastvidaṃ nāstīti ।

[638,ii]

tasmādanupalambhoyaṃ svayaṃ pratyakṣato gataṃ iti । jñānābhāvalakṣaṇa eva ।

[638,iii]

tadasat ।

[638,iv]

	anyopalambhenānyasya parā'sattā gatiḥ kathaṃ ।
	tadviviktatayā cet syāt tatkiṃ nānupalabdhitā ॥ 581 ॥ (PVA)

[638,vi]

na khalu tadviviktatāmantareṇa jñānāntarasyābhāvasādhanaṃ jñānāntarasamvedanena । tadviviktopalabdhereva ca tadanupalabdhiḥ । tatkathaṃ pratyakṣasiddhastadanyasamvedanābhāvaḥ । athopalabdhilakṣaṇaprāptamiti na viśeṣaṇamavyabhicārāt । tathā sati viśeṣaṇaṃ na syādanupalabdhitā 〈tu〉 nāpaiti । tasmād yāvān kaścit pratiṣedhaḥ sa sarvonupalabdheriti paryudāsalakṣaṇo 〈'〉 bhāvaḥ pratyakṣasiddhaḥ । sa eva cānyāpekṣayānupalambhaḥ । yattu punaridaṃ nopalabhe ityuttamapuruṣaprayogaḥ sa jñānaparyudāsalakṣaṇānupalabdhiprakaraṇato na tvarthābhāvanirāsāya । tadavyatirekādasāveva vastuno 'pyabhāva iti । yadā hi sattopalambhayorekatā tadā vastuvyatirekasyāpi pratyakṣasiddhataiva na khaṇḍaśaḥ sambhavaḥ ।

[638,vii]

nanu vyāpakānupalabdhyā 〈'〉 bhāvaḥ sidhyati । tathā hi । upalabdhilakṣaṇa 〈prāptasya〉bhāva upalambhena vyāptaḥ tadabhāvatastatsarūpād vastvabhāvaprasiddhiḥ ।

[638,viii]

sattyametat ।

[638,ix]

	svabhāvānupalambhoyamabhāvasyāprasādhakaḥ ।
	sarvatraiva bhavedevaṃ pratyakṣāt tadabhāvavit ॥ 582 ॥ (PVA)

[638,x]

yadi vyāpakānupalabdhirūpalabdhilakṣaṇa 〈prāpta〉sya pratyakṣaprasiddho'bhāvaḥ 〈।〉 sarvatra tarhi tadabhāvaḥ pratyakṣasiddha eva na svabhāvānupalabdhirnnāma । vyāpakānupalabdhiścāmūḍhasya yadyabhāvasādhanī 〈।〉 mūḍhasyāpi saiva smaraṇena viṣayīkriyatā kimanupalabdhyantarakalpanayā । svabhāvānupalabdhirvā yadi mūḍhasya saiva punaramūḍhasyāpi bhaviṣyatyakasmād dhūmapratipattivanna khalu tatra tritvamapaiti । kiñca ।

[638,xi]

	vyāpyavyāpakayoratra bhedo na paramārthataḥ ।
	upalambha eva satteti pūrvaṃ saṃpratipādanāt ॥ 583 ॥ (PVA)

[638,xii]

dṛśyasya hi sattopalambhena vyāptetyayamavaṣṭambho vyāpakānupalabdhivādinaḥ । ayañca svabhāvānupalabdhivāde 'pi samāna eva । na hi tādātmye sati na vyāpyavyāpakabhāvaḥ । tathā copalambhaḥ 〈eva〉 satteti pratipāditaṃ । tatkāryahetuvyāptyavyatirekāt tatsvabhāvāviśiṣṭamiti tadanapalambhaḥ svabhāvānupalambha evokta iti kāryānupalabdhiṃ svabhāvānupalambha evāntarbhāvitāṃ yo vyācaṣṭe vyāmūḍhaḥ sa kathaṃ saṃvedanānupalambhaṃ svabhāvānupalambhanaṃ na vyākhyāsyati । tasmādanyabhāva evāparasyābhāvo'nyopalabdhireva cānyasyānupalabdhiḥ 〈।〉 sā ca svabhāvānupalabdhireva ।

<639>

{3.1.6.2}

<2. dṛśyānupalabdhiḥ sadbhāvabādhikā>

[639,i]

nanvevamapi vyāpakānupalabdhirasambhavinī 〈।〉 sattyaṃ svabhāvānupalabdhāveva sarvāsāmantarbhāva itīṣṭameva saṃgṛhītaṃ na kācinnaḥ kṣatiḥ । kathantarhi bhedaḥ ।

[639,ii]

	vyāpyavyāpakayorbhedāt pracayāpacayāptitaḥ ।
	vṛkṣaśiṃśapayordūrādūratvena ca bhinnatā । 584 ॥ (PVA)

[639,iii]

vṛkṣatā pracayinī śiṃśapātvaṃ tvapacayavat । dūre vyāpakānupalabdhirvyāpyāpekṣayā । samīpe tu svabhāvānupalabdhirityanayorbhedaḥ । upalabdhilakṣaṇaprāptasattopalambhayostu parasparaṃ vyāpyavyāpakabhāvānna bhedaḥ śakyakalpanaḥ । tena svabhāvānupalabdhireveti sthitamanupalabdhiḥ svabhāvahetāvantarbhavatīti । ata eva ।

[639,iv]

	adṛśye niścayāyogāt sthitiranyatra vāryate ।
	yathā'liṅgonyasattveṣu vikalpādirna sidhyati ॥ 276 ॥

[639,v]

ataḥ 〈।〉

[639,vi]

	aniścayaphalā hyeṣā nālaṃ vyāvṛttisādhane ।
	ādyādhikriyate hetorniścayenaiva sādhane ॥ 277 ॥

[639,vii]

eṣā svabhāvānupalabdhirhetornnābhāvaṃ vipakṣe niścāyayati । dūradeśādau niścayāyogāt । adṛśyāpekṣayā hi neyamupalabdhilakṣaṇaprāptānupalabdhiḥ । ādyā tu hetorvipakṣāt sarvatovyāvṛttiniścaye vyāpriyate । yā kāraṇavyāpakānupalabdhirhetusvabhāvavyāvṛttyaivetyādivarṇṇitā । tatrāpi prasaṅgasādhanatāmaṅgīkṛtya sādhikā ।

[639,viii]

nanu virodhī nāma liṅgāntaraṃ । nāstyatra śītasparśo'gneriti । sa kathaṃ prabhedalakṣaṇenoktaḥ । anupalabdhāveva tasyāpyantarbhāvāt 〈।〉 yataḥ ।

[639,ix]

	tasyāḥ svayaṃ prayogeṣu svarūpaṃ vā prayujyate ।
	arthabādhanarūpamvā bhāve bhāvādabhāvataḥ ॥ 278 ॥

[639,x]

virodhī hi hetustasyā evānupalabdheḥ prabhedastadanyaprabhedavat । anyathā virodhivirodhikāryavirodhivyāpakādīnā mapi paraḥ pṛthag nirddeśakṛd bhavet । yadā tu tasyā evāyamanekaprakāro bhedastadāyamadoṣaḥ । tathā hi । svarūpaṃ vā prayujyate । svabhāvakāraṇavyāpakakāryānupalabdhiriti । athāpratiṣedhasya bādhanarūpaṃ vā । nāstyatra śītasparśogneriti 〈।〉 yathaivānupalabdhirabhāvasādhikā tathā sākṣāt paramparayā vā virodhina upalabdhirapi 〈।〉 kasmād 〈।〉 virodhasya nivarttakatvāt । kathamvirodhaprasiddhiḥ । ekasyāgnerbhāve 'vikalakāraṇasya śītāderabhāvād viroghagatiḥ । upalambhānupalambhalakṣaṇo hi virodhaḥ । tato virodhidarśanādanupalambha upalabdhilakṣaṇaprāptasya sādhyate । tatra dūradeśavarttino vahne rūpalabdhilakṣaṇaprāptānupalabdhiranumānasiddhā sā 'bhāvaṃ sādhayatīti na virodhopalabdhiḥ svabhāvānupalabdheranyā sa eva coṣṇasparśaḥ śītaspa 〈rśa〉 bhāvaḥ tadviviktatvādanuṣṇāśītasparśaśca । tataḥ ta yopalabdheḥ eva tadanyānupalabdhiḥ । evaṃ viruddhakāryopalabdhirapi kāryahetvanumānasiddhasvabhāvānupalabdhiḥ । pūrvatra viruddhopalabdhau ekasāmagryadhīnatayānumānaṃ ।

<640>

[640,i]

	anyonyabhedasiddhervā dhruvabhāvavināśavat ।

[640,ii]

parasparaparihārasthitilakṣaṇatayā virodhaḥ । śāśvatetaravat । tādātmyapratiṣedho hi parasparaparihārasthitilakṣaṇavirodhataḥ sādhyate । tadyathā na saghaṭoyaṃ pradeśaḥ tatparihāreṇopalabdheḥ । sarvatra sākṣādabhāvasādhanī viparyayopalabdhireva ।

[640,iii]

	pramāṇāntarabādhādvā sāpekṣadhruvabhāvavat ॥ 279 ॥

[640,iv]

yathā parasparabādhane virodhaḥ tathā pramāṇabādhane 'pi sāpekṣadhruvabhāvayoriva । tathā hi । sāpekṣamanapekṣamiti parasparavirodhaḥ । dhruvabhāvitvamitaraditi ca sāpekṣadhruva〈bhāvitva〉yostu parasparaparihārābhovo 'pi pramāṇabādhanalakṣaṇo virodha iti virodhāntarametat tathā hi ।

[640,v]

	sāpekṣād viruddho bhāvaḥ sa dhruvādhruvayorapi ।
	anyonyaparihāreṇa virodhaḥ paramārthataḥ ॥ 585 ॥ (PVA)

[640,vi]

yadyevaṃ pramāṇaṃ virodhinaṃ sādhayati na tu pramāṇavirodho nāmāparaḥ ।

[640,vii]

sattyametat । tathāpi virodhivyāptena rūpeṇārthato virodhāt uktametat । asyāpi kiṃ prayojanaṃ 〈।〉 virodhivyāptopalabdhirapi pratiṣedhasya sādhikā yathā syāditi darśanārthaṃ । tathā hi । na dhruvabhāvī bhutasyāpi bhāvasya vināśo hetvantarāpekṣaṇāditi dṛśyate prayogaḥ ।

[640,viii]

aparaḥ punarāha ।

[640,ix]

	viruddhakāryavyāpyasya yopalabdhiḥ prayujyate ।
	tatra kāryasvabhāvasya hetorantargamādapi ॥ 586 ॥ (PVA)
	sarva ekatayā heturnna bhinno'nupalabdhitaḥ ।
	trividho 'pi tato hetustasyā eva prabhedanam ॥ 587 ॥ (PVA)

[640,xi]

anupalabdhirevaiko hetuḥ kāryasvabhāvayoḥ 〈।〉

[640,xii]

tatprabhedatvāt । na khalu tatprabhedastato bhidyate । nahi śāvaleyādikasya gotvād bhedaḥ । tatra kāryaheturviruddhakāryopalabdhiḥ 〈।〉 svabhāvaheturapi viruddhavyāptopalabdhiḥ । anagninityatvābhāva sādhanāt ।

[640,xiii]

tadetadasat ।

[640,xiv]

	pratibandhānurūpyeṇa yadi hetuḥ prakalpyate ।
	tādātmyena tadutpattyā svabhāvaḥ kāryameva ca ॥ 588 ॥ (PVA)

[640,xv]

anityatvena saha vahninā ca pratibandhe vyāpakaviruddhena virudhyate heturiti tadanupalabdhibhāvakalpanaṃ । tatra ca sākṣāddhetukalpanaṃ parityajya pāraṃparyāśrayaṇamasambhavi । kāryeṇa vahnigatau tadviru〈ddha〉śītanivṛttirnna tu śītanivṛttāveva sākṣād vyāpāro dhūmasya । tataḥ pāramparyeṇa hetutākalpanamanumitānumānaṃ । na ca dvayorekena śabdena pratipādane trayāṇāṃ vā nānya evāsau hetuḥ ।

[640,xvi]

	nahi śabdavaśādarthaḥ sambhavatyanyathā kvacit ।
	bhedaḥ prayogamātrasya kalpitaḥ syāt tathā sati ॥ 589 ॥ (PVA)

[640,xviii]

nāstyatra śītasparśo dhūmāditi । dhūmādagnyanumānaṃ kāryahetuḥ । agninā śītasparśābhāvasādhanaṃ viruddhopalabdhiḥ । śītānupalabdhyā śītābhāvavyavahārasādhanaṃ svabhāvānapalabdhiriti pāramparyahetūnāmato'numitānumānamaparamevānumānaṃ । na ca trayāṇāmekaśabdapratipādane

<641>

[641,i]

bhavatyekatvaṃ hetvantaratvañca । prayogasamāsa eṣaḥ na rūpasamāsa iti nyāyaḥ । tasmāt sarvatra eva heturanupalabdhirityayuktaṃ ।

[641,ii]

atha vyavacchedasādhane sarvānupalabdhiḥ । na । viṣayabhedādeva hetubhedāt । tathācoktaṃ ।

[641,iii]

	anaṅgīkṛta vastvaṃśo niṣedhaḥ sādhyatenayā ।
	vastunyapi tu pūrvābhyāṃ paryudāso vidhānata ॥ 590 ॥ (PVA)
iti

{3.1.7}

< 8. bhāvasvabhāvacintā>

[641,v]

atha paramārthato vyavacchedasādhanādanupalabdhireveti mataṃ । tathā sati pratyakṣameva svasamvedamiti kinnoktaṃ ।

[641,vi]

tasmādasadetat । tataḥ prayogabhedādeva bhedo viruddhavyāptopalabdheḥ । sāpekṣatvād vināśasya na dhruvabhāvaḥ । yataḥ ।

[641,vii]

	hetvantarasamutthasya sannidhau niyamaḥ kutaḥ ।

[641,viii]

tasyāpi hetvantarasya svahetusāpekṣatvādaniyamaḥ । punaraparasyāpīti na phalabhāv(a)〈i〉niyamaḥ ।

[641,ix]

atha bhāvasya yo hetuḥ kulālādiḥ sa eva tadvināśasyāpīti niyamaḥ । atrocyate ।

[641,x]

	bhāvahetubhavatve kiṃ pāramparyapariśramaiḥ ॥ 280 ॥

[641,xi]

tathā hi ।

[641,xii]

	nāśanaṃ janayitvānyaṃ sa hetustasya nāśanaḥ ।
	tameva naśvaraṃ bhāvaṃ janayed yadi kimbhavet ॥ 281 ॥

[641,xiii]

yadi vināśaṃ janayitvā sa〈sva〉 hetureva tasya nāśanaḥ । naśvarameva janayatu kimanena pāramparyeṇa atra vastusvabhāvairuttaraṃ vācyamiti cet । anyathā vastusvabhāvatvānnaitaditi । tathā hi ।

[641,xiv]

	ātmopakārakaḥ kaḥ syāt tasya siddhātmanaḥ sataḥ ।
	nātmopakārakaḥ kaḥ syāt tena yaḥ samapekṣyate ॥ 282 ॥

[641,xv]

yadyātmopakārako vināśaheturnna sambhavati siddhasvabhāvasya sa〈ta〉 iti siddhetarasvabhāvena 〈tena〉 bhāvyaṃtasvabhāvena tena bhāvyaṃ 〈।〉 tathā ca na sa tasya vināśahetuḥ ।

[641,xvi]

atha siddhasyāpi viśeṣasya karttā । tathā sati sa viśeṣaḥ siddhastadanyo vā bhavet । yadi sa siddhaḥ pūrvavat prasaṅgaḥ । atha siddhe tasmiṃstadātmā na śakyaḥ karttumiti tadātmavyatirekī vidhestathā sati tasya nopakāraka evāsāviti kastasyāsau bhavet 〈।〉 na kaścidityarthaḥ । syā dvā da bhaṅgastu vihita eva na sa vidheyaḥ punaḥ ।

[641,xvii]

api ca sa padārthaḥ svakāraṇāt kālāntaravyāpī tadanyathā vā 〈।〉 yadi pūrvapakṣastadā 〈।〉

[641,xviii]

	sarvakālakalāvyāpī sarvakāryasya sādhakaḥ ।
	pratipanno yadi tadā nāśakaḥ kiṅ kariṣyati ॥ 591 ॥ (PVA)
<642>
	gatodake kaḥ khalu setubandhaḥ payonirodhāya hi setubandhaḥ ।
	payo'virodhī nahi setubandhaḥ prayāsamātraṃ hi sa setubandhaḥ ॥ 592 ॥ (PVA)

[642,iii]

atha na tathāsya sampratipattistathā satyanirūpitasvaviṣayaḥ kathamvināśahetuḥ pravartteta । nirūpya bhāvinaṃ bhāvampravarttata iti cet । na । narūpite siddhisvabhāve ka iva vināśahetorupayogaḥ । virodhisvabhāve kapāle upayoga iti cet । nanvasāvapi virodhī nivarttaka eva । tatrāpi sa eva pūrvakaḥ prasaṅgaḥ । parasparaparihāramātreṇa tu nivarttaka eva na syāt ।

[642,iv]

atha siddhasya kālāntarasthāyitayā'bhāvaṃ karoti śūnyatālakṣaṇamvināśahetuḥ । kālāntarasthāyinaḥ śūnyatā kriyamāṇā tadavirodhinī na tasya nivarttikā jalamivādhārasya । jalamapyāsaktakumbhastasya nivarttakameveti cet । na । tatra kālāntarasthānasyāprasiddhatvāt ।

[642,v]

nanvanumānena kālāntarasiddhameva nivartyate । tadasat ।

[642,vi]

	anumānāprasiddhasya na tasyaiva nivarttanaṃ ।
	anyasyābhāva eveti na tasyāpi nivarttanaṃ ॥ 593 ॥ (PVA)

[642,vii]

pratyakṣavadanumānamapi pramāṇameva tatsiddhamapi sattyameva kathamabhāvaḥ 〈।〉 tasyābhāve hi tasya tatpratītirasattyā bhavediti na pratyakṣānumāne staḥ । tadabhāvānna bhāvasiddhiriti kasya vibhāgaḥ । saṃbhāvyamānasya vibhāga iti cet । anvayādabhyāsa evaiṣa na ca vastuno nirṇṇaya iti yatkiñcidetat ।

[642,viii]

atha tasyaivānyathātvaṅ karoti kapālādilakṣaṇamvināśahetuḥ 〈।〉 atrāpyucyate ।

[642,ix]

	ghaṭādāvanyathātvaṅkiṅkimvā mṛddravya iṣyate ।
	ghaṭādāvanyathātvasya siddherbhāvaḥ kathanna saḥ ॥ 594 ॥ (PVA)

[642,x]

yadi ghaṭarūpe sonyathābhāvaḥ 〈।〉 sa evādhāronyathātvasya tato ghaṭaḥ svena rūpeṇa dṛṣṭaḥ kathamanyathā । atha na dṛśyate ghaṭaḥ kasyāsāvanyathābhāvaḥ । ghaṭapūrvakonyathābhāvastasyeti vyapadeśyaḥ ।

[642,xi]

nanu vināśe sati tatpūrvakaḥ so 'pi vināśonyathābhāvetyanavasthā atha mṛddravyasyānyathā bhāvastadapyavinaṣṭameva kathantasyānyathābhāvalakṣaṇo vināśaḥ । tatrāpi pūrvasya mṛddravyasya na vināśastadā'bhāvānnottarasya bhāvāditi । nanu bhavatpakṣe 'pyayameva doṣaḥ । kāryakāle hi na kāraṇaṅkathantasya tatkāryaṃ । naitadasti yataḥ ।

[642,xii]

	kāraṇampūrvabhāvyeva samakālanna kāraṇaṃ ।
	vināśaḥ samakālastu bhāvenetyasaduttaram ॥ 595 ॥ (PVA)

[642,xiii]

na hyanyadā bhāvonyadā vināśa iti upapattimadetat । yadaiva bhāvastadaiva vināśe vinaṣṭa iti yuktaṃ । na tvabhāve'bhāvo yukto mṛtasya maraṇābhāvāt । kāryante mṛte 'pi yuktameva tasya bhāvāntaratvāt । abhāvastu tasyaiva śūnyatā । nāsti taditi sāmānādhikaraṇyena pratīteḥ । asāmānādhikaraṇyantu padārthasya vināśa iti vyapadeśivadbhāvācchilāputrakasya śarīramiti yadvat । na tvevamagnirdhūma iti sāmānādhikaraṇyaṃ ।

[642,xiv]

nanvatrāpi na sāmānādhikaraṇyamparamārthataḥ । smaryamāṇaṃ hi pūrvakaṃ rūpamvinaṣṭamiti pratīyate 〈।〉 taduttarakālabhāvinā vināśena na ca tathā sāmānādhikaraṇyaṃ ।

[642,xv]

tadapyasat 〈।〉 evaṃ hi sati mahānvirodhaḥ । tathā hi ।

<643>

[643,i]

	smaryamāṇasya rūpasya na vināśosti tattvataḥ ।
	tadā dṛśyasya rūpasya vināśa iti sāhasaṃ ॥ 596 ॥ (PVA)

[643,ii]

vināśa iti hi nāstitvamucyate । na ca vidyamānāvasthāyā nāstitā । avidyamānāvasthāyāntu sa eva nāstīti kathannāstitā । tasmānnāstīti vyatiriktābhāvavādinaḥ sāmānādhikaraṇyābhāvaḥ । tasmānnānyo'bhāvo bhāvāt । tataḥ sāmānādhikaraṇyaṃ । uttarakālabhāvino hi sa evābhāvo yastadvyāvṛttimataḥ pūrvasya bhāvaḥ । tasya copalabdhirūpa 〈।〉 ntarasyānupalabdhiḥ 〈।〉 sā ca varttamānarūpagrāhyagrāhipratyakṣasvabhāvottareṇa saha saṃghaṭitasya grahaṇe kāraṇāvadhigrahaṇaprasaṅga iti pratipāditam 〈।〉 ataḥ parāsaṃghaṭitasyaiva pratītirudayamātrādeveti parānapekṣo vināśaḥ ।

[643,iii]

nanu 〈।〉 svabhāvo hi sa tasyetthaṃ yenāpekṣya vinaśyati । tatkathamanapekṣyaḥ । atrocyate ।

[643,iv]

	vyāpī yadi bhaved bhāvaḥ kasmai paramapekṣyate ।
	athāvyāpī svayambhāvastadapekṣā vṛthā bhaved ॥ 597 ॥ (PVA)

[643,v]

ityuktam । ata evāha ।

[643,vi]

	anapekṣaśca kimbhāvo'tathābhūtaḥ kadācana ।
	yathā na kṣepabhāgiṣṭaḥ sa evodbhūtanāśanaḥ ॥ 283 ॥

[643,vii]

prathamatarameva pratyakṣadṛṣṭastruṭyattayā kathamatathābhūtaḥ kadācit । yathā sa eva nittyavādino naśyadavasthāyāṃ ।

[643,viii]

	kṣaṇamapyanapekṣatve bhāvo bhāvasya neti cet ।

[643,ix]

yadyanapekṣo bhāvo vināśe kṣaṇamapyekennāpekṣata iti na bhāvo bhāvasya bhavet kṣaṇamapi । tathā hi 〈।〉

[643,x]

nittyaṃ sattvamasattvamvā'hetoranyānapekṣaṇād 〈।〉

[643,xi]

ityuktaṃ । tathā bhāvakṣaṇānantarambhavanvināśaḥ kathantadātmā bhavet ।

[643,xii]

atadātmatāyāñca na sāmānādhikaraṇyaṃ । tadetadapi kāśakuśāvalambanaṃ ।

[643,xiii]

	bhāvo hi sa tathābhūto'bhāve bhāvastathā kathaṃ ॥ 284 ॥

[643,xiv]

bhāva evottarabhāvāsaṃghaṭito vināśaḥ sa kathaṃ bhāvābhāve bhavet । na hi tadātmā ca syāt tadabhāve ca bhavati ceti yuktaṃ । evantarhi vināśostīti kathamvināśabhāve vinaṣṭaḥ । vyatiriktavināśabhāve 'pi svarūpasyāpracyuteḥ kathamvināśaḥ । saiva vyatiriktavināśabhāve 'pi svarūpasyāpracyuteḥ kathamvināśaḥ । saiva vyatiriktavināśāsikā pracyutiriti cet । bhavatu tathāpyasau vyatiriktatayaiva pratyayaviṣaya iti bhāvastadavastha upalabhyatāṃ । etadeva vyatiriktasya vyatiriktatvaṃ yatpararūpāvihantṛtvaṃ nāma । virodhād vighātaḥ pratyukta eva । vināśamantareṇa virodhāprasiddheḥ । tasmāt ।

[643,xv]

	ye'parāpekṣya tadbhāvāstadbhāvaniyatā hi te ।
	asambhavād vibaṃdhe ca sāmagrī kāryakarmmaṇi ॥ 285 ॥

[643,xvi]

tadyathāntyā kāraṇasāmagrī vibandhasambhāvanāvahitā svaprasavajanane na kiñcidapekṣata iti tanniyatā । tathā vināśe 'pi bhāva ityanapekṣatvād vināśe kṣaṇiko bhāva iti sāpekṣatāyā<644>nnāvaśyambhāvavibhāvi nāśasya । utpattimattvād vināśitaiveti cet । na । pratibandhābhāvāta । nahi pratibandhamantareṇa hetuḥ sādhyasya sādhakaḥ ।

[644,ii]

	ahetutve 'pi nāśasya tādātmye sādhyasādhanaṃ ।
	kāraṇatvantu sādhyasya paścādbhāvānna yuktimat ॥ 598 ॥ (PVA)

[644,iv]

nahi paścādbhāvinā vināśena kāraṇena bhavituṃ yuktaṃ prāgbhāvina utpattimatvasya । kāryantu nāvaśyambhāvi kāraṇād 〈।〉 atastatkāraṇatvena na hetuḥ ।

[644,v]

nanu tādātmyamahetukatve bhavatīti kuta etat । kathaṃ vā hetukatvannāśasya mudgarādanvayavyatirekānuvidhānāt । sa eva hi kāryadharmmaḥ । atrocyate ।

[644,vi]

	bhāvābhāvo vināśaśceduttarāghaṭanātmakaḥ ।
	sa pūrvamapi dṛṣṭatvāt kathannāśakahetukaḥ ॥ 599 ॥ (PVA)

[644,vii]

yo hi yamantareṇāpi dṛśyate sa kathantaddhetukaḥ । nānvayamātreṇa heturiti pratipāditametat । yathā ca vināśakasannidhau kapālādibhāve parāsaṃghaṭitasya ghaṭasya pratītistathodayānantaramapi । nahi pūrvamapi pararūpasaṃghaṭanā pratīyate maraṇāvadhipratītiprasaṅgāditi pratipādanāt । parāsaṃghaṭanameva ca yadatrāpi vināśaḥ । vināśenaivāsaṃghaṭanā kriyata iti cet । tadasad yataḥ ।

[644,viii]

	asāmarthyādapārthatvānnāśenaiva na tatkriyā ।
	na hyasaṃghaṭite nāśaḥ samartho ghaṭite 'pi hi ॥ 600 ॥ (PVA)

[644,ix]

yadyasau hetoḥ saṃghaṭita evotpanna iti tathaiva pratyakṣagṛhīta iti kastatra nāśasyopayogo 'sāmarthye hi tadā tasya bhavet । athāsaṃghaṭita evāsau svahetutaḥ 〈।〉 tathā sati vyarthako nāśaḥ । kṛtasya karaṇābhāvāt । tasmāt kṣaṇika eva svabhāvataḥ pratyakṣatovagatonyathā pratipatterasabhavāt । yaścānyathā pratipattumaśakyaḥ sa nonyathā bhavati pratyakṣatonyathātvasya bādhā <?>〈 dha〉 nāt । tasmādanapekṣa eva tanniyato nāparaḥ । yathāntyā kāraṇamāmagrī ।

[644,x]

nanu sāpekṣyo 'pyādityasyāstamaya udayaścāvaśyambhāvī nirapekṣatāyāmudayāstamayānantarameva bhavedastamayodayaṃ । sāmāgrī cābhedena niyatā'pi tu padārthāntarekurādike 〈।〉 tatastaddṛṣṭāntato viparyaya eva bhavet na tu prakṛtasādhyasiddhiḥ । atrocyate ।

[644,xi]

	nodayāstamayavyāptirādityāstamayodaye ।
	kadācidanyathāpi syāt pramā nāsti viparyaye ॥ 601 ॥ (PVA)

[644,xii]

yadi nāma bhūyo darśanantathāpi pramāṇābhāvanna vyāptirudayāstamayābhyāmastamayodayabhāvayoḥ । tathā hi pativratopākhyānaṃ śrūyate ।

[644,xiii]

	sambhavaścāsti hemante cirādudayabhāvataḥ ।
	jhaṭityastaṅgaterbhāvāt tadvadatyantasaṃbhavaḥ ॥ 602 ॥ (PVA)

[644,xiv]

na cāstamayādityasyāpi śailādināntaritatvaṃ । taccāntaritatvamasmadādyapekṣayā pare tu yoginaḥ paśyantyeva । api ca । sāpekṣāṇāntāva〈dava〉śyambhāviteti 〈।〉 yadi nāma keṣāñcidavaśyambhāvo pareṣāntu na tatheti saṃśayaḥ ।

[644,xv]

yadapyuktaṃ 〈।〉 vyatiriktabhāvaniyatāntyā sāmagrī । vināśastu na vyatiriktaḥ । tadapyasad yataḥ ।

[644,xvi]

	yonyasvabhāve niyataḥ svahetossutarāmasau ।
	svasvabhāvātmake nāśe kimevanna prakalpyate ॥ 603 ॥ (PVA)

[644,xvii]

nahi vināśo nāmāvastusvabhāvonya eva vastuna eva tu tattvamaparāsaṃghaṭitaṃ pratīyamānaṃ

<645>

[645,i]

śilāputrakasya śarīramiti nyāyena 〈।〉 tathā pratipādanaviṣayo bhāvasya vināśa iti yathāntyā kāraṇasāmagrī tadaṃkurotpādanasvabhāvaniyatā tathā bhāvo 'pi taduttarasvabhāvāsaṃghaṭitavyavahāraniyata iti kinnāmāniṣṭaṃ । api cānapekṣyatayā tanniyatatvaṃ sāmānyena sādhyate 〈।〉 vastvavasthābhedakalpanantu jātyuttarameva ghaṭaśabdamūrttāmūrttavikalpanāvata । tasmādanupalabdhiprabheda eva viruddhavyāptopalabdhiḥ 〈।〉 sā ca svabhāvahetāveva heturbhavatībhūdbhāve ca viparyayau । tena yaḥ sansajātīye dvedhā ca sa hetuḥ । viparyaye viruddhaḥ । tadanyastvaniścitaḥ pañcaprakāraḥ । tatra bheda sāmānyayorgamakatvavivādaḥ pratikṣiptaḥ । śeṣastriprakāro vyāvṛttidvāreṇa gamakatvapratipādanārthaḥ । tathā hi ।

[645,ii]

	nānvayadvārako heturgamakattvavyavasthitaḥ ।
	bhāvamātrasamādhikye tridhāpyagamakatvataḥ ॥ 604 ॥ (PVA)

[645,iii]

yadyanvayo gamakatve prayojako 'nityatvādaprayatnānantarīyaka ityapi gamakaḥ syāt । astyabhā〈vā〉nvayaḥ । athānabhāvamātreṇa gamakatvamanvayasya vyatirekasāhityāpekṣayā gamakatvāt । ayantarhi gamako sparśatvānnitya iti । ayamapi na gamakaḥ samatvādanvayasya ayantarhi syādanityatvāt prayatnānantarīyaka iti । atra hi balavānanvayo durbalo vyatirekaḥ । tathāhi ।

[645,iv]

	na pradhānantadanyasya viśeṣaṃ samapekṣate ।
	prayojakaparāpekṣanna dṛṣṭaṃ bhojanādiṣu ॥ 605 ॥ (PVA)

[645,v]

yadi prayojakatvamanvayasya gamakatve syānna vyatirekasya sapūrṇṇatāmapekṣeta tamanādṛtyaiva gamakatvaṃ prayojayed bhojanaprayojakavat 〈।〉 vyatirekastu prayojakaḥ sadbhāvamātramevānvayasyāpekṣate na samatvādikaṃ । yathā prayatnānantarīyakatvādanitya iti । yaḥ prayatnānantarīyakaḥ so nitya eva nityatāvyavacchedakatvena gamakaḥ । evamanyo 'pi hetuḥ । tathā hi ।

[645,vi]

	nityād vyāvarttate yena tadabhāvaṃ sa sādhayet ।
	anitye varttamānanna tadabhāvasya sādhakaṃ ॥ 606 ॥ (PVA)

[645,vii]

anitye yadi nāma dṛṣṭantathāpi na nityābhāvaṃ sādhayati 〈।〉 nityatā'bhāve tu dṛṣṭantadabhāvasādhane niyamena rāśyantarasaṃkrāntiḥ । dṛṣṭantu na niyamena anyatra na bhavati tadanyatra । yadi ca darśanadvāreṇa gamakastadā dṛṣṭamevāgniṃ gamayet sakalanna tadaparavyaktigatiḥ । tatastadanyavyaktiprāptāvapramāṇatā bhavet । atha so 'pi kroḍīkṛta eva । na । dṛṣṭānusāreṇa kroḍīkaraṇāsaṃbhavāt ।

[645,viii]

nanu vyāvṛttirapi tadanvayadvāreṇaiva niścitā tatkathannānvayaprādhānyaṃ । na । darśanasya vyāvṛttiniścaye nadhikārāt । darśanaṃ hi dṛśyamānatāmeva niścāyayati na tadaparaṃ । nānyadarśanamanyaniścayahetuḥ । saṃskārādanyatrāpi niścaya iti cet । tadasat ।

[645,ix]

	saṃskārāḥ khalu yadvasturupaprakhyāprabhāvitāḥ ।
	vyavasthāhetavastatra tatonyatra na niścayaḥ ॥ 607 ॥ (PVA)

[645,x]

yadā tu sa eva pratibandho vyatirekapradhānatayā gṛhyate tadā taddvāreṇa heturanyāpohasya gamakaḥ ।

<646>

[646,i]

nanu darśanadvāreṇa pratibandhagatau kathamvyatirekeṇa pratibandhagatiḥ । naitadapi samucitamvacaḥ ।

[646,ii]

	anvayenāpi sambandho vyatirekapradhānataḥ ।
	atikramya na sāmbhāvya iti prāgeva varṇṇitaṃ ॥ 608 ॥ (PVA)

[646,iii]

anvayena hi sambandhagrahaṇe tadvyaktyaiva bhavennānyathoktyā । tathā hi nānyasyoktestadānvayagatiḥ । atha tayāpi paścāt tathā sati vyabhicārādasambandha eva prāktanyā na syāt । vyabhicārataḥ । vyaktisāmānye sambandha iti cet । kimidaṃ vyaktisāmānyannāma । na khalvavibhāvitasvarūpaṃ sambandhitayānyathā vā pratyetuṃ śakyaṃ । vyaktiṣu samānapratipattinibandhanamiti cet । asti samāna iti pratipattirna tu tasyānibandhanamidamiti śakyannidarśayituṃ । yadi nāma pratyakṣato na pratītiṃ kāryadarśanādanumānāt pratīyatāṃ । pratīyatāṃ kāraṇasāmānyanna tu tatsāmānyantasyedaṃtayā nirūpaṇāt । ekakāryakāritvamvā nibandhanaṅ kimapareṇa । tathā hi ।

[646,iv]

	nāsmākamasmin karttavye bhedaḥ kaścana vidyate ।
	iti lokaḥ samastoyamekavākyatayā sthitaḥ ॥ 609 ॥ (PVA)

[646,vi]

tasmādayaṃ dhūma eṣāmpāvakabhedānāmekena kenacida vinā na bhavatītyetadabhāvād vyāvṛtto dhūma ityanyāpohasambandhenaiva sambandhagrahaṇannānyeneti vyāvṛttireva sādhyate hetunā śabdena vā । tato vyāvṛttireva prādhānyena gamyate । sāmarthyāttu vyaktisattānāntarīyakatayā pratīyate । anagnerabhāve niyataṃ kācidagnivyaktirākṣipyate । anyathā nagnivyāvṛttireva na syāt ।

[646,vii]

nanvanyastvaniścita iti pañcaprakāro 'naikāntika uktaḥ । na cedaṃ yuktaṃ toṣavato viruddhāvyabhicāriṇaścāparasyāpyanekāntikatvāt । nābhiprāyaparijñānāt । na hyayamarthaḥ । anyaḥ pañcaprakāro niścitaḥ । api tu tatra yaḥ satsajātīye dvedhā cāsaṃstadatyaye niścitaḥ sa hetuḥ । viparītatayā niścitaḥ sa viruddhaḥ । sa ca sarvastādātmyatadutpattibhyāmpratibaddha eva । anyastu na niścita eva । sa eva sa pratibaddho 'naikāntika iti vākyārthaḥ । śeṣavadviruddhāvyabhicāriṇorapīdameva lakṣaṇamiti tayorapyanaikāntikatvaṃ na nivāryaṃ । tasmāt sakalamanavadyaṃ । tathā hi 〈।〉 viruddhāvyabhicāriṇonyenāpahṛtaviṣayasya sādhyāpratibaddhaviṣayatvaṃ । kathantarhyavyabhicārī । apratibaddho'vyabhicārī ceti vyāhataṃ । evantarhyavyabhicārī saṃśayaheturityapi vyāhatameva । asmatpakṣe tvapratibandhādeva saṃśayahetuḥ । avyabhicāritvaṅ kathamiti cet । abhyupaga 〈ma〉 dvāreṇeti na doṣaḥ । tathā cāha 〈।〉 yadā tarhi śabdatvaṃ nityamabhyupaiti tadāyaṃ hetureva syāt । yataḥ ।

[646,viii]

	na kvacicchrāvaṇatvasya nāśitve dṛṣṭisambhavaḥ ।
	nitya eva hi dṛṣṭatvād gamakatvasya sambhavaḥ ॥ 610 ॥ (PVA)

[646,x]

gamakatvalakṣaṇābhyupagamād gamakaḥ । darśanādarśanamātreṇa ca vaiśeṣikasya gamakahetutā । sā cātrāstīti gamaka eva prāptaḥ । ācāryaḥ prāha । syād gamako yadyatra kṛtakatvamapi kaścidanityatve hetunna brūyāt । ubhayantu gamakamupalabhamānasya svābhyupagamādeva saṃśayaḥ । tasmād vaiśeṣikasyaivamabhyupagacchatotisaṅkaṭapraveśaḥ । tathā hi ।

[646,xi]

	śabdasyānityateṣṭā ced yojyā śabdatvanityatā ।
	taddvāreṇa hi nityatve paro 'pi gamako bhavet ॥ 611 ॥ (PVA)

[646,xii]

na khalu samānanyāyayogī na tathā bhavati । nyāya evāsau tathā na syāt । tathā ca

<647>

[647,i]

sakalavyavahāroccheda eva । samānaśca kṛtakatvena hetutvanyāyaḥ śrāvaṇatvasyāpītyasāvapi kṛtakatvasādhyaviparyayāvyabhicārī na gamakaḥ kathaṃ tasmāt parābhyupagamena viruddhāvyabhicārī nānyathetyācāryasyābhiprāyo'vagantavyaḥ ।

[647,ii]

yadā tarhi śabdatvaṃ nityamabhyupaitīti vacanāt । tasmādapratibaddha eva saṃśayaheturiti vyāptihetvādilakṣaṇaṃ । tatra pakṣadharmo heturiti 〈।〉 sāmarthyādapakṣadharmo na hetuḥ । viparītaḥ pakṣadharmāviruddha ityapakṣadharmo na viruddhaḥ ।

[647,iii]

anyastvanaikāntikāḥ pakṣadharma ityapakṣadharmo nānaikāntikaḥ 〈।〉 tataḥ svanāmnaiva vyapadeṣṭavyaḥ । siddhamiti । dharmyasiddhāvapyasiddha eva । anyatarādyasiddhāvapi । tathā cācāryaḥ ।

[647,iv]

	"dvayoḥ siddhena dharmeṇa vyavahārād viparyaye ।
	dvayorekasya cāsiddhau dharmmyasiddhau ca neṣyate ॥ 612 ॥ (PVA)"

[647,v]

yadi tarhi pakṣadharmo hetuḥ । kathamanityaḥ śabdaḥ nityasyākṛtakatvāt । anityasya kṛtakatvāditi । tathā ।

[647,vi]

	〈a〉sadakaraṇādupādānagrahaṇāt sarvasambhavābhāvāt ।
	śakyasya śakyakaraṇāt kāraṇabhāvācca satkāryamiti ॥ 613 ॥ (PVA)

[647,viii]

atrocyate ।

[647,ix]

	hetoḥ sādhyānvayo yatrābhāve 'bhāvaśca kathyate ।
	pañcamyāṃ tatra dṛṣṭānto hetustūpanayānmataḥ ॥ 614 ॥ (PVA)

[647,x]

tadyathā nityaḥ śabdaḥ anityasya kṛtakatvāt । tathā ca kṛtakaḥ śabda iti । tathā ' nityaḥ śabdaḥ nityasyākṛtakatvāt । tathā ca kṛtakaḥ śabda iti pañcamyantena ।

[647,xi]

nanu dṛṣṭāntaḥ sādharmyavaidharmyābhyāmityarthasatatvaṃ । tathā'sadakaraṇādikamapi draṣṭavyaṃ । ete ca yathā na hetavaḥ tathā pratipāditaṃ । api ca ।

[647,xii]

	asiddhapratibandhasya na hetoḥ sādhyasādhane ।
	sāmarthyamatra nāstyetadata eva na hetavaḥ ॥ 615 ॥ (PVA)

[647,xiii]

asadakaraṇāditi kathamayaṃ hetuḥ । asataḥ śaśaviṣāṇāderna karaṇaṃ dṛṣṭamiti । na caitāvatā vyatirekeṇa viparyayasādhanaṃ 〈।〉 yadi kasyacidasataḥ kriyā nopalabhyate 〈।〉 sarvasya tathā neti kuta iyaṃ vyāptiḥ । nahi viparyaye pratibandhamantareṇa vyatirekavyāptiprasiddhiḥ ।

[647,xiv]

	dhūmābhāve'gnyabhāvasya kathaṃ vyāptiḥ prasidhyati ।
	pāvakena yadi vyāpto dhūmaḥ sidhyati mānataḥ ॥ 616 ॥ (PVA)

[647,xvi]

na khalu sakalaṃ jagad baṃbhramyamāṇenāpi tatrānyatrātra ca nāstīti vyāpī vyatirekaḥ pratyetuṃ śakyaḥ । kāladeśavyāptikasya bhramaṇasyaivāsambhavāt ।

[647,xvii]

anvayena tu pratibandhagrahaṇe tatsāmarthyādeva vyāpivyatirekaprasiddhiḥ । etacca prāgeva pratipāditaṃ ।

[647,xviii]

tasmādete na hetavaḥ । pakṣadharma eva heturviruddhonaikāntikaśca ।

[647,xix]

anena ca parārthānumānameva sadasattvaprakhyāpanaprakrameṇa prakaṭitaṃ 〈।〉 śeṣaḥ prapañcaḥ pramāṇasamuccaya evāvagantavyaḥ । pariśiṣṭa rūpanirūpaṇāyeti vyudāsitaṃ manosya vārtikakṛtaḥ ।

<648>

[648,i]

	he vādino na khalu saṃtatapakṣapātadveṣaṃ manaḥ svaparapakṣakṛtāndhakāraṃ ।
	tattvaprabodhana vidhāyi manasvivṛttaṃ madhyasthabhāva iti tatra matirvidheyā ॥ 617 ॥ (PVA)
	tīrthyāḥ śrīdharmakīrttermmatamidamamalaṃ tādṛśāmeva gamyaṃ ।
	mādṛg vyākhyātumīśaḥ kathamiti suciraṃ cintyatāmatra hetuḥ ॥ 618 ॥ (PVA)
	asmiṃstvabhyāsamātrād yadi bhavati paraḥ tatra tatvārthasiddhyai ।
	yuktosmin pakṣapātaḥ svaparamatiriyaṃ yuktyayuktyoḥ kṛtārthā ॥ 619 ॥ (PVA)
	saṃkṣepataḥ kṛtamidaṃ parabodhasiddhyai vaktuṃ punaḥ subahu sādhu ca śakyamatra ॥ 620 ॥ (PVA)
	ratnākarādadhigatasya hi ratnarāśeḥ prauḍhaḥ pratigrahakṛtasti na tena bhāṣyam ॥ 621 ॥ (PVA)
	śarīraśomāṃ rāgāya grāmyā vāñchaṃtyalaṃkṛtim ।
	vārttikasyāpyalaṅkāro mayākāri na garvataḥ ॥ 622 ॥ (PVA)
	ityu〈n〉muktaparārthasādhanadhiyāmevaṃ matiḥ śreyase ।
	tattāthāgatadharmanītinipuṇaṃ ceto vidheyaṃ sadā ॥ 623 ॥ (PVA)
	kṣīrodādaparo 'pi kiṃ jalanidhirdṛṣṭo vidhātā kvacit ।
	lakṣmīcandramasoḥ samastajagatāmānandadātro rjanaiḥ ॥ 624 ॥ (PVA)
	ityanindyamidamāracayya yat prāptamarthakuśalammayāmalaṃ ।
	tena sarvajagadarthasādhanī siddharastu jagatosya sarvadā ॥ 625 ॥ (PVA)

[648,xvii]

iti vārttikālaṅkārapramāṇamahābhāṣye tṛtīyaḥ paricchedaḥ ।

[648,xviii]

samāptaścāyaṃ pramāṇamahābhāṣyavārttikālaṃkāraḥ ।

[648,xix]

kṛtiriyaṃ kutīrthyatamastomavighanapaṭorācāryaprajñākaraguptasahasrāṃśumālinaḥ ॥ 0 ॥

[648,xx]

pramāṇavārtikalaṃkāra tālapatra (700 pe.)