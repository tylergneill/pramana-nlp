<TEI>
  <text xml:id="PVBh-text" xml:lang="sa-Deva">
    <body xml:id="pva">

〈प्रमाणवार्त्तिकभाष्यम्〉
<pb n="p2"/><div label="1" level="1" n="1" xml:id="pva-pramāṇasiddhipariccheda">

〈२. प्रमाणसिद्धि-परिच्छेदः〉
<pb n="p3"/><div label="1.1" level="2" n="1">

〈१. परिच्छेदः〉
<div label="1.1.1" level="3" n="1">

〈. विधिभावनादि वार्त्तिकं प्रथमम्〉
<div label="1.1.1.1" level="4" n="1">

〈१. प्रमाण-लक्षणम्〉


{1.1.1.1.1}



〈(१) अविसंवादि ज्ञानं प्रमाणं〉


[1.1.1.1.1,1]

नमोबुद्धाय ।

[1.1.1.1.1,2]

प्रमाणभूताय जगद्धितैषिणे प्रणम्य शास्त्रे सुगताय तायिने ।कुतर्कसम्भ्रान्तजनानुकम्पया प्रमाणसिद्धिर्विधिवद् विधीयते ।। १ ।।

[1.1.1.1.1,3]

प्रायः प्रस्तुतवस्तुविस्तरभृतो नेक्ष्यन्त एवोच्चकैर्व्वक्तारः परमार्थसंग्रहधिया व्याधूतफल्गुक्रमाः ।तेनास्मिन् विरलक्रमव्यपगमादत्यन्तशुद्धान्धियं  धन्यानां विदधातुमुद्धतधियां धीः सम्विदे धीयते ।। २ ।।

[1.1.1.1.1,4]

अत्र भगवतो हेतुफलसम्पत्त्या प्रमाणभूतत्वेन स्तोत्राभिधानं शास्त्रादौ शास्त्रार्थत्वात् ।  भगवानेव हि प्रमाणभूतोऽस्मिन् प्रसाध्यते ।

[1.1.1.1.1,5]

तत्र हेतुराशयप्रयोगसम्पत् सांव्यवहारिकप्रमाणापेक्षया । आशयो जगद्धितैषिता (।)  प्रयोगो जगच्छासनात् शास्तृत्वं (।) फलं स्वपरार्थसम्पत् । स्वार्थसम्पत् सुगतत्वेन त्रिविधमर्थमुपादाय । प्रशस्तत्वं स्वरूपवत् । अपुनरावृत्त्यर्थं सुनष्टज्वरवत् । निःशेषार्थं सुपूर्णघटवत् (।) परार्थसम्पत् जगत्तारणात् तायित्वं । सन्तानार्थञ्चापरिनिर्व्वाणधर्म्मत्वात् ।  एवम्भूतं भगवन्तं प्रणम्य "प्रमाणसिद्धिर्विधीयते" । प्रमाणाधीनो हि प्रमेयाधिगमो  भगवानेव च प्रमाणं । प्रमाणलक्षणसद्भावात् । प्रमीयतेऽनेनेति प्रमाणम् ।

[1.1.1.1.1,6]

तत्र सामान्येन प्रमाणलक्षणं निर्दिशति ।

[1.1.1.1.1,7]

प्रमाणमविसंवादि ज्ञानं;

[1.1.1.1.1,8]

ज्ञानं प्रमाणन्तत्र सति प्रमितिसिद्धेः । अविसम्वादि (।) विसम्वादे सति विपर्ययात्  इन्द्रियार्थसंयोगादयो हि विसम्वादविविक्तज्ञानोपलक्षिता एव तत्त्वं प्रतिलभन्ते । अविसम्वादार्थी हि सर्व्वः प्रमाणान्वेषणप्रयुक्तः ।

[1.1.1.1.1,9]

ननु (अ) विसम्वादित्वं  तस्य साधनज्ञानस्य स्वरूपमेव । तस्मिँश्च स्वरूपेण  ज्ञायमाने ज्ञातमेव तदिति किं परीक्ष्यते । अथ न स्वरूपसम्वेदनं (।) तदा प्रमाणमेव  नास्तीत्यापतितं । न चायं पक्षः क्षमो भवतामिति ।

[1.1.1.1.1,10]

तदसत् । न स्वरूपमेव ज्ञानस्य प्रामाण्यं सम्वादित्वम्वा (।) अपि तु (।)

[1.1.1.1.1,11]

अर्थक्रियास्थितिः ।अविसम्वादनं;

[1.1.1.1.1,12]

न खलु ज्ञानस्वरूपमात्रावगताविदं प्रमाणमिति भवति । किन्तर्हि (।) अर्थस्य  दाहपाकादेः क्रियानिष्पत्तिस्तस्याः स्थितिरविचलनविसम्वादनं व्यवस्था वा । सा चार्थक्रिया भाविनी न तत्काले (।) ततस्तत्सम्बन्धो न स्वरूपसम्वेदनमात्रावधृतः ।

[1.1.1.1.1,13]

ननु तत्सम्बन्धिता स्वरूपमेव (नास्ति ।) तत् कथं न स्वरूपसम्वेदनमात्रावधारणं ।

[1.1.1.1.1,14]

नैतदस्ति (।)

[1.1.1.1.1,15]

द्विष्ठसम्बन्धसम्वित्तिर्नैकरूपप्रवेदनात् । द्वयस्वरूपग्रहणे सति सम्बन्धवेदनम् ।। ३ ।।

[1.1.1.1.1,16]

कथं तर्हि प्रवर्त्तनाकाले तज्ज्ञानं । एतदुत्तरत्र वक्ष्यामः । यद्यर्थक्रियाधिगमे पूर्वकं  प्रमाणं (।) सोप्यर्थक्रियाधिगमः प्रमाणमप्रमाणम्वा । अप्रमाणेनार्थक्रियाधिगमाभावात्  प्रमाणन्तत् । ततस्ततोप्यर्थक्रियाधिगमः परान्वेषणीय इत्यनवस्था ।

[1.1.1.1.1,17]

नेदं साधीयः ।

[1.1.1.1.1,18]

उत्तरार्थक्रियाभावात् पूर्वस्य यदि मानता । तदैवार्थाक्रियाभावादुत्तरस्य कथन्न सा ।। ४ ।।

[1.1.1.1.1,19]

यत्रार्थक्रियास्थितिरपरोपकल्पिता तद् यावत् प्रमाणं (।) यत्र तु स्वतस्तदैवार्थक्रियानुभवः (।) तत् सुतरामेव प्रमाणं (।) अर्थक्रियास्थितिरविसम्वादनमिति सामान्येनाभिधानात् ।

[1.1.1.1.1,20]

ननु दाहपाकाद्यर्थक्रियेयं स्वप्नेप्पि सम्भवति पीतस(? श)ङ्खादिज्ञाने च (।) शब्दविषये तु ज्ञाने न दाहपाकाद्यर्थक्रिया स्वतः परतश्चार्थक्रियाभावात् । तस्मादबाधितो बोधः  प्रमाणमिति युक्तं ।

[1.1.1.1.1,21]

तदप्ययुक्तं यतः ।

[1.1.1.1.1,22]

शाब्देप्यभिप्रायनिवेदनाद् (।१)अविसम्वादनं;

[1.1.1.1.1,23]

शब्दविषयं ज्ञानं शाब्दं । अपिशब्दादन्यत्रापि । अयमर्थः (।)

[1.1.1.1.1,24]

स्वरूपबोधमात्रेण
		सर्वं ज्ञानं भवेत् प्रमा । अथावाधितबोधत्वात् स्वप्नादावपि किन्न तत् ।। ५ ।।

[1.1.1.1.1,25]

बोधमात्रसंगमो हि स्वप्नेतरप्रत्ययसम्भवी समान एव सर्व्वत्र । (स हि)  न  पुरुषार्थस्य साधकः । अथाबाधितबोधत्वं तदपि समानमेव । जाग्रत्प्रत्ययेन बाधमानता चेत् ।  कोयं बाधो नाम ।

[1.1.1.1.1,26]

परेण विषयाभावज्ञापनं स (यदि)  हीष्यते । स्वार्थे प्रवृत्तिमज्ञानमभावं ज्ञापयेत् कथं ।। ६ ।।

[1.1.1.1.1,27]

न तावज्ज्ञानान्तरेणाभावः स्वप्नज्ञानस्यान्यस्य वा केनचित् क्रियते । तत्काले तस्य  स्वयमेव नाशात् । न चाक्षिनिमीलनान्नष्टे ज्ञाने बाध्यता प्रतीयते । अन्येन नहि ज्ञानेन

[1.1.1.1.1,28]

तस्य विषयापहारोऽसत्ताज्ञापनलक्षणो बाधः । न च स्वविषये प्रवृत्तमन्यविषयपहारं रचयितुमलं । स्वविषय (ज्ञान) 	स्वविषयस्य रूपसाधनं हि ज्ञानानां धर्म्मः । परविषयापहरणन्तु  नराधिपधर्म्मः ।

[1.1.1.1.1,29]

कथन्तर्हि बाध्यबाधकभावः । न कथञ्चित् । अत एवाबाधितत्वं प्रमाणत्वं ।  तस्माद् यत्रार्थक्रिया नास्ति तदप्रमाणं ।

[1.1.1.1.1,30]

स्वयमन्येन वा यत्र ज्ञायते न क्रियोदयः । तदप्रमाणं न स्वप्नास्वप्नभेदोस्ति तत्त्वतः ।। ७ ।।

[1.1.1.1.1,31]

व्यवहारमात्रमेवेदं स्वप्नास्वप्नभेदो नाम । तथा प्रमाणाप्रमाणभेद इति हि वक्ष्यते ।  न चासावर्थक्रियास्थितिरविचलितत्वाभावात् । भावनामात्रावसायतार्थक्रिया स्वप्ने । न  तत्र परितोषः । अबाधितत्वे त्वनवस्थैव । प्रथममबाधनं सर्वत्रैव । तदुत्तरकालमबाधने (।)  तत्राप्युत्तरकालमबाधनमिति कुतः ।

[1.1.1.1.1,32]

बाधकस्य पुरोभावः सर्वविज्ञानसम्भवी । परन्तु बाधकाभाव स्तत्राप्याशंक्यतेन किं ।। ८ ।।

[1.1.1.1.1,33]

पीतसं (? शं)खादिविज्ञानन्तु 	 न प्रमाणमेव । तथार्थक्रियावाप्तेरभावात् ।  संस्थानमात्रार्थक्रियाप्रसिद्धावन्यदेव ज्ञानं प्रमाणमनुमानं (।) तथा हि (।)

[1.1.1.1.1,34]

प्रतिभास
		एवम्भूतो यः स न संस्थानवर्जितः । एवमन्यत्र दृष्टत्वादनुमानं तथा च तत् ।।

[1.1.1.1.1,35]

येन न कदाचिद् व्यभिचार उपलब्धः स यथाभिप्रेते विसम्वादाद् विसम्वाद्यत एव ।  यस्तु व्यभिचारसम्वेदी स विचार्य प्रवर्त्तते (।) संस्थानमात्रन्तावत् प्राप्यते । परत्र सन्देहो  विपर्ययो वा (।) ततोऽनुमानं संस्थाने । संशयः परत्रेति प्रत्ययद्वयमेतत् प्रमाणमप्रमाणं च ।

[1.1.1.1.1,36]

अनेन मणिप्रभायां मणिज्ञानं व्याख्यातं । तथा च वक्ष्यामः ।

[1.1.1.1.1,37]

अथ केन द्वयमेतदिति प्रतीयते । एतदपि वक्ष्यामः । शब्दविषयन्तु ज्ञानमभिप्रायनिवेदनात् प्रमाणं । अभिप्रेतार्थक्रियास्वरूपनिवेदनमेव सम्वादनं ।

[1.1.1.1.1,38]

ज्ञेयस्वरूपसंसिद्धिरेव तत्र क्रिया मता । चित्रेपि दृष्टिमात्रेण फलं परिसमाप्तिमत् ।। ९ ।।

[1.1.1.1.1,39]

न खलु स्वरूपसम्वेदनादपरमत्रार्थक्रियाज्ञानं 	 क्वचिदुपलभ्यते । रूपादयो हि  स्वस्वरूपसम्वेदनपरा एव (।) न तद्विषयः प्रत्ययः परत्र प्रमाणं । तत्स्वरूपः सम्वेदनमात्रकञ्च सर्व्वत्र ज्ञाने समानमिति न सांव्यवहारिकप्रमाणावतारः ।

[1.1.1.1.1,40]

ततो भाव्यर्थविषयम्विषयान्तरगोचरं । प्रमाणमध्यारोपेण व्यवहारावबोधकृत् ।। १० ।।

[1.1.1.1.1,41]

भाव्यर्थविषयान्तरप्राप्त्यर्था हि प्रमाणाप्रमाणान्वेषणापरः । यथा च भिन्नो विषयस्पर्शादिकः	 न रूपादिस्वरूपग्रहणेऽन्तर्याति तथा भाविस्वरूपमपि परमार्थंतः । अध्यारोपेण  तु तदेकता विषयान्तरस्यापि । ततस्तद्‌द्वारेण सम्वादनमुक्तं ज्ञाने । यत्र तु तदेवार्थक्रिया  तत्राविवाद एव । तत्र भाविस्वरूपे तत्कारणत्वेनैकतारोपः । परत्र तु स्पर्शादौ तदेकसाम
		ग्र्यधीनत्वेनेति न विशेषः । यत्र तु अभिमतार्थक्रिया 
		यथा
		जलग्राहिविज्ञानात् मरीचिकार्थक्रियावाप्तिस्तदप्रमाणमेव । अत एवाह । "शाब्देप्यभिप्रायनिवेदनाद्" (।)

[1.1.1.1.1,42]

अन्यत्रापि चित्रादौ (।) तथा च घटज्ञाने पटप्राप्तौ शुक्तिकायाञ्च रजतज्ञानपरम्परायामपि न प्रमाणता (। अ) भिप्रायाविसम्वादाभावात् ।

[1.1.1.1.1,43]

अभिप्रायाविसम्वादात् प्रमाणं सर्व्वमुच्यते । न सजातिविजातीयविज्ञानोत्पत्तिमात्रतः ।। ११ ।।

[1.1.1.1.1,44]

बाधकप्रत्यस्यापि  स्थितेरेवंप्रकारता (।) । तत्त्वतस्तु विजातीयविज्ञानोत्पत्तिमात्रकं ।। १२ ।।

[1.1.1.1.1,45]

विजातीयविदुत्पत्तिर्यादि बाधकमुच्यते । घटज्ञाने पटज्ञानं बाधकं किन्न युक्तिमत् ।। १३ ।।

[1.1.1.1.1,46]

नेति प्रत्ययबुद्ध्या चेत् बाधकं किंचिदिष्यते । स एव प्रत्ययोनेति प्रमाणाद भेद 
		आगतः ।। १४ ।।

[1.1.1.1.1,47]

अभावलक्षणं मानं ततश्चेत्तन्निरूप्यते । किमन्यरूपसम्वित्तिः किमभावस्य तस्य वित् ।। १५ ।।

[1.1.1.1.1,48]

अन्यरूपस्य वित्तिश्चेदविशेषात् प्रसज्यते । तदभावस्य वित्तौ स्यात् तस्येति न समन्वयः ।। १६ ।।

[1.1.1.1.1,49]

अभा(वो) हि स्वरूपेण प्रतीयते । स्वरूपञ्चाभावस्य न घटादिसम्बन्धितया  प्रतीयते । प्रतीयमाने हि घटे न तत्सम्बन्धिता (ऽ) भावस्य । तदाऽभावाभावात् ।  नहि जीवत एव देवदत्तस्य मरणं । अप्रतीयमानें (न)तु घटेन सम्बिन्धिता (ऽ) भावस्य न  शक्या ग्रहीतुं ।

[1.1.1.1.1,50]

अथ कार्यकारणभाववत् प्रतीतिः । कारणे सति पश्चात् कार्यं भवति (।) तदनन्तरं  तस्योपलब्धिक्रमेण स्वरूप-प्रतिपत्तौ कार्यकारणसम्बन्धपरिग्रहः एवं भावे सत्यभावो(ऽ)भावे  च सति भाव इति भवति सम्बन्धप्रतिपत्तिः ।

[1.1.1.1.1,51]

तदप्यसत् । यतः ।

[1.1.1.1.1,52]

अत्यन्ताभावसम्बन्धः कस्यचिन्न प्रसिध्यति । न भावे सत्यभावोऽसौ न च तत्र विपर्ययः ।। १७ ।।

[1.1.1.1.1,53]

किञ्च (।)

[1.1.1.1.1,54]

कार्यकारणयो रूपं विना तेन प्रतीयते । अभावस्तु विना भावं भवतो न प्रतीयते ।। १८ ।।

[1.1.1.1.1,55]

देशस्य शून्यता या तु तस्याः सर्वत्र तुल्यता । प्रागभावादिभेदस्य
		तत्रात्यन्तमसम्भवः ।। १९ ।।

[1.1.1.1.1,56]

यथा च वस्तुनो भेदः प्रत्यक्षेण प्रतीयते । प्रागभावादिभेदोपि प्रतीयते तथा (ऽ) क्षतः ।। २० ।।

[1.1.1.1.1,57]

अभावेण प्रमाणेन प्रतीतिस्तस्य चेन्मता । कस्याभावःप्रमाणस्य प्रमाणाभावाद्धि(?)वेदने ।। २१ ।।

[1.1.1.1.1,58]

किन्न भावस्य सर्व्वस्य किन्न सुप्तस्य सर्व्वथा । अभावग्राहिका वित्तिरभावो यदि सम्मतः ।। २२ ।।

[1.1.1.1.1,59]

भाववित्तिं विनैवासौ कस्यचित् किन्न लक्ष्यते । एषैव तत्र सामग्री यदि नाभावनिश्चयः ।। २३ ।।

[1.1.1.1.1,60]

वस्तुतो व्यतिरिक्तस्य नाभावस्यास्ति वेदनं । इदन्नास्तीति विज्ञानं वेत्ति तद्व्यतिरेकिता ।। २४ ।।

[1.1.1.1.1,61]

कुत उत्पद्यतामेतन्नेन्द्रियात् स्मरणम्विना । इन्द्रियस्मृतिसंयोगादभावज्ञानसम्भवे ।। २५ ।।

[1.1.1.1.1,62]

प्राप्तं प्रत्यक्षमेवेदम(क्ष)भावानुसारतः । अन्यत्र वृत्तमक्षञ्चेन्नान्यविज्ञानकारणं ।। २६ ।।

[1.1.1.1.1,63]

मानसं नास्तिताज्ञानं कथमस्य प्रमाणता । प्रमाणमविसम्वादादपरं मानमेव तत् ।। २७ ।।

[1.1.1.1.1,64]

व्यतिरिक्ते हि नाभावे विसम्वादोस्ति कस्य चित् । केवलत्वे विसम्वादस्तत्प्रत्यक्षेण गृह्यते ।। २८ ।।

[1.1.1.1.1,65]

विना भावमतिं तच्च केवलग्रहणं सदा  । पराननुप्रवेशेन प्रतीतिः केवलग्रहः ।। २९ ।।

[1.1.1.1.1,66]

केवलग्रहणेध्यक्षे 
		विसम्वादस्य सम्भवः । ततः प्रत्यक्षमेवेदमन्यथानुपलम्भनं ।। ३० ।।

[1.1.1.1.1,67]

ननु केवलसम्वित्तिंरभावावित्तितः कुतः । सापि केवलसम्वित्तिं विना नेति समानता ।। ३१ ।।

[1.1.1.1.1,68]

यथा वा केवलोऽभावो विना भावेन मीयते । तथा भावोपि नैवञ्चेदनवस्थाप्र सज्यते ।। ३२ ।।

[1.1.1.1.1,69]

अभावप्रतीतिं विना न केवलप्रतीतिरित चेत् । केवलप्रतीतिम्विना नाभावप्रतीतिरिति समानं । अभावो वा केवलः कथमभावान्तरम्विना
		(।) तत्राप्यभावकल्पनेऽनवस्था ।  स एव स्मर्यमाणपदार्थापेक्षोऽनुपलम्भोऽभावसाधनः प्रत्यक्षः प्रत्ययः । अभावव्यहारस्तु  वासनानुरोधात् क्वचिदेव भवति नान्यत्रेति विभागः ।

[1.1.1.1.1,70]

तस्माद् यथा जाग्रत्प्रत्ययः स्वप्नप्रत्यस्य बाधकस्तथा विपर्ययोऽपि केवलग्रहणादिति  न्याय एषः । तस्माच्छाब्देऽप्यभिप्रायनिवेदनात् प्रामाण्यमिति निराकृतमेतत् (।)

[1.1.1.1.1,71]

श्रोत्रधीश्चाप्रमाणं स्यादितरा(न)भिसङ्गतेः ।

[1.1.1.1.1,72]

ननु प्रमाणभूतेन भगवता कोऽर्थः (व्यावहारिक)प्रमाणादेव सर्व्वपुरुषार्थसिद्धेः ।

[1.1.1.1.1,73]

नैतदस्ति (।)

[1.1.1.1.1,74]

स्वरूपग्रहणे ध्यक्षमनुमान्यत्र प्र (?) वर्त्तते । वक्ष्यतेदः पुनः पाश्चादपरस्याप्रमाणता ।। ३३ ।।

[1.1.1.1.1,75]

न तावत् प्रत्यक्षं परलोकादौ प्रवर्त्तते । तस्य स्वरूपमात्रग्रहणादिति प्रतिपादयिष्यते ।  अनुमानन्तु सम्बन्धग्रहणमन्तरेण नास्ति । न च सम्बन्धो व्याप्यसर्वविदा ग्रहीतुं शक्यः ।  स्वरूपसम्वेदननिष्ठेन हि प्रत्यक्षात्मना न सम्बन्धग्रहणम् (।) अनुमानेनैव सम्बन्धग्रहणे  इतरेतराश्रयणदोषः । संव्यवहारमात्रेण तु प्रत्यक्षानुमाने प्रमाणं सर्व्वज्ञसाधनानुगुणत्वेनैव  नान्यथेति । पश्चादेतत् प्रतिपादयिष्यते । (१)

[1.1.1.1.1,76]

ननु यदि नाम प्रमाणं परलोकादौ प्रत्यक्षानुमानलक्षणं न प्रवर्त्तते । तस्य स्वरूपविषयत्वादन्‌मानस्य च सम्बन्धग्रहणसापेक्षत्वात् । शास्त्रन्तु नैवमिति तत एव समीहितसद्धिः ।  किम्भगवान् प्रमाणभूतः प्रसाध्यते ।

[1.1.1.1.1,77]

अत्रोच्यते ।

[1.1.1.1.1,78]

वक्तृव्यापारविषयो योऽर्थौ बुद्धौ प्रकाशते ।प्रामाण्यन्तत्र शब्दस्य नार्थतत्त्वनिबन्धनं ।। २ ।।

[1.1.1.1.1,79]

शब्दस्य हि नापौरुषेयतेति पश्चात् प्रतिपादयिष्यते । पौरुषेयता तु स्यात् । तत्र च  वक्तुर्व्यापारो विवक्षा (।) वक्ता विवक्षिता । विवक्षाया विषयो योर्थः श्रोतृबुद्धौ  प्रकशते (।) प्रमाण्यन्तत्रैव शब्दस्य तत्रैव च व्यापारः शब्दस्य (।) अन्यथान्यथा विवक्षितमन्यथा प्रतिपादयतीत्यप्रेक्षापूर्वकारी स्यात् । तथा च सुतरामेवाप्रामाण्यं (।) स च  विवक्षिता न सर्व्वः सर्ववेदी । अन्यथा परस्परविरुद्धता शास्त्राणां न स्यात् । न च  परस्परविरुद्धोर्थोनुष्ठातुं शक्यः । यथानुष्ठानमात्रार्थसिद्धौ व्यर्थतया प्रमाणमलं शास्त्रस्य ।  स्वमनीषिकानुष्ठानेपि फलसिद्धिप्रसङ्गात् ।

[1.1.1.1.1,80]

तथा च निर्विवादं स्याद् यथेष्टं संप्रवर्त्ततां । नहि किचिंदनुष्ठानं निष्फलं कस्यचित् क्वचित् ।। ३४ ।।

[1.1.1.1.1,81]

तस्माद् वक्तृव्यापारविषये
		शब्दस्य प्रामाण्यं नार्थतत्त्वनिबन्धनं । यदि वक्ता न  सर्वज्ञः । अपौरुषेयेपि योर्थो बुद्धौ प्रकाशते यदा स्वयमेवार्थं प्रतिपद्यते । यदा तु व्याख्यातुस्तदा वक्तृव्यापारविषयो व्याख्यातैव वक्ता । यश्च बुद्धावर्थः प्रतिभाति न स एवार्थः ।  अन्यथा सकलसमीहितार्थसिद्धेर्न्न 
		कश्चिदनुष्ठानार्थी भवेत् । अनुष्ठेयतयैव तस्यार्थस्य  प्रतिपादनान्नैवमिति चेत् । स तर्हि तदा स्वरूपेण नास्ति (इति) न तस्य प्रतिपत्तिः ।  अन्यप्रतिपत्तौ सम्बन्धाभावात् सन्देह एव । ततश्च योर्थः प्रतीयते स सिद्ध एव न तदर्थी  प्रवर्त्तते । यदर्थी च न स प्रतिपन्न इति नार्थतत्त्वनिबन्धनं प्रामाण्यं ।

{1.1.1.1.2}



〈(२) नियोगप्रत्याख्यानम्—〉


[1.1.1.1.2,1]

ननु नियोगो (न) वाक्यार्थः । नियुक्तोहमिति प्रतीतेः । ततो नियोगादेव  नासितुं समर्थः ।

[1.1.1.1.2,2]

कोयन्नियोगो नाम । निशब्दो निःशेषार्थो योगार्थो युक्तिः । निरवशेषो योगो  नियोगः । निरवशेषत्वं अयोगस्य मनागप्यभावात् । अवश्यकर्त्तव्यता हि नियोगः । नियोगप्रामाणिका हि नियोगप्रतिपत्तिमात्रतः प्रवर्त्तन्ते ।

[1.1.1.1.2,3]

अत्राह । "वक्तृव्यापार"  इत्यादि । अयमर्थः ।

[1.1.1.1.2,4]

नियोगो भावना धातोरर्थो विधिरितीरिताः । यन्त्रारूढादयो न स्युः स्वभावादर्थसाधनाः ।। ३५ ।।

[1.1.1.1.2,5]

तस्माद् यो यस्य प्रतिभासते यथाप्रतिभं स वाक्यस्यार्थो न चेदमर्थतत्त्वं । यश्च  यथा व्याचष्टे तथा स शब्दो विगुणो न भवति न च तथार्थतत्त्वस्थितिः ।

[1.1.1.1.2,6]

किञ्च ।

[1.1.1.1.2,7]

नियुक्तेन निवृत्तिश्चेत्
		सर्व्वस्यातःप्रसज्यते । तत्स्वभावतयाकाशमनाकाशं न कस्यचित् ।। ३६ ।।

[1.1.1.1.2,8]

स्वभावोऽपि विपर्यासादन्यथा यदि गम्यते । विपर्य्यासाविपर्यासव्यवस्था कः करिष्यति ।। ३७ ।।

[1.1.1.1.2,9]

यदि विपर्यासान्नियोगपरादपि वचनान्न प्रवर्त्तते । तथा सति विपर्य्यासकल्पना  प्रवर्त्तमानेपि न व्याहन्यते । यथैव हि द्वेषादयं न प्रवर्त्तते विपर्यस्तस्तथा तत्पक्षपातादपरोपि प्रवर्त्तत इति समानमेतत् ।

[1.1.1.1.2,10]

न च नियुक्तोहमित्येतत् प्रवर्त्तते । निष्फलनियोगे प्रवृत्तेरभावात् । प्रचण्डप्रभुनियोगे  निष्फलेप्यपायभयात् प्रवर्त्तते । प्रमाणान्तराच्च प्रतिपन्नोऽपायः । अत्र तु न प्रमाणान्तरं । व्यर्थको नियोगस्तथा चेत् (।) भवतु को दोषः । न हि दृष्टेऽनुपपन्नं  नाम । प्रेक्षापूर्वकारी निष्फलनियोगे हि प्रेक्षावत्ता न स्यादित्युपालभ्यते (।) अपौरुषेये तु

[1.1.1.1.2,11]

कस्योपालम्भः । अपौरुषेये व्यर्थतेयैव न युक्तेति चेत् । नात्र किञ्चित् प्रमाणमन्यत्रापौरुषेये तथाऽदृष्टेः ।।

[1.1.1.1.2,12]

यदि च नियोगमात्रात् प्रवर्त्ततेऽपौरुषेयात् स्वर्गकाम इति निष्फलं । जुह्यादिति

[1.1.1.1.2,13]

नियोगमात्रादेव नियोगप्रतिपत्तेः । अथ फलाभिलाषिणः फलोपदर्शनं । फलमेव तर्हि  तस्योपदर्शनीयं किन्नियोगेन (।) स्वयमेव फलाभिलाषात् प्रवर्तिष्यते ।

[1.1.1.1.2,14]

अपौरुषेयत्वादसम्बद्धतायामपि न चोद्यमेतदिति चेत् । निष्फलचोदनायामपि न  चोद्यमिति व्यर्थको वेदो नायुक्त: । किञ्च (।)

[1.1.1.1.2,15]

नियुज्यमानविषयनियोक्तृणां यदीष्यते । धर्म्मे नियोगः सर्व्वत्र न शब्दार्थोऽवतिष्ठते ।। ३८ ।।

[1.1.1.1.2,16]

नियोगो नामायं हि कस्य धर्म इति चिन्त्यतां । न खलु नियोगः पटादिपदार्थवदपरतन्त्रतया प्रतीयते । तत्रानेन नियमे नियोज्यादीनामन्यतमस्य धर्म्मेण भवितव्यमपरप्रकारासम्वेदनात् ।

[1.1.1.1.2,17]

नियोज्यधर्मिभावो हि तस्यानुष्ठेयता कुतः । सिद्धोऽपि यद्यनुष्ठेयो नानुष्ठाविरतिर्भवेत् ।। ३९ ।।

[1.1.1.1.2,18]

न खलु परिनिष्पन्नमनुष्ठातुं शक्यम् (।) अनुष्ठानं हि तत्र क्रियाविशेषः । स्वरूपजननम्वा । क्रियाविशेषस्तावदनर्थक एव । परिनिष्पन्नस्य क्रिया किमर्थकारिणी ।  स्वरूपनिष्पादनन्तु परिनिष्पन्नस्येति व्याहतं । न च परिनिष्पन्नस्यापरमपरिनिष्पन्नमास्ते ।  अपरिनिष्पन्नस्य परिनिष्पन्नपदार्थस्वभावत्वायोगात् ।
		यो हि यद्रूपतयोपलभ्यते स  तत्स्वभावः (।) न चानिष्पन्नमुपलब्धुं शक्यं । पश्चादुपलभ्यत इति चेत् । तदयुक्तं यतः ।

[1.1.1.1.2,19]

तत्स्वभावतया पश्चादुपलब्धुं न शक्यते । वर्तमानस्वरूपस्य ग्रहणेध्यक्षवृत्तितः ।। ४० ।।

[1.1.1.1.2,20]

न खलु वर्त्तमानरूपोपग्रहप्रवृत्तमध्यक्षं पूर्वापररूपमीक्षितुं क्षमते । तस्मात्—

[1.1.1.1.2,21]

न पूर्वमेकतावृत्तिर्न  पश्चादक्षजन्मनः । ज्ञानस्याक्षानुसरणादध्यक्षमिति मीयते ।। ४१ ।।

[1.1.1.1.2,22]

तस्मान्नियोज्यपुरुषधर्मे नियोगे न शब्दार्थता ।

[1.1.1.1.2,23]

विषयधर्मतायामपि विषयस्यापरिनिष्पत्तेः स्वरूपाभावात् कथं शब्दादसौ प्रत्येतुं  शक्यः । न ह्यविद्यमानं शशविषाणादिकं तथा दृश्यतेऽनुष्ठानविषयत्वेन । केनचिद् रूपेण  विद्यमानं केनचिद् रूपेण नेति चेत् । तदसत् ।

[1.1.1.1.2,24]

येनासौ विद्यते भावस्तेनानुष्ठीयते न सः । विद्यते येन नैवासौ न तेनापि प्रतीयते ।। ४२ ।।

[1.1.1.1.2,25]

प्रतीयमानता तस्य सिद्धानुष्ठेयता न चेत् । तदेव तस्य स्वं रूपं न नियोगोऽन्यथा भवेत् ।। ४३ ।।

[1.1.1.1.2,26]

प्रतीयमानतामात्रं सामान्यं सर्व्ववस्तुनः । अनुष्ठेयतयैवास्य नियोगत्वमनन्यथा ।। ४४ ।।

[1.1.1.1.2,27]

यद्यनुष्ठेयता तत्र प्रतिभाति न चापरा । अनुष्ठानं भवेत् तत्र न तु सामान्यवेदने ।। ४५ ।।

[1.1.1.1.2,28]

सामान्यवेदने तत्र नानुष्ठेयार्थवेदनं । वाक्यस्य न भवेदर्थो नियोगस्तत्प्रवादिनां ।। ४६ ।।

[1.1.1.1.2,29]

ननु यागादिविषये नियुक्तोहमिति प्रतीयते । इयमेव च नियोगस्य प्रतीतिः शाब्दाद्  या नियुक्तोहमत्रानेनेति प्रतीतिः । तत्र नियोक्ता शब्दे पुरुषः वेदे प्रमाणाभावात् ।  नियोज्यः पुरुषो यागो विषयः सकलमिदं प्रतीयते । तत्र प्रतीतिर्भाव एव कथं प्रतीयत इति  कोयं पर्य्यनुयोगः ।

[1.1.1.1.2,30]

तदसत् ।

[1.1.1.1.2,31]

प्रतीयमानेन विना कस्य तत्र स्वरूपवित् । वेद्यते यत्स्वरूपेण तस्य तद्वेदनं मतं ।। ४७ ।।

[1.1.1.1.2,32]

न च स्वरूपस्याभावे स्वरूपस्यास्ति वेदनं । उपलम्भो यतः सत्ता सास्ति नास्ति नु सा कथं ।। ४८ ।।

[1.1.1.1.2,33]

न च प्रतीतिमात्रेण
		वस्त्वस्तीति प्रतीयते । परस्परविरुद्धार्था नागमेषु
		भवेदसौ ।। ४९ ।।

[1.1.1.1.2,34]

वेदादेव प्रतीतिश्चेद्धेतुदोषामलीमसात् । न लोकाननुसारेण वेदाद् बुद्धेरसम्भवात् ।। ५० ।।

[1.1.1.1.2,35]

यागादेरुपलब्धत्वाल्लोके शब्दार्थसम्भवात् । पृर्व्वदृष्टानुसारेण प्रतीतिर्नार्थसाधिका ।। ५१ ।।

[1.1.1.1.2,36]

"कामशोकभयोन्माददोषोपप्लुतचेतसां । बुद्धिः पूर्व्वानुसारेण न दृष्टेष्टस्य साधिका" ।। ५२ ।।

[1.1.1.1.2,37]

लोके च दृश्यते वाक्यपदार्थोपप्लवः क्वचित् । वेदे तदनुसारेणोपप्लवः किमसम्भवी ।। ५३ ।।

[1.1.1.1.2,38]

न तत्राशयदोषोस्ति कस्यचिन्मूढतादिकः । तत्राप्यप्रतिपत्तिः किन्न दोषः कस्यचिन्मतः ।। ५४ ।।

[1.1.1.1.2,39]

लोकेक्षाशयदोषेण 
		वस्तुसम्बन्धहानितः । न प्रमाणत्वमेषा च न न वेदेपि किं प्रमा ।। ५५ ।।

[1.1.1.1.2,40]

लोके वाक्यपदार्थानां विप्लवस्योपलब्धितः । वेदे त एव चेच्छब्दाः किन्न विप्लवसम्भवः ।। ५६ ।।

[1.1.1.1.2,41]

ननु यदि वेदः सत्त्यार्थो न भवति स्वतस्तदा लोके यागादिपदार्थस्य स्वयमप्रवृत्तेः ।  कथं यागादिक्रिया वृत्त्यनुपलम्भः । न हि स्वयं व्युत्पादयितुमिदं शक्यं । ततोऽविसम्वादभाग्यर्थप्रतिपादनात् प्रमाणं वेदः । एतत् सर्व्वागमेषु समानं । न हि प्रतिनियतागमार्थावान्तरविभागाः सर्व्वागमेष्वपि समुपलब्धाः स्वयमुत्प्रेपेक्ष्य विधातुं शक्याः पुरुषमात्रेण ।  अथवा सा किमशब्दलिङ्गं स्वयं कथञ्चिदनुस्मरतो न भवति बुद्धिर्यथा तथा क्रिया  परिकल्प्यते ।।

[1.1.1.1.2,42]

सर्व्वागमसमानत्वाद् यागाद्यर्थक्रियात्मनः । न सर्व्वैः करणन्तस्य तुल्यं वेदे पि किन्न तत् ।। ५७ ।।

[1.1.1.1.2,43]

न चेदादृतता शिष्टैरिंत्यन्योन्यसमाश्रयः । वेदार्थाचरणाच्छिष्टास्तदाचाराच्च स प्रमा ।। ५८ ।।

[1.1.1.1.2,44]

किञ्च ।

[1.1.1.1.2,45]

द्विजातयोपि जायन्ते आगमान्तरसङ्गितः । न भवत्येव चेत् तेषां न पापे रमते मतिः ।। ५९ ।।

[1.1.1.1.2,46]

पापेंतरव्यवस्थेयमायाता मानतः कुतः । पापात्मता (ऽ) द्विजत्वेन पापत्वादद्विजात्मता ।। ६० ।।

[1.1.1.1.2,47]

किंच द्विजातिता नाम जातिगोत्रक्रियादितः । शक्या ज्ञातुं विवेकान्न द्विजानां शिष्टता कुतः ।। ६१ ।।

[1.1.1.1.2,48]

न खलु द्विजादिभावः प्रमाणगोचरचारी । स हि जातियोगलक्षणो गोत्रलक्षणः  क्रियासामर्थ्यातिशययोगो वा भवेत् । न तावद् गोत्वादिजातिमिव तज्जातिमाकारविशेषादेव केचिदवधारयितुमीशते । आकृतिसङ्करस्य दर्शनात् । शूद्राद्यभिमतानामपि  सैवाकृतिरुपलभ्यते । न खलु वाहुलेयाद्याकृतय इव कौण्डिन्यादीनामपि विजातीयाभिमतव्यक्तिविलक्षणा व्यक्तय उपलभ्यन्ते । अतएव व्यक्तिसङ्करेण सन्देहविषयत्वादुपदेशसहितं प्रत्यक्षं प्रमाणं ।

[1.1.1.1.2,49]

परोपदेशप्रामाण्यं प्रत्यक्षार्थे न युक्तिमत् । उपदेशो हि लोकानामन्यथापि प्रवर्त्तते ।। ६२ ।।

[1.1.1.1.2,50]

यदि खलु बाह्मणत्वादिजातिः प्रत्यक्षेणेक्ष्यते । परोपदेशस्य व्यर्थता । नहि प्रत्यक्षार्थे  परोपदेशो गरीयान् । तथा चेन्न परोपदेशतः सन्देहः स्यात् । अतएव प्रत्यक्षं सहायमपेक्षते ।

[1.1.1.1.2,51]

उपदेशं विनाध्यक्षं यद्यर्थस्य प्रसाधकं । तदोपदेशसत्त्यत्वं विधातुं नान्यथा क्षमं ।। ६३ ।।

[1.1.1.1.2,52]

यदा तु पुनः (प्रत्यक्षं) केवलमसमर्थमुपदेशश्च तदा द्वयमसमर्थं पुथक् सहितमपि  तादृशमेवेति । न जातिग्रहणे सामर्थ्यंमासादयेत् । सामग्र्याः सामर्थ्यमिति चेत् । नास्त्येतत् ।

[1.1.1.1.2,53]

कार्यदर्शनतः सर्वा सामग्रीयं प्रतीयते । अंकुरादिवदत्रापि न कार्यं किञ्चिदीक्ष्यते ।। ६४ ।।

[1.1.1.1.2,54]

न हि घटपटसामग्री शाल्यङ्करेऽन्यत्र वा भवति । अन्वयव्यतिरेकाभ्यां हि जलादीनामेव तत्त्वोपलब्धेः । न चात्र तथा कार्यं जातिनिश्चयलक्षणमुपलभ्यते । काञ्चनाद्युपदेशस्य  हि यदा सत्त्यताशङ्का तदा प्रत्यक्षदर्शनादसौ निवर्त्तते । नैवं जात्युपदेशस्यासत्त्यता  शङ्का तदा प्रत्यक्षदर्शनादसौ निवर्तते । नैवं जात्युपदेशस्यासत्त्यता शङ्कायां प्रत्यक्षात्  सत्त्यता जातिस्वरूपग्रहणाकारात् । सुवर्ण्णादौ हि रूपविशेषसद्भावादेवं भूतमेव सुवर्ण्ण  भवतीति व्यवहारस्य परिसमाप्तेर्दृष्टस्य न काचित् क्षतिः । अत्र तु पुनरेवंविधमेव ब्राह्मण्यमिति न पादप्रसारणमात्रं त्राणं । पारमार्थिकपरलोकव्यवहारस्य वाञ्छितत्वात् ।  एक वाक्यतया हि सुवर्ण्णं सत्त्यं भवति न तु ब्राह्मण्यं । किञ्च । तच्छङ्कायां गोत्रोपदेशान्तरादिनिरूपणमेव क्रियते । नान्य उपायः ।

[1.1.1.1.2,55]

अथाध्ययनादिना क्रियाविशेषणं ज्ञायते नोपदेशमात्रात् । तदप्यसत् ।

[1.1.1.1.2,56]

द्विजातित्वे क्रिया साध्या न क्रियातो द्विजातिता ।

[1.1.1.1.2,57]

संस्कारा अपि नैव स्युर्जाति-निश्चय-वर्जिता ।। ६५ ।।

[1.1.1.1.2,58]

जातिवर्जितस्य हि न स्वाध्यायाध्ययनसंस्कारादयो द्विजातित्वादिकमादधति ।  सर्व्वस्य तथा द्विजत्वप्रसङ्गात् । अपि च ।

[1.1.1.1.2,59]

यदि प्रत्यक्षतो जातिर्न प्रतीयते केवलात् । वचनादपि नैवास्याः प्रतीतिरविरौधिनी ।। ६६ ।।

[1.1.1.1.2,60]

प्रथमं हि प्रवर्त्तमानमध्यक्षं न तावद् द्विजत्वादिविवेकमुपकल्पयितुमलं ततः परमुपदेशोऽपेक्ष्यते । यदि प्रत्यक्षतो न प्रतीयाद् वचनादपि नैव प्रत्येष्यति । तदपि हि वचनमुपलम्भमेव ख्यापयति । न खलु पुरुषवचनपरिज्ञानप्रवर्त्तितं निश्चयमुपजनयति । पुरुषो  पर्यनुयुक्तः कथम्भवतेदमज्ञायीति गोत्रसंस्कारादिकमेव परिज्ञानविषयतयोपदिशति । न  जात्युपलम्भं कथयति । सैव जातिरिति चेदुक्तमत्रोत्तरं (।) द्विजातित्वे क्रिया न तु तदेव  द्विजातित्वं ।

[1.1.1.1.2,61]

अथ गोत्रलक्षणा जातिः । तथा च (।) ब्रह्मणोऽपत्त्यं ब्राह्मण इति हि व्यपदिशन्ति ।

[1.1.1.1.2,62]

ब्रह्मणोऽपत्त्यतामात्रात् ब्राह्मण्यति प्रसज्यते । न कश्चिदब्राह्मतनोरुत्पन्नः क्वचिदिष्यते ।। ६७ ।।

[1.1.1.1.2,63]

अन्तरा जातिभदश्चेन्निर्निमित्तः कथम्भवेत् । अन्तराले क्रियाभेदाद् गोत्रेणार्थो न कस्यचित् ।। ६८ ।।

[1.1.1.1.2,64]

अथ द्विजादिगोत्राणामनादिर्भेद इष्यते । ज्ञायतां स कथन्नाम प्रमाणस्याप्रवृत्तितः ।। ६९ ।।

[1.1.1.1.2,65]

क्रिया तदपरिज्ञानादक्रियैव प्रसज्यते । अविच्छेदश्च गोत्रस्य प्रत्येंतुं शक्यते न च ।। ७० ।।

[1.1.1.1.2,66]

अविच्छेदो न नियतः कस्यचिद् गोत्रभाविनः । सूतमागधचण्डालाः कथं सम्भविनोन्यथा ।। ७१ ।।

[1.1.1.1.2,67]

ज्ञायन्त एव ते तज्ज्ञैरिति चेन्नियमो न हि । अनादिगोत्रपद्धत्यामस्यान्न स्खलनं स्त्रिया ।। ७२ ।।

[1.1.1.1.2,68]

इति ज्ञातं कथं नाम कामार्त्ता हि सदा स्त्रियः । ब्राह्मणत्वे स्थिते पूर्वं तद्‌गोत्रत्वस्य सम्भवः ।। ७३ ।।

[1.1.1.1.2,69]

तदास्थितेः कथङ्गोत्रं सेयमन्धपरम्परा । अथ शक्तिविशेषेण योगे ब्राह्मण्यमिष्यते ।। ७४ ।।

[1.1.1.1.2,70]

इदानीन्दृश्यते नैव शक्तेरतिशयः क्वचित् । श्रूयते पूर्वकालश्चेत् सर्वत्रेति वृथा वचः ।। ७५ ।।

[1.1.1.1.2,71]

सर्वागमप्रसिद्धानां शक्तेरतिशयो महान् । योगिनां गीयते पूर्व्वसिद्धानामविगानतः ।। ७६ ।।

[1.1.1.1.2,72]

तस्मान्न शक्तिविशेषयोगो द्विजातित्वं युक्तं ।

[1.1.1.1.2,73]

न च वेदवचः किञ्चिद् द्विजातित्वादि प्र
		(?)साधकं ।

[1.1.1.1.2,74]

व्यक्तेः	सामान्यवचनमनुक्तसममेव	तत् ।। ७७ ।।

[1.1.1.1.2,75]

नहि वेदो देवदत्तादीनां ब्राह्मणत्वमुपदिशति । सर्व्वदाऽविद्यमानत्वात् । वेदस्य च  सर्वदा भावात् । अर्थस्याभावकाले वेदोपदेशः कथं सार्थकः । यदा भविष्यति तदा तथैति चेत् ।

[1.1.1.1.2,76]

अनर्थकः कथं वेदः पश्चादर्थेन सङ्गतः । उदासीनस्वरूपस्य
		तत्र व्यापृतता कथं ।। ७८ ।।

[1.1.1.1.2,77]

न खलु स्वभावाभावयो
		र्व्वेदस्य विशेष उपलभ्यते । तत्स्वभावत्वे च सर्व्वदा कथमयं विभागं प्रतीयात् ।

[1.1.1.1.2,78]

तस्मान्नेदं ब्राह्मणत्वादिकं प्रत्यक्षादुपदेशादुभयाद् वेदाद वा प्रतीयते । तदप्रतीयमानं  कथमुपयोगीति किन्तेन कर्त्तव्यं । ततः संव्यवहारमात्रप्रसिद्धं ब्राह्मण्यं । ततो ब्राह्मणा अपि  बेदान्नार्थक्रियाक्रमकृत इति कथं व्यवहारसंवादो वेदात् । कस्यचित्तु व्यवहारो वेदविपर्य्ययादपीति न वेदावेदयोर्विशेषः । तस्मान्नापरीक्षिताद् वेदन्नियोगमात्रादेव प्रवर्त्तनं युक्तं । ततोऽप्रवर्त्तकत्वादप्रामाण्यं ।

[1.1.1.1.2,79]

अथ नियोक्तृधर्मता नियोगस्य । तदयुक्तं ।

[1.1.1.1.2,80]

नियोक्तुःसिद्धरूपत्वान्नियोगस्यापि सिद्धता । सम्पाद्यो न नियोगः स्यात् सिद्धं सम्पाद्यतां कथं ।। ७९ ।।

[1.1.1.1.2,81]

न खलु सिद्धमपरनिरपेक्षं कथञ्चित् सम्पादयितुं शक्यं । तथा चेदनुपरतिरेव सम्प(।) दनाया इति व्यर्थता प्रमाणस्य ।

[1.1.1.1.2,82]

अथ नियोजकधर्मत्वेपि नियोज्यविषयापेक्षया नियोगस्तथात्वं प्रतिलभते । नियोज्यरहितः कश्िचन्न नियोगः प्रतीयते । तथा नियोगविषयम्विना नास्ति नियोगता । तथाहि (।)

[1.1.1.1.2,83]

नियुक्तोहमनेनात्र विषय (ये नियोग) इति प्रतीतिः ।

[1.1.1.1.2,84]

&gt;यतः (।)

[1.1.1.1.2,85]

नियोगः प्रेरणारूपो विना न विषयं क्वचित् ।

[1.1.1.1.2,86]

नियोज्योपि नियोज्यत्वमात्मनः सोऽवगच्छति ।। ८० ।।

[1.1.1.1.2,87]

स च तथाभूतो नियोगः साध्य एव । न खलु स्वाव्यापारसाधनं विना नियोगः  साधित इति भवति । एवन्तर्हि धात्वर्थ नियोगभावनानां परस्परसम्बन्धो नियोगः । स च  प्रतीतिकाले नास्ति । तत् कथं नियोगे वाक्यार्थे निरालम्बनता न भवेत् । न च नियोगः  परस्परसापेक्षधात्वर्थादिव्यतिरेकेणापर उपलभ्यते । सम्बन्धश्च हेतुफलभावेन व्यवस्थितानां  क्रमभाविनां न प्रतिभासगोचरः स्वरूपप्रतिभासस्य विद्यमानविषयत्वात् । पररूपप्रतिभासस्य  चातत्प्रतिभासत्वात् । न खल्वन्यदन्यरूपेण प्रतिभासते । तथा च निरालम्बने कान्यापोहविषया श्रुतिः । तथा हि । कुरु यागादिकमिति । यागकर्तृकत्वमात्मनः प्रतीतिविषयप्राप्तं  मन्यमा	च प्रतीतिकाले तदस्ति । न च

[1.1.1.1.2,88]

शब्दात् प्रागप्रतिपन्नं प्रत्येतुं शक्यं । येन हि प्राग् यागादिक्रियाविष्टो परः प्रतिपन्नः स  एवात्मनः परस्य वा तथाभावमवगच्छति नान्यः । पूर्व्वानुसारेण चेयं प्रतीतिरन्यापोहविषयतामात्मनो नातिक्रामति । न च प्रत्यक्षतः कर्तृत्वमपि पूर्व प्रतिपन्नं । पौर्व्वापर्य्ये प्रत्यक्षस्यावृत्तेः । सांव्यवहारिकप्रत्यक्षापेक्षया तु प्रतीतिरित्युच्यते । सर्व्वथा पूर्व्वप्रतीत्यनुसरणादात्मनः कर्त्तृत्वप्रतीतिः ।

[1.1.1.1.2,89]

अथापि न कर्त्तृत्वेनासौ प्रेर्यते किन्त्वधिकारित्वेनैव (।) न ह्यकुर्व्वन् कर्त्ता भवति ।  अधिकारित्वन्तु योग्यतया । तदप्यसत् ।

[1.1.1.1.2,90]

योग्यताविषये क्वापि विना न विषयेंण सा । विषयात्यक्षतायाञ्च प्रतीता योग्यता कथं ।। ८१ ।।

[1.1.1.1.2,91]

न खलु योग्यताविषयं स्वव्यापारमजानानस्तद्विषयविशिष्टां योग्यतां स्वरूपतोऽवगच्छति ।  ततः कर्त्तृत्ववदत्रापि दोष एव ।

[1.1.1.1.2,92]

विचारगोचरातीतो वचारचरितैः कथं । नियोग इष्यते वाक्यस्यार्थ आचार्यमुष्टितः ।। ८२ ।।

[1.1.1.1.2,93]

न खलु विचार्यमाणो नियोगः कश्चिदस्ति । यथा कल्पनमयोगात् ।

[1.1.1.1.2,94]

शुद्धकार्यस्य किं रूपनियोगः कीर्त्तितः परैः । केवला प्रेरणा कार्यसङ्गनाथ विपर्ययः ।। ८३ ।।

[1.1.1.1.2,95]

प्राधान्यात् कार्यरूपत्वं नियोगस्य किमिष्यते । किं वा प्रेरकता तस्य प्राधान्यादुच्यते परैः ।। ८४ ।।

[1.1.1.1.2,96]

कार्यस्य प्रेरणायाश्च सम्बन्धे किन्नियोगता । नियोगः समुदायोथ यद्वा तदुभयात् परः ।। ८५ ।।

[1.1.1.1.2,97]

यन्त्रारूढस्तथाभीष्टो भोग्यरूपो थवा स किं । पुरुषो वा नियोगःस्यादिति पक्षाः परैः कृताः ।। ८६ ।।

[1.1.1.1.2,98]

(१) शुद्धकार्यनियोगवादिनां मतं ।

[1.1.1.1.2,99]

प्रत्ययार्थों नियोगश्च यतः शुद्धः प्रतीयते । कार्यरूपश्च तेनात्र शुध्दं कार्यमसौ मतः ।। ८७ ।।

[1.1.1.1.2,100]

विशेषणन्तु यत्तस्य किंचिदन्यत् प्रतीयते । प्रत्ययार्थो न तद् युक्तं धात्वर्थः स्वर्ग्गकामवत् ।। ८८ ।।

[1.1.1.1.2,101]

प्रेरकत्वन्तु यत् तस्य विशेषणमिहेष्यते । तस्याप्रत्ययवाच्यत्वाच् छब्दे कार्यनियोगता ।। ८९ ।।

[1.1.1.1.2,102]

(२) शुद्धप्रेरणानियोगवादः ।

[1.1.1.1.2,103]

प्रेरणैव नियोगेत्र शुद्धा सर्व्वत्र गम्यते । नाप्रेरितो यतः कश्चिन्नियुक्तं स्वम्प्रबुध्यते ।। ९० ।।

[1.1.1.1.2,104]

(३) प्रेरणासङ्गतकार्यनियोगपक्षः ।

[1.1.1.1.2,105]

ममेदं कार्यमित्येवं ज्ञातं पूर्वं यदा भवेत् । स्वसिद्धौ प्रेरकन्तत् स्यादन्यथा तन्न सिध्यति ।। ९१ ।।

[1.1.1.1.2,106]

(४) कार्यसङ्गतप्रेरणावादिनः प्राहुः ।

[1.1.1.1.2,107]

प्रेर्यते पुरुषो नैव कार्येणेह विना क्वचित् । ततश्च प्रेरणा प्रोक्ता नियोगः कार्यसङ्गता ।। ९२ ।।

[1.1.1.1.2,108]

(५) कार्यस्यैवोपचारतः प्रवर्तकत्ववादिनः प्राहुः ।

[1.1.1.1.2,109]

प्रेरणाविषयः कार्यं न तु तत् प्रेरकं स्वतः । व्यापारस्तु प्रमाणस्य प्रमेय उपचर्यते ।। ९३ ।।

[1.1.1.1.2,110]

(६) सम्बन्ध एवोभयोर्नियोग इत्यपरे ।

[1.1.1.1.2,111]

प्रेरणा हि विना कार्य प्रेरिका नैव कस्यचित् । कार्यं वा प्रेरणा योगो नियोगस्तेन सम्मतः ।। ९४ ।।

[1.1.1.1.2,112]

(७) समुदायवादेप्ययमभिप्रायः ।

[1.1.1.1.2,113]

परस्पराविनाभूतं द्वयमेतत् प्रतीयते । नियोगः समुदायोऽस्मात् कार्यप्रेरणयोर्यतः ।। ९५ ।।

[1.1.1.1.2,114]

(८) अपरे पुनराहुः । उभयस्वभावनिर्मुक्तो वाक्यार्थः ।

[1.1.1.1.2,115]

सिद्धमेकं यतो ब्रह्मगतमाम्नायतः सदा । सिद्धत्वेन न तत् कार्यं प्रेरकं कुत एव तत् ।। ९६ ।।

[1.1.1.1.2,116]

(९) यन्त्रारूढनियोगवादिनां
		मतं ।

[1.1.1.1.2,117]

कामी यत्रैव यः कश्चिन्नियोगे सति तत्र स । विषयारूढमात्मानं मन्यमानः प्रवर्तते ।। ९७ ।।

[1.1.1.1.2,118]

(१०) भोग्यरूपनियोगवादिनां प्रवादः ।

[1.1.1.1.2,119]

ममेदं भोग्यमित्येवं भोग्यरूपं प्रतीयते । ममत्वेन च विज्ञानं भोक्तर्येव व्यवस्थितं ।। ९८ ।।

[1.1.1.1.2,120]

स्वामित्वेनाभिमानो हि भोक्तर्यत्र भवेदयं । भोग्यन्तदेव विज्ञेयं तदेव स्वं निरूप्यते ।। ९९ ।।

[1.1.1.1.2,121]

साध्यरूपतया येन ममेदमिति गम्यते । तत्प्रसाध्येन रूपेण भोग्यं स्वं व्यपदिश्यते ।। १०० ।।

[1.1.1.1.2,122]

सिद्धरूपं
		हि यद् भोग्यं न नियोगः स तावता । साध्यत्वेनेह भोग्यस्य प्रेरकत्वान्नियोगता ।। १०१ ।।

[1.1.1.1.2,123]

(११) पुरुषनियोगवादिनिः ।

[1.1.1.1.2,124]

ममेदं कार्यमित्येवं मन्यते पुरुषः सदा । पुंसः कार्यविशिष्टत्वं नियोगोस्य च वाच्यता ।। १०२ ।।

[1.1.1.1.2,125]

कार्यंस्य सिद्धौ जातायां तद्युक्तःपुरुषस्तदा । भवेत् साधित इत्येवं पुमान् वाक्यार्थ उच्यते ।। १०३ ।।

[1.1.1.1.2,126]

सर्व्वत्र च वाक्यार्थेऽष्ट प्रकारो भेदः ।

[1.1.1.1.2,127]

प्रमाणं किन्नियोगः स्यात् प्रमेयमथवा पुनः । उभयेन विहीनो वा द्वयरूपोथवा पुनः ।। १०४ ।।

[1.1.1.1.2,128]

शब्दव्यापाररूपो वा व्यापारः पुरुषस्य वा । द्वयव्यापाररूपो वा द्वयाव्यापार एव वा ।। १०५ ।।

[1.1.1.1.2,129]

अत्रोच्यते । सर्व्वमेतदसङ्गतं (।) यतः ।

[1.1.1.1.2,130]

प्रेरणारहितं कार्यं नियोज्येंन विवर्जितं । नियोगो नैव कस्यापि
		नियोग इति कीर्त्यते ।। १०६ ।।

[1.1.1.1.2,131]

वृत्तिर्नियोगशब्दस्य शुद्धे कार्ये यदा मता । संज्ञा मात्रान्नियोगत्वं भवत् केन निवार्यते ।। १०७ ।।

[1.1.1.1.2,132]

यक्तस्तु पुरुषः कार्ये तत्र नैव प्रतीयते । नियोगः स कथन्नाम सिद्धातीतादिबोधवत् ।। १०८ ।।

[1.1.1.1.2,133]

नियोजकस्य धर्म्मोयं नियोगो लोकसम्मतः । तदेव कार्यमिति चेत् सिद्धत्वान्नास्य साध्यता ।। १०९ ।।

[1.1.1.1.2,134]

साध्यत्वेन नियोगोयमिति चेद व्यपदिश्यते । विषये तस्य तत्त्वेन उपचारात् प्रकीर्त्तनं ।। ११० ।।

[1.1.1.1.2,135]

असिद्धस्य च तस्यास्तु कथं प्रेरकरूपता । साध्यत्वेनावबोधोस्य प्रेरकत्वं यदीष्यते ।। १११ ।।

[1.1.1.1.2,136]

अप्रसिद्धस्य साध्यत्वं बोधः सिद्धात्मकस्य च । परस्परविरूद्धत्वमेकस्य कथमिष्यते ।। ११२ ।।

[1.1.1.1.2,137]

साध्यरूपतयातस्य प्रतीतिः प्रेरिका यदि । नियोगत्वं प्रतीतेः स्यान्न नियोगस्य तत्त्वतः ।। ११३ ।।

[1.1.1.1.2,138]

तथा (।)

[1.1.1.1.2,139]

नियोगो यदि वाक्यार्थः प्रमाणं किं भविष्यति । मानरूपो नियोगश्चेत् प्रमेयं किं पुनर्भवेते ।। ११४ ।।

[1.1.1.1.2,140]

नियोगः पुरुषस्येष्टो व्यापारस्तत्त्वतो यदि । व्यापारः पुरुषस्यासौ भावनैवान्यवा (ि)चका ।। ११५ ।।

[1.1.1.1.2,141]

वाक्यव्यापारपक्षे तु भवेत् सा शब्दभावन । शब्दात्मभावनामाहुरन्यामेव लिङादयः ।। ११६ ।।

[1.1.1.1.2,142]

शब्दादेव त्वसौ जाताः पुरुषः किं प्रवर्तते । शब्देन प्रेरितोनो चेत् स्वव्यापारे प्रवर्त्तते ।। ११७ ।।

[1.1.1.1.2,143]

शब्देनाचोदितत्वेऽस्य कथमस्तु प्रवर्त्तनं । शब्देन चोदने तस्य निरालम्बनता धियः ।। ११८ ।।

[1.1.1.1.2,144]

एवं यन्त्रारुढादयोपि वाक्यार्था वाच्यदोषाः । यतः ।

[1.1.1.1.2,145]

यन्त्रारूढतया भोग्यभोक्‌त्रो (:) सम्बन्ध उच्यते ।

[1.1.1.1.2,146]

न सम्बन्धोऽस्ति भोग्यत्मारूढश्च न नरस्तदा ।। ११९ ।।

[1.1.1.1.2,147]

प्रतीतिकाले सर्व्वस्य साध्यत्वेनास्वरूपता । तदेव तस्य रूपञ्चेन्न साध्यत्वस्य हानितः ।। १२० ।।

[1.1.1.1.2,148]

एवं नियोगः प्रत्याख्यातः ।

{1.1.1.1.3}



〈(३) भावना-प्रत्यख्यानम्—〉


[1.1.1.1.3,1]

भावनेदानीं विचार्यते । भावना हि द्विधा । शब्दभावना अर्थभावना च । यदाह
		(।)

[1.1.1.1.3,2]

"शब्दात्मभावना"
		माहुरन्यामेव लिङादयः । इत्यन्त्वन्यैव सर्व्वार्था सर्व्वाख्या तेषु विद्यते ।। १२१ ।।

[1.1.1.1.3,3]

शब्दभावना शब्दव्यापारः । शब्देन हि पुरुषव्यापारो भाव्यते । पुरुषव्यापारेण  धात्वर्थो धात्वर्थेन च फलं ।

[1.1.1.1.3,4]

इदं चायुक्तं (।) शब्दव्यापारो हि (न)  शब्दवाच्यः । तं प्रति कारकः शब्दो न  वाचकः । अप्रतिपादकः (।) तथा हि (।)

[1.1.1.1.3,5]

शब्दादुच्चरितादात्मा नियुक्तो गम्यते नरैः । भावनातः परः को वा नियोगः परिकल्प्यतां ।। १२२ ।।

[1.1.1.1.3,6]

शब्दभावनैव खलु नियोग इति शब्दान्तरेणोच्यते ।

[1.1.1.1.3,7]

तदसत् । यदि शब्दव्यापारः कथमगृहीतसङ्केतो नावगच्छति । स्वभावतो हि  नियोजकत्वे न श(? सं) ङ्केतग्रहणमुपयोगि । सैव सामग्री चेत् । ननु सामग्री यदि  प्रेरणे भावनायां वा व्याप्रियते (। अ) युक्तमेतत् । यावता (।)

[1.1.1.1.3,8]

श(?सं) ङ्केतग्रहसामग्री व्यापृता (ऽ) र्थस्य वेदने । अर्थप्रतीतौ पुरुषः स्वयमेव प्रवर्त्तते ।। १२३ ।।

[1.1.1.1.3,9]

इदं कुर्व्विति प्रेरणाध्येषणयोरेव प्रतीतिः । तदप्रतिपत्तौ न नियुक्तत्वप्रतिपत्तिः ।  नियुक्तत्वञ्च नाम कार्ये व्यापारितत्वं । कार्यव्यापृतामवस्थां प्रतिपद्य नियोजको निर्युक्ते ।  सा च तस्य भाविन्यवस्था न स्वरूपेण साक्षात्कर्तुं शक्या । स्वरूपसाक्षात्करणे हि सर्व्वं  तदैव सिद्धमिति न नियोगः स्यात् सफलः ।

[1.1.1.1.3,10]

यथा प्रयोजकस्तत्र बाध्यमानप्रतीतिकः । प्रयौज्योपि तथैव स्याच्छब्दो बुद्ध्यर्थवाचकः ।। १२४ ।।

[1.1.1.1.3,11]

यथैव हि प्रयोजकस्य प्रयोज्येन स्वव्यापारशून्यमात्मानं प्रतियता प्रयोजकप्रतीतिर्बाध्यमाना निरालम्बना तथा प्रयोज्यप्रतीतिरपि तेनैव स्वव्यापाराविष्टमात्मानप्रतियता  बाध्यते । शब्दात् तस्य सा प्रतीतिरिति चेत् । नास्त्येतत् । सोऽपि शब्दो बुद्ध्यर्थमेव  ख्यापयति । एवं मया प्रतिपादितमेवं मया प्रतिपन्नमिति द्वयोरप्यध्यवसायात् । अथवा  (एवं) तावत् प्रतिपन्नं मयास्य त्वभिप्रायो भवतु मा वा भूत् । तथा भवत्वेवमर्थो मा वा  भूत् मया तावदेवं प्रतिपन्नं । अत एवाह ।

[1.1.1.1.3,12]

वक्तृव्यापारविषयो यर्थो बुद्धौ प्रकाशते ।प्रामाण्यन्तत्र शब्दस्य नार्थतत्त्वनिबन्धनं ।। ३ ।।

[1.1.1.1.3,13]

"वक्तृव्यापारविषय" इति यत्र वक्तास्ति । "बुद्धौ प्रकाशते" इति यत्र स नास्ति ।  अथवा तदुक्तेरेव तत्र वक्तास्तीति गम्यतां । (य)ज्जातीयो यत इति न्यायात् । अथवा  तदविशेषात् सर्व्वमेवापौरुषेयं । पुरुषकृतेर्व्वाधनान्नैवं चेद् (।) अत्राप्यतीन्द्रियत्वात्  पुरुषकृतेः सा न बाधिकेति कुत एतत् ।

[1.1.1.1.3,14]

अथवा अपौरुषेयमेव तद्वचनं पुरुषस्य तु मया कृतमेतदिति भ्रान्तिः । तथाहि ।

[1.1.1.1.3,15]

अत्यन्तनष्टो यो ग्रन्थः प्रतिभात्येव कस्यचित् । मया कृत इति प्राप्ताभिमानस्य क्षतस्मृतेः ।। १२५ ।।

[1.1.1.1.3,16]

कवयोपि जन्मान्तरानुभूतमेव ग्रन्थं कवित्वेनोत्प्रेक्ष्यन्त इति । कुत एतत् । तथा च  सर्व्वमपौरुषेयं । व्यर्थकत्वमपि तथा भवतीति व्यर्थमपौरुषेयत्वं तत्र ।

[1.1.1.1.3,17]

समानतत्र वेदेपि तत्रापि व्यर्थतेष्यते । अन्यार्थकल्पनायाञ्च समानमुभयं भवेत् ।। १२६ ।।

[1.1.1.1.3,18]

वेदावेदयोर्व्यर्थता(ऽ)पौरुषेयताकल्पना च समानैव । अन्यार्थकल्पनायां न व्यर्थतेति  चेत् ।

[1.1.1.1.3,19]

सत्त्यार्थकल्पना तत्र पौरुषेय्येव कल्प्यतां । असत्यार्थावभासस्तु प्रथमो यः स वेदतः ।। १२७ ।।

[1.1.1.1.3,20]

अत आह । "वक्तृव्यापार" (विषय) इत्यादि । वेदार्थं प्राथमिकं परित्यज्य योर्थो  बुद्धिव्यापारविषयस्तत्र प्रामाण्यं पुरुषबुद्धेरेव नार्थतत्त्वनिबन्धनं न शब्दस्येति व्यस्तपदसम्बन्धः ।

[1.1.1.1.3,21]

तथा हि तं परित्यज्य वेदार्थं प्रथमं नरः । प्रमाणशुद्धमन्यार्थं
		कल्पयेत् तन्मतिः प्रमा ।। १२८ ।।

[1.1.1.1.3,22]

सोपि वेदार्थ एवेति न प्रमाणमिहास्ति वः । वेदाधिपत्यतो जातेरिति चेत् प्रथमो न किं ।। १२९ ।।

[1.1.1.1.3,23]

तस्यापि च तदर्थत्वे व्यर्थो वेदः कथन्न सः । तथा च सति सन्देहेऽपौरुषेये न मानता ।। १३० ।।

[1.1.1.1.3,24]

वेदेर्थतत्त्वस्य प्राथमिकस्याभावात् "चित्रया यजेत पशुकाम" इति व्यर्थकत्वात् । कर्मवैगुण्यवत् तत्रेति चेत् । न (।) प्रमाणाभावात् । अन्यार्थकल्पना तु पुरुषप्रयत्नाद् भवन्ती  पुरुषकृतैव । तथा चोक्तं । "सा किमशब्दलिङ्गा स्वयं कथञ्चिदनुस्मरतो न भवति ।"
		सर्व एव च वेदादात्मानं नियुक्तं मन्यते पूर्व्वानुसारेण । नियोगश्च शब्दभावनारूपः (।)  यदि स वाक्यार्थः । तथा सति देवदत्तः पचेदिति कर्त्तुरनभिधानात् "कर्त्तृकरणयोस्तृतीये" ति तृतीया प्राप्नोति । कर्त्रभिधाने तु "अनभिहिताधिकारात्"
		तिङ्गैवोक्तत्वान्न भवति ।  किंच । पचतीति कर्त्तापि प्रतीयते । व्यापारसामर्थ्यात् कर्त्तृराक्षेपादेवं प्रतीतिरिति  चेत् (।) न (।)

[1.1.1.1.3,25]

क्रमप्रतीतिरेवं स्यात् प्रथमं भावनागतिः ।

[1.1.1.1.3,26]

(।) तत्सामर्थ्यात् पुनस्तस्माद् यतः कर्त्ता प्रतीयते ।। १३१ ।।

[1.1.1.1.3,27]

न च क्रमप्रतीतिरुपलभ्यते । द्विवचनबहुवचने च न प्राप्नुतः एकत्वाद् व्यापारस्य ।

[1.1.1.1.3,28]

अथ कारकभेदाद् व्यापरभेदो भविष्यतीति चेत् । क्रियते कटो देवदत्तयज्ञदत्ताभ्यामिति  महदसमंजसत्वं स्यात्  (।) तथा हि ।

[1.1.1.1.3,29]

एकत्वात् कर्म्मणः प्राप्तं क्रियैकत्वं तथा भिदः । कर्त्तुर्भेद इतीत्थञ्च किङ्कर्त्तव्यं विचक्षणैः ।। १३२ ।।

[1.1.1.1.3,30]

ननु धात्वर्थस्याभेदादेकवचनं देवदत्तयज्ञदत्ताभ्यामास्यते । स च धात्वर्थो न नियोगः ।  नियोगस्य प्रत्ययार्थत्वात् । स च धात्वर्थातिरिक्तः । कर्त्तृसाध्यस्तस्य कर्त्तृभेदाद् भेद इति  ततः कटं कुरुत इति भवति । धात्वर्थस्तु शुद्धो न कारकभेदाद् भेदी । तदसत् ।

[1.1.1.1.3,31]

सम्बन्धाद् यदि तद्‌भेदो धात्वर्थस्याप्यसौ भवेत् ।

[1.1.1.1.3,32]

सोपि निर्वर्त्त्य एव(तिः) तद्‌भेदेनैव भिद्यतां ।। १३३ ।।

[1.1.1.1.3,33]

अस्माकन्तु ।

[1.1.1.1.3,34]

विवक्षापरतन्त्रत्वाद् भेदाभेदव्यवस्थितेः । लाभिधानात् कारकस्य सर्वमेतत् समञ्जसं ।। १३४ ।।

[1.1.1.1.3,35]

क्रिया हि कर्त्तुः कर्मणश्च भेदेन विवक्ष्यते । सा यदि लकारेणाभिधीयते न कर्त्रा  तदा कर्त्तरि तृतीया भवति । यदाभिधीयते तदा प्रथमार्थत्वात् प्रथमा भवति । "क्रियते  महात्मना""करोति महात्मे" ति ।

[1.1.1.1.3,36]

यदा भेदविवक्षास्य भावनार्थस्य ज्ञायते । लकारेणाभिधानञ्च तृतीया कर्त्तृरीप्स्यतां ।। १३५ ।।

[1.1.1.1.3,37]

यदा भेदविवक्षास्य कर्त्ता लेनाभिधीयते । तेनैवोक्तेस्तृतीयास्ति न कत्तुरिति गम्यतां ।। १३६ ।।

[1.1.1.1.3,38]

यदा तु कर्त्तृव्यापारस्तिपा प्रतिपाद्यते (तदा) स एव च भावना । तथा चाह ।
		"भावार्था कर्म्मशब्दाः । भावनं भावो ण्यन्तस्य प्रत्ययः ।"
		तथा च सति भावनैवासौ ।  भावना च कर्त्तृव्यापारः (।) स चोदितः कर्त्रा स्वव्यापारे प्रवर्त्तते । नियोगस्य च तच्छेषत्वादप्रधानत्वादवाक्यार्थत्वं । नियोगविशिष्टत्वाच्च भावनायास्तथा प्रतिपादने नियमेन प्रवर्त्तते ।  कथञ्चासौ स्वव्यापारं प्रतिपन्ने (? न्नोत्र) न प्रवर्त्तते । अन्यथा स्वव्यापार एव तस्य
		न  चोदितो भवेत् । तदेतद सत् ।

[1.1.1.1.3,39]

व्यापार एष मम किमवश्यामिति मन्यते । फलम्विनैव नैदं चेत् साफल्ये धिगमः
		कुतः ।। १३७ ।।

[1.1.1.1.3,40]

यद्यवश्यमेष मम व्यापार इति मतिस्तदयुक्तं । न हि फलमपश्यन्ममेदं कर्त्तव्यमिति  कश्चित् प्रत्येति । सफलत्वे प्रवर्त्तते । सफलत्वं नावगम्यत इति प्रतिपादितं । किंच ।

[1.1.1.1.3,41]

यजते पचतीत्यत्र भावना न प्रतीयते । यज्यर्थादतिरेकेण तस्या वाक्यार्थता कुतः ।। १३८ ।।

[1.1.1.1.3,42]

पाकं करोति यागञ्च यदि भेदः प्रतीयते । एवं सत्यनवस्था स्यादसमञ्चसताकरी ।। १३९ ।।

[1.1.1.1.3,43]

करोति यागं स्वव्यापारं निष्पादयति यागनिष्पत्तिं निर्व्वर्त्तयति । व्यपदेशा एते  यथाकथंचिद् भेदपुरस्सरा (: ।) नैतेभ्योस्ति पदार्थतत्त्वव्यवस्था । शिलापुत्रकस्य शरीरमिति  न भेदव्यवहारा भेदमन्तरेणापि दृश्यन्ते ।

[1.1.1.1.3,44]

यथा द्विजस्य व्यापारो याग इत्यपि गीयते । ततः परा पुनर्दृष्टा करोतीति नहि क्रिया ।। १४० ।।

[1.1.1.1.3,45]

यजि क्रियापि द्रव्यस्य विशेषादपरा न हि । सामानाधिकरण्येन देवदत्ततया गतिः ।। १४१ ।।

[1.1.1.1.3,46]

ननु च किं करोति देवदत्तः पचति यजतीति प्रश्नोत्तरदर्शनात् । करोतीति निश्चिते  सति यज्यादिषु सन्देहादन्यत्त्वं प्रसिद्धमेव । तथा चाह । न च शरीरमेव बुद्धिस्तत्सिद्धावपि  बुद्धिविकल्पे संशयात् । तदेतदयुक्तं ।

[1.1.1.1.3,47]

करोत्यर्थयजत्यर्थौ विभिन्नौ यदि तत्त्वतः । अन्यत् संदिग्धमन्यस्य कथने दुर्घटः क्रमः ।। १४२ ।।

[1.1.1.1.3,48]

यदि हि करोति क्रिया अन्या यज्यादिकायाः । तदा करोतीति निश्चिते कथमन्यत्र  संदेहे प्रश्नः । अनिश्चित एव प्रश्नस्य युक्तत्वात् । सामान्यरूपोथ करोत्यर्थो विशेषरूपो  यज्यादिरिति चेत् ।

[1.1.1.1.3,49]

सामान्येन विशेषेण विना किंचित् प्रतीयते । सामान्याक्षिप्यमाणस्य नहि नामाप्रतीतता ।। १४३ ।।

[1.1.1.1.3,50]

केवलसामान्यप्रतीतौ हि विशेषांशे संदेह इत्युक्तं ।

[1.1.1.1.3,51]

अथ सामान्येन विशेष आक्षिप्यते । तथा सति सोपि प्रतीत एव कथं संशयः । नहि  प्रतीतत्वादपर आक्षेपः ।

[1.1.1.1.3,52]

अथ प्रतीत एवासौ तथापि प्रतीतता विशेषरूपेण नास्ति सामान्येनाक्षेपात् ।

[1.1.1.1.3,53]

ननु तदेव सामान्यमाक्षेपकं तदेवाक्षेप्यमिति कथमेतत् । न च सामान्यादपरं सामान्यताक्षेप्यं । तथा सति ततोप्यपरं ततोप्यपरमित्यनवस्था ।

[1.1.1.1.3,54]

ननु सामान्यप्रत्यक्षाद् विशेषाप्रत्यक्षात् विशेषस्मृतेश्च संशयो युक्त एव । न (।)  अनुपलम्भादभाव एव युक्तः सामान्येनानुपलम्भप्रमाणवादिनः । अन्यथोपलब्धिलक्षणप्राप्तानुपलम्भादभावो नानुपलब्भिमात्रात् । तथाप्यनुपलब्धेरेव संशयो व्यर्थमेतत् सामान्यप्रत्यक्षादिति ।

[1.1.1.1.3,55]

यदि सामान्यप्रत्यक्षतायामपि उपलब्भिलक्षणप्राप्तानुपलब्धिर्न सामान्यसंशयः ।  आत्मोपलम्भलक्षणप्राप्तानुपलब्धिरेव न सम्भ(व)ति सामान्यप्रत्यक्षतायाम् (।) एवन्तर्हि  सैवानुपलब्धिलक्षणप्राप्तस्यानुपलब्धिः संशयहेतुरिति प्राप्तं । विशेषस्मृतिरिति च व्यर्थं ।  नहि विशेषस्मृतिव्यतिरेकेणापरः संशयः । उभयांशावलम्वि (स्मृति) रूपत्वादस्य । दृश्यते  (कान्य) कुब्जादिषु सामान्यप्रत्यक्षतामन्तरेणापि प्रथमतरमेव स्मरणात् संशयः (।) तदेव  यज्यादिकमनियमेन प्रतीयमानं सामान्यतो दृष्टादनुमानात् सामान्यं । आह चात्र ।

[1.1.1.1.3,56]

अतद्रूपपरावृत्तवस्तुमात्र प्रसाधनात् । सामान्यविषयप्रोक्तं लिङ्गं भेदा प्रतिष्ठितेः ।। १४४ ।।

[1.1.1.1.3,57]

भेदानवधारणमात्रमेव सामान्यपरिच्छेदः । क्वचिद् बुद्धिरेव तदाकारविविक्ता भावाभावसाधारणत्वात् संशयहेतुः । तथा
		तथाभूतानुपलब्धिरेव संशयहेतुः । बुद्धिरूपा उपलभ्यमानपदार्थरूपा वा ।

[1.1.1.1.3,58]

ननु समानाकारानुभवाभावे दृश्यते संशयः स्थाणुर्वा पुरुषो वेति । ऊर्ध्वतासामान्यमुपलभ्यते ।
		यद्यस्ति तदा द्वयाकारा बुद्धि
		रुपलभ्यते ।

[1.1.1.1.3,59]

न भेदाद् भिन्नमस्त्यत्र सामान्यं बुद्धिभेदतः । बुद्‌धयाकारस्य भदेन पदार्थस्य विभिन्नता ।। १४५ ।।

[1.1.1.1.3,60]

अथोपलभ्यत एव पुरुषस्थाणुस्वरूपपरिहारेण दूरदेशमूर्ध्वतामात्रमन्यथा स्थाणुपुरुषाकारान्तर्ग्गतानुभवे न तत्र  सन्देह उत्पद्येत । तस्मात् तत्परिहारेणावभासनमेव  तद्‌व्यतिरेक एतावन्मात्रलक्षणत्वाद् व्यतिरेकस्य । (।)

[1.1.1.1.3,61]

तन्न युक्तं ।

[1.1.1.1.3,62]

तन्मात्रव्यतिरेकश्चेत्	 किन्नादूरेवभासनं । दूरेवभासमानस्य सन्निधानेतिभासनं ।। १४६ ।।

[1.1.1.1.3,63]

यत् खलु दूरदेशनिवेशिदशायामवभासते । तत्सन्निधानविधानाधीनं सुतरामवभासवत् । पदार्थान्तरत्वे च सामान्यस्य तदेव प्रतिभासने । कथम(न्यत्र) त्रास्पष्टप्रतिभासव्यवहारः । न खलु नीलपदार्थप्रतिभासनेऽस्पष्टशुक्लप्रतिभासव्यवहारः ।

[1.1.1.1.3,64]

ननु भवत्पक्षेपि केयमस्पष्टता नाम । अस्पष्टप्रतिभासता नाम 
		(।) अस्पष्टप्रतिभासता हि कदाचिदप्रतिभासता कदाचिदन्यप्रतिभासता (।) कदाचित्तु तत्प्रतिभासतेति ।

[1.1.1.1.3,65]

तस्यैव प्रतिभासश्चेदस्पष्टप्रतिभासता । अस्पष्टता कथं नाम स्वरूपेणावभासने ।। १४७ ।।

[1.1.1.1.3,66]

अन्यस्य प्रतिभासोपि तस्यैवास्पष्टता कुतः ।

[1.1.1.1.3,67]

अप्रतिभासं विना भावः कथं स्यात् प्रतिभासने ।। १४८ ।।

[1.1.1.1.3,68]

बुद्धिरेव तथा भूता यद्यस्पष्टावभासिता । बुद्धिस्वरूपनिर्भासेनार्थस्यास्पष्टभासिता ।। १४९ ।।

[1.1.1.1.3,69]

तदेतदसत् ।

[1.1.1.1.3,70]

बुद्धिरेवातदाकारा तत उपद्यते यदा ।तदा (ऽ) स्पष्टप्रतीभासव्यवहारो जगन्मतः ।। १५० ।।

[1.1.1.1.3,71]

अथ तदेव सामान्यन्तथा सति वर्ण्णसंस्थानप्रतिभासनं न स्यात् (।) न खलु सामान्यं  वर्ण्णसंस्थानवद् द्रव्याश्रितत्वात् तयोः । अथ द्रव्यगतं वर्ण्णसंस्थानं तथा सति ततोत्पन्न  सामान्यमनवभासनात् । वर्ण्णसंस्थानयोरेव प्रतिभासनं, तयोश्च साधारणत्वात् स्थाणुपुरुषयोः  सन्देह इति युक्तं ।

[1.1.1.1.3,72]

तदप्यसत् । यतः ।

[1.1.1.1.3,73]

स वर्ण्णोन्येन रूपेण संस्थानं कथमन्यथा । तत्प्रतीयत इत्थञ्च भ्रान्ता बुद्धिः प्रतीयते ।। १५१ ।।

[1.1.1.1.3,74]

यदि वर्ण्णसंस्थानमन्यथा प्रतिभाति भ्रान्तिरेव सा (।) कथं सामान्यप्रत्यक्षता ।  अथावयवी तत्र प्रतिभाति न सामान्यं नापि वर्ण्णसंस्थानमिति चेत् ।

[1.1.1.1.3,75]

संस्थानवर्ण्णरूपाभ्यां व्यतिरेकावभासनं । कुतो द्रव्यस्य किन्तस्मादपरं प्रतिभासते ।। १५२ ।।

[1.1.1.1.3,76]

श्यामतादि रूपं हि वर्ण्णादिकमवभासते । न च तत्रान्यदेव द्रव्यमवभासते । तद्व्यतिरेकेणापरस्य द्रव्यस्याप्रतिभासनात् । तदेव द्रव्यमिति चेत् (।) न (।) गुणत्वात्  संस्थानवर्ण्णयोः ।

[1.1.1.1.3,77]

अथ वर्ण्णसंस्थानवद् द्रव्यम् (।) न (।) तद्‌व्यतिरकेणान्यथा प्रतिभासनाभावात् ।  न खलु स्पष्टास्पष्टवण्णसंस्थानव्यतिरेकेणापरं द्रव्यमुपलभ्यते । अस्पष्टवर्णसंस्थानस्य च  तदपरसामग्रीप्रभवज्ञानेन बाध्यमानत्वात् । नेदमेवम्भूतमिति स्पष्टाकारप्रत्ययोदये सति  भवतीति । तदनुपलब्धिरेव च तद्विपर्ययोपलब्धिरूपा बाधकं । नेदमिति (कल्पना)  प्रत्ययस्यानुत्पत्तेर्न्नैवमिति चेत् । न (।) उत्पद्यत एव सोपि नेदमिति प्रत्ययः । तथा हि ।  तद्वर्ण्णंमेतत्संस्थानं न भवतीति तद्‌व्यतिरिक्तसंस्थानबाधकमुपज्ञायत एव ज्ञानं । व्यतिरिक्तस्य 
		न बाधकमिति चेत् । यत एवाव्यतिरिक्तसंस्थानबाधकमत एव व्यतिरेकि संस्थानं  भविष्यति ।

[1.1.1.1.3,78]

तदसत् ।

[1.1.1.1.3,79]

यादृशस्य प्रतीतिः प्राग् बाधनं तादृशस्य चेत् । अन्यथा न प्रतीतिश्च
		किमन्यदवशिष्यते ।। १५३ ।।

[1.1.1.1.3,80]

यादृशं संस्थानं द्रव्यं वा वर्ण्णाव्यतिरिक्तं प्रतिपन्नं (।) यदि तादृशस्य बाधा किमपरमवशिष्यते । न खलु योगविभागो विद्यते । येन तत्रैकस्य बाधनमपरस्य नेति व्यवस्थाविभागः ।

[1.1.1.1.3,81]

अथापि स्यात् ।

[1.1.1.1.3,82]

तस्य वर्ण्णस्य न प्राप्तिः संस्थानद्रव्ययोस्तदा ।

[1.1.1.1.3,83]

ततः प्राप्तेः परं द्रव्यन्तच्च प्रागिति वित्तिमत् ।। १५४ ।।

[1.1.1.1.3,84]

यच्च पूर्वोत्तरभावेन वेद्यते यच्च न तथा (।) तयोर्विरुद्धधर्म्माध्यासयोगो न
		युक्तः ।  प्रभेदो हि सकल एवमेव साधनीयो परस्य भेदसाधनस्याभावात् ।

[1.1.1.1.3,85]

तदसत् ।

[1.1.1.1.3,86]

तदन्यद् यदि तत्त्वेन प्रत्यक्षे किन्न भासते । पूर्व्वे परे वा उभयोर्दृश्यते सम्भवः कदा ।। १५५ ।।

[1.1.1.1.3,87]

यदि तत् परमार्थतो भिन्नं वर्ण्णसंस्थानं द्रव्यात् संस्थानं वा वर्ण्णात् कथं पूर्व्वत्र परत्र  वा प्रत्यक्षे न प्रतिभाति । प्रत्येकमप्रतिभासने समुदायस्य तद्व्यतिरिक्तस्याभावात् तत्र  प्रतिभासनमिति महन्मोहसामर्थ्यं । न च द्वयोः समवधानमिति कुतः समुदायः । अनुसन्धानश्च न प्रत्यक्षादिति । तदभावादनुमानमपि नास्तीति कुतो व्यतिरेकप्रतीतिः ।

[1.1.1.1.3,88]

तस्मान्न साधारणं नाम किञ्चित् । सर्वस्य स्वात्मनि व्यवस्थितत्वात् विशेषतैव ।  तस्मान्न क्रिया करोतीति साधारणरूपा यजनादिक्रिया विशेषाणां (सामान्यम् ।) (।)  ततो न भावना कत्तव्यापाररूपा तद्व्यतिरेकेणाविभावनात् । न च धात्वर्थो पि द्रव्यव्यतिरेकेणास्ति । द्रव्यमेव पूर्वापरीभूतमन्वयव्यतिरेकेण कल्पितव्यतिरेकिस्वभावमभेदेपि भेदवदुपचर्य क्रियातो भिन्नं क्रिया च ततो भिन्नेति व्यवहारमात्रमेतत् । नेयं वस्तुतत्त्वव्यवस्थितिः ।  स्वव्यापारधात्वर्थौ च नियोगकाले भाविनौ प्रतीयेते । ततः कथन्तदालम्बना प्रतीतिः  पूर्व्ववासनाबलादुपजायमाना न निरालम्बनेत्युक्तं ।

[1.1.1.1.3,89]

अथापि स्यात् (।) प्रत्यक्षस्य हि वर्त्तमानविष(य)त्वाद् भाविभूतविषये नालम्बनत्वं  शब्दस्य तु तद्विषयत्वेपि न तत्त्वं । तदाह "चोदने"त्यादि ।

[1.1.1.1.3,90]

तदसत् ।

[1.1.1.1.3,91]

अदृश्यमानः सोप्यास्तीत्येतद् व्यवसितं कथं । अनुमाने तु सम्बन्ध इति तत्र तथा स्थितिः ।। १५६ ।।

[1.1.1.1.3,92]

सर्व्वा हि परोक्षविषया प्रतीतिरर्थसम्बन्धादेवाविसम्वादिनी यथा अनुमानप्रतीतिः ।  न हि यो येनासम्बद्धस्तद््भावे तस्य भावनियमः । निरालम्बना तु तत्स्वरूपाभावादेव । न  ह्यविद्यमानस्य स्वरूपग्रहणमित्युक्तं । न च भाविना सह सम्बन्धनियमः । अनुमाने तु

[1.1.1.1.3,93]

कारणात् कार्य/?/ प्रतीयते । तथा परम दर्शनात् । न च फलकारणताग्निहोत्रादेरुपलब्धा ।  नापि तदकरणे प्रत्यवा यनिश्चयः ।

[1.1.1.1.3,94]

अथात्मनः सामर्थ्यमवगच्छन् यागकरणतामात्मनः
		प्रतिपद्यमानो यागे
		प्रवर्त्तिष्यते ।

[1.1.1.1.3,95]

कारणत्वं यदा (स्वर्गे) तस्य न प्रतिपद्यते । यागस्य देशितोप्येष कस्मात् तत्र प्रवर्त्तते ।। १५७ ।।

[1.1.1.1.3,96]

अत एव "भावनानियोगधात्वर्थानां परस्परसम्बन्धः फलाभिसम्बन्धो वा विधिर्वाक्यार्थ" इति न युक्तं । सर्व्वस्य भावित्वेन ज्ञानेनाग्रहणान्निरालम्बनतैव बुद्धेः । अतो दृश्यविकल्प्यार्थैकीकरणात् प्रवर्त्तते । स एव चान्यापोह इति । न कश्चित् प्रेक्षापूर्वक री वेदात्  प्रवर्त्तत इत्यलमतिप्रसङ्गेन ।

[1.1.1.1.3,97]

तस्माद् (।) "वक्तृव्यापारविषयो योऽर्थो बुद्धौ प्रकाशतेऽध्यारोपितः । प्रामाण्यन्तत्र  शब्दस्य नार्थतत्त्वनिबन्धनं ।" (२।२)

[1.1.1.1.3,98]

न खल्वध्यारोपेण सत्त्यार्थविषयेण भवितव्यं प्रतिबन्धमन्तरेणेति व्यवस्थितमेतत् ।

[1.1.1.1.3,99]

प्रथमवार्त्तिकालङ्कारे विधिभावनादि वार्त्तिकं प्रथमं ।। २ ।।</div></div><div label="1.1.2" level="3" n="2">

〈 २. प्रमाणसिद्धिवार्त्तिकं द्वितीयम्〉


{1.1.2.1}



〈१. व्यवहारिकत्वेन प्रमाणता—〉


[1.1.2.1,1]

यदि तर्हि अर्थक्रियास्थितिरविसम्बादनं (। अथ) प्रत्यभिज्ञादिप्रत्ययादपि "स  एवायमि"त्यादि ज्ञात्वा प्रवर्त्तमानोऽविसम्वादभागिति प्रमाणं स्यात् ।

[1.1.2.1,2]

तत्रापूर्व्वार्थविज्ञानं निश्चितं बाधवर्जितं ।अदुष्टकारणारब्धं प्रमाणं लोकसम्मतं ।। १५८ ।।

[1.1.2.1,3]

अवयव्यादिविषयत्वं सम्वादकत्वात् प्रमाणमिति । अथालोचनाज्ञानसामर्थ्यादसौ  विकल्प उत्पद्यमानो न प्रमाणँ । अवयविनि चावयवविज्ञानसामर्थ्यात् (।) तथा सति  तदप्यालोचनाज्ञानं चक्षुःसन्निकर्षादि(सामर्थ्यादि)ति न स्यात् प्रमाणं । तत्र यदि कारणपरम्परान्विष्यते चक्षुरादीनां प्रसङ्गः । अथानन्तरं विकल्पस्यैव प्रामाण्यप्रसङ्गः ।।

[1.1.2.1,4]

अत्रोच्यते ।

[1.1.2.1,5]

गृहीतग्रहणान्नेष्टं सांवृतं धीप्रमाणता ।प्रवृत्तेस्तत्प्रधानत्वाद्धेयोपादेयवस्तुनि ।। ३ ।।

[1.1.2.1,6]

स एवायमिति प्रत्यय उत्पद्यमानो नैकत्वे प्रमाणं । (अपूर्वस्य) एकत्वस्याग्रहणात् ।  दृष्टस्यैव तस्य प्रतिपत्तेः । एकत्वं हि पूर्वेण सह गृह्यमाणमेकतां विवादविषयतां स्वीकरोति ।  वर्त्तमानतामात्रस्यैकत्वे सिद्धसाधनमेव । तच्च पूर्व्वं पूर्व्वप्रत्येन गृहीतत्वान्नापरं (।)  पूर्वप्रत्ययेन चासौ त्रुट्यदवस्थ एवापूर्व्वतया च गृह्यते । ततः पुनरनुसन्धीयमानं यथाभूतं

[1.1.2.1,7]

गृहीतं तथा भतमेव वानुसन्धातव्यं (।) गृहीतत्वेन च ग्रहणे स्मरणमेतदिति गृहीतग्राहित्वादप्रमाणमपरस्मरणवत् । संवादस्त्वर्थक्रियाकरणात् । न चैकत्वसाध्यार्थक्रिया । वस्तु  सामर्थ्यमात्रादुत्पत्तेः ।

[1.1.2.1,8]

तस्मात् स एवायमिति प्रत्यद्वयमेवैतत् । अथैकता प्रतीयते पूर्व्वेण सह (अपरस्य)  तदयुक्तं ।

[1.1.2.1,9]

पूर्व्वमध्यक्षतोऽवित्तौ तेनैकत्वेस्ति न प्रमा ।एकत्वमप्रतीतेन प्रतीतमिति साहसं ।। १५९ ।।

[1.1.2.1,10]

तेन सांवृतमेकत्वं पूर्व्वपूर्व्वविकल्पतः ।प्रामाण्यं प्रत्ययस्यास्य सांवृतस्य न विद्यते ।। १६० ।।

[1.1.2.1,11]

घटादिविषयो योपि प्रत्ययः सरसादिके ।तत्प्रत्ययैर्गृहीतेर्थे समुदायविकल्पनात् ।। १६१ ।।

[1.1.2.1,12]

समुदायात् परस्त्वेको नैव केनचिदीक्ष्यते ।अनादिवासनादार्ढ्यात् परस्याग्रहवैशसं ।। १६२ ।।

[1.1.2.1,13]

कथन्तर्हि धियः प्रामाण्यं यदि पूर्व्वापरादिकस्य (नैका) प्रतिपत्तिः ।

[1.1.2.1,14]

अत्रोच्यते । हेयोपादेयविषये प्रवर्त्तकं हि प्रमाणमुच्यते । तत्र च प्रवर्त्तने धीरेव  प्रधानं (।) यद्यपि नाम भाव्यर्थो न प्रतिपन्नस्तथापि तत्र प्रवर्त्तनात् प्रमाणं । यथानुमानस्याग्रहणेपि (प्रामाण्यम्) । न ह्यनुमानेन वस्तुस्वरूपस्वीकार इति प्रतिपादयिष्यते । न च चक्षुरादिकात् प्रवर्त्तते ज्ञानमन्तरेण विकल्पमन्तरेणापि बुद्ध्याभ्यासात् प्रवर्त्तते । ततो हेयोपादेयविषये धीरेव पूर्व्विका प्रवर्त्तनात् प्रमाणं न विकल्पादयः । यत्र तु नाभ्यासस्तत्रानुमानमेव  प्रत्यभिज्ञानादयोऽतो नातिप्रसङ्गः ।

[1.1.2.1,15]

एवान्तावत् फलार्थितां व्यवहारिकत्वेन प्रमाणत्वं प्रतिपादितं ।

{1.1.2.2}



〈२—अधिगमफलविषयविभागकारितया प्रमाणता—〉


[1.1.2.2,1]

इदानीमधिगमफलविषयविभागकारितया प्रतिपाद्यते ।

[1.1.2.2,2]

विषयाकारभेदाच्च धियोधिगम भेदतः ।

[1.1.2.2,3]

अपि च । धिय एव प्रामाण्यं नान्यस्य (।) यतः । विषयाकारभेदादधिगमस्य  प्रमाणफलस्य भेदः ।
	      न प्रवर्त्तनात् प्रमाणं अपि तु प्रतिपत्तिकरणात् । प्रतिपत्तौ हि ज्ञातायाँ  प्रवर्त्ततां वा न वा (।) तथाप्यर्थतथाभावव्यस्थानात् प्रमाणं (।) व्यवस्थापितेर्थे यदि  न प्रवर्त्तते । नायं प्रमाणस्य दोषः । प्रापकत्वात् प्रमाणमिति चेत् । न (।) प्रापणयोग्यत्वात्  प्रमाणस्य । तदेव प्राप्तावसत्यां कथं ज्ञायते । रूपविशेषदर्शनात् । अव्यभिचारिणो रूपस्य  कथं परिच्छित्तिः ।

[1.1.2.2,4]

समाप्तस्तर्हि वाह्यार्थव्यवहारः । अव्यभिचारित्वाज्ज्ञाने
	      हि स्वरूपसम्वेदनमात्रमेव  परिस्फुटं । तथा च कुतो वाह्यार्थपरसन्तानादिप्रतीतिः । एतच्चोत्तरत्र वक्ष्यमः । विषयाकार  इवाकारोऽस्य विषयाकारं ज्ञानं (।) तस्य भेदो विषयाकारभेदः । विषये वा  आकारभेदो  बिषयाकारभेदः । आकरणमाकारः । उल्लेख इत्यर्थः । विषयसदृशता विषयोन्मुखता  च (।) तद्भेदाद् धियोऽधिगमभेदः नीलस्य संवित्तिस्तदाकारस्य चेति । अर्थाधिगमश्च

[1.1.2.2,5]

प्रमाणफलं स्वरूपाधिगमो वा । तथा चाह । "प्रमाणाधीनो हि प्रमेयाधिगमः ।" स च  विषयाकार आत्मभूतो ज्ञानस्य (।) ततो ज्ञानमेव प्रमाणं ।

[1.1.2.2,6]

ननु यथाकारो ज्ञानात्मभूतस्तथाधिगमोपि । ततो ज्ञानमेव फलमिति प्राप्तं ।

[1.1.2.2,7]

सत्त्यमेतत् ।

[1.1.2.2,8]

प्रमाणतः फलन्नान्यत् प्रमाणं न फलात् परं । एवं प्रकारा सर्व्वा च क्रियाकारकयोः स्थितिः ।। १६३ ।।

[1.1.2.2,9]

एतच्चोत्तरत्र प्रतिपादयष्यते ।

[1.1.2.2,10]

यथा चक्षुरादयो न भवन्ति प्रमाणन्तथाऽऽकारोपि मा भूत् । यथा कारका अपि  संवेदनस्य चक्षुरादयो न प्रमाणन्तथाकारोपीति
	      (।) आह ।

[1.1.2.2,11]

भावादेवास्य तद्भावे,

[1.1.2.2,12]

तद्भावे आकारभावे । अस्याधिगमस्य फलस्य भावादेव (।) न खलु चक्षुरादिभावेस्य  फलस्य भाव एव । आकारस्य तु भावे भाव एवाव्यतिरेकादिति साधकतमत्वं ।
	      "साधकतमञ्च करणं" । अव्यवधाने च साधकतमत्वमिति प्रतिपादयिष्यते ।

[1.1.2.2,13]

कथन्तर्हि चक्षुषा पश्यति रूपमिति । कारणे कार्य्योपचारादेवमुच्यते । "चौरैग्रामो  दग्ध" इति यथा । तस्मात् ज्ञानमेव प्रमाणं ।

[1.1.2.2,14]

ननु प्रापकमेतज्ज्ञानमिति कथं ज्ञातव्यं । न तावत् प्रत्यक्षतः । न खलु स्वसंवेदनप्रत्यक्षं प्रमाणाप्रमाणविभागमुपदर्शयति । सर्व्वज्ञानेषु स्वसंवेदनस्य भावात् । न च  तदुत्पत्तिकाल एव संवादीतरज्ञानविभागसंवेदने प्रवर्त्तमानः कश्चिद् विप्रलभ्यते । नापि  सन्देहवान् स्यात् ।

[1.1.2.2,15]

अथाबाधितत्वलक्षणं प्रामाण्यं स्वत एव प्रसिध्यति (।) तदर्थापत्त्या प्रसाध्यमानं परोक्षज्ञानवादिनां कथं स्वतः सिद्ध्यति । यथार्थापत्त्या ज्ञानसत्त्ता सिद्ध्यति । तस्यार्थापत्त्या  ज्ञानस्य नापरेण प्रामाण्यं ज्ञायते । स्वत एव तु प्रमाणता । अप्रामाण्यन्तु बाधकज्ञानात्(।)  बाधकज्ञानस्य च स्वत एव प्रामाण्यं ।

[1.1.2.2,16]

किञ्च । कारणादुत्पद्यते (वि) ज्ञानं, प्रामाण्यन्तु तस्य स्वत एव । तदप्यपवादेन  बाधकज्ञानेनाबाधितत्वलक्षणमपोद्यते ।

[1.1.2.2,17]

अत्रोच्यते ।

[1.1.2.2,18]

यदि स्वतः प्रमाणत्वं निजकारणभावतः । तथोत्पन्नस्य तस्यान्यैर्ब्बाधकैर्नान्यथा क्रिया ।। १६४ ।।

[1.1.2.2,19]

अथात्मा ज्ञानरूपत्वात्  प्रमाणं स्वत उच्यते । बाधकानां सहस्रेपितस्याप्यस्ति न विक्रिया ।। १६५ ।।

[1.1.2.2,20]

दुष्टकारणसद्भावादप्रामाण्यं भवेद् यदि । गुणवत्कारणासङ्गात् प्रामाण्यं न किमिप्यते ।। १६६ ।।

[1.1.2.2,21]

दोषाभावत एवास्य प्रामाण्यं यदि सम्मतं । अप्रामाण्यं गुणाभावात् कस्मादस्य न गम्यते ।। १६७ ।।

[1.1.2.2,22]

न च प्रमाणेतरतः कश्चिदात्मेक्ष्यते परः । प्रमाणत्वाप्रमाणत्वं येन तस्यान्यतो भवेत् ।। १६८ ।।

[1.1.2.2,23]

बोधात्मकः स चेदिष्टः स्वापावस्थागमादिषु । स्वसंवेदनभावोस्य कदाचिन्नापगच्छति ।। १६९ ।।

[1.1.2.2,24]

न वेद्यते तदा किञ्चिदात्मास्तीति कथम्मतः । बोधेतरव्यवस्था तु दूराद् दूरतरं गता ।। १७० ।।

[1.1.2.2,25]

तस्मादुत्पद्यते ज्ञानं प्रमाणमितरत् तथा । कारणादेव तद्भूतं न स्वतस्तस्य मानता ।। १७१ ।।

[1.1.2.2,26]

समानाकारसद्भावान्न तु तत्त्वेन निश्चयः । अबाधितत्वं सर्व्वस्य प्रथमन्तेन न प्रमा ।। १७२ ।।

[1.1.2.2,27]

पश्चाद् बाधस्तु
	      सन्दिग्धो निश्चयस्तस्य सोन्यतः । प्रत्यक्षतोऽनुमानाद्वा प्रमाणमपरं न हि ।। १७३ ।।

[1.1.2.2,28]

संवादप्रत्ययः सोन्यविषये यदि वर्त्तते । तेन पूर्वस्य मानत्वमतीतस्येक्ष्यते कथं ।। १७४ ।।

[1.1.2.2,29]

साधनप्रत्ययस्यापि सन्देहविषयत्वतः । साधनत्वं कथन्तस्य प्रमाणत्वाप्रती(ति)
	      तः ।। १७५ ।।

[1.1.2.2,30]

बोधात्मकत्वान्मानं चेत् प्रसक्ता सर्व्वमानता । अबाधितार्थबोधोपि प्रथमन्न प्रसिध्यति ।। १७६ ।।

[1.1.2.2,31]

अथार्थकारितां ज्ञात्वा तदर्थस्य प्रमात्ववित् । प्रमाणं प्रागसिद्धं यत् तस्य वित्तिः कथन्ततः ।। १७७ ।।

[1.1.2.2,32]

यदि प्रमाणं प्राक्सिद्धं क्रिया (स्यात्) तस्य योगवित् ।

[1.1.2.2,33]

अर्थक्रियातस्तज्ज्ञानं	प्रमाणमिति	गृह्यते ।। १७८ ।।

[1.1.2.2,34]

यत्रैवार्थक्रिया तत्र प्रमाणमथ तन्मतं । अर्थक्रियादयो दृष्टास्ते(ऽ)प्रमाणाद् मतादपि ।। १७९ ।।

[1.1.2.2,35]

ततो नार्थक्रिया सा चेदन्यतोपि कथम्मता । ततः कदाचिदप्राप्तेः सान्यत्रापि समीक्ष्यते ।। १८० ।।

[1.1.2.2,36]

यतो न प्राप्तिसंदेहः तत् प्रमाणम्मतं यदि । सन्देहस्य निवृत्तिर्हि समानाकारतः कुतः ।। १८१ ।।

[1.1.2.2,37]

अभ्यासाल्लक्ष्यते पश्चादाकारः सविलक्षणः । ततः प्राप्त्यविनाभाव एष सोन्योन्यसंश्रयः ।। १८२ ।।

[1.1.2.2,38]

तद्दृष्टावेव दृष्टेषु संवित्सामर्थ्यभाविनः । स्मरणाद् व्यवहारश्चेदनुमानात् तथा सति ।। १८३ ।।

[1.1.2.2,39]

तच्चानुमानमध्यक्षादध्यक्षमनुमानतः । इतरेतराश्रयादेव	नास्त्यन्यतरसंस्थितिः ।। १८४ ।।

[1.1.2.2,40]

स्वभावालम्बनाकारपरिच्छेदि हि प्रत्यक्षं तृणस्यापि न कुव्जीकरणे समर्थं ।

[1.1.2.2,41]

न पूर्व्वापरयोस्तेन सम्बन्धः परिगृ्ह्यते । देशकालान्तरव्याप्त्या सङ्गतिर्योग उच्यते ।। १८५ ।।

[1.1.2.2,42]

देशकालान्तरव्याप्तेरध्यक्षं ग्रहणे क्षमं । यदि सर्व्वस्य सर्व्वार्थं दर्शितैव प्रसज्यते ।। १८६ ।।

[1.1.2.2,43]

सहभावस्तयोर्व्याप्त्या न तस्मादनुमोदयः । कादाचित्कतया तस्य सर्व्वत्रास्त्वनुमाथवा ।। १८७ ।।

[1.1.2.2,44]

इदानीमेवमाकारमेतदस्तीति वेद्यतां । अप्यक्षतो न देशाद्यन्तरस्थग्रहणन्ततः ।। १८८ ।।

[1.1.2.2,45]

अगृहीते च देशादौ तद्व्याप्तिर्गृह्यते कथं । तस्याग्रहे नानुमानं चैतदत्यन्तसाहसं ।। १८९ ।।

[1.1.2.2,46]

अनुमानान्तराक्षेपादनवस्थावतारतः । प्रकृता(ऽ)प्रतिपत्तिःस्यात् तस्य तस्येत्यपेक्षणात् ।। १९० ।।

[1.1.2.2,47]

तस्मात् स्वतः प्रमाणत्वमुत्सर्ग्गेण व्यवस्थितं । बाधकारणदुष्टत्वज्ञानाभ्यान्तदपोद्यते ।। १९१ ।।

[1.1.2.2,48]

प्रमाणमविसंवादाद् बाधकं चेन्न विद्यते । प्रमाणमेव तद् व्यक्तं   तद्धि बाधकतोन्यथा ।। १९२ ।।

[1.1.2.2,49]

अत्रोच्यते ।

[1.1.2.2,50]

बाधकाभावमात्रेण न प्रमाणत्वनिश्चयः । प्राप्तिकाले च यो बाधः तस्याभावः पुरः कुतः ।। १९३ ।।

[1.1.2.2,51]

प्रमाणाज्ज्ञायतां प्राप्तेः प्राप्ता सा(ऽ)३र्थक्रियास्थितिः ।

[1.1.2.2,52]

सा च स्वरूपसंवेद्यज्ञानात् पश्चाद् विभाव्यते ।। १९४ ।।

[1.1.2.2,53]

प्राक् तु तत्रानुमानस्य प्रवृत्तिर्भाववस्तुनि । ततोनवस्था सैव स्यात् प्रमाणत्वगतिः कुतः ।। १९५ ।।

[1.1.2.2,54]

न प्रत्यक्षानुमानाभ्यामपरं मानमिष्यते ।। १९६ ।।

[1.1.2.2,55]

अत्रोच्यते ।

[1.1.2.2,56]

स्वरूपस्य स्वतो गतिः ।। (४)प्रामाण्यं व्यवहारेण;

[1.1.2.2,57]

स्वतो हि स्वरूपस्यैव गतिर्न्न पररूपस्य ( । ) साक्षाद् गतिर्हि प्रत्यक्षं साक्षात्करणं च  स्वरूपस्य न पररूपस्य प्राप्तिकालविशेषणस्य । प्रमाणता च प्राप्यपदार्थाव्यभिचारिता ।  न च प्राप्यपदार्थाग्रहणे तत्सम्बन्धग्रहणं । न च तथानवसीयमानं प्रमाणमित्यवसितं भवति ।  पुरोवर्त्तिरूपासङ्गिता नु सर्व्वज्ञानानामविशिष्टा । न च यो भाविरूपसम्बन्धपरिग्रहः । नापि  भाविनार्थक्रियाज्ञानेन पूर्व्वरूपसम्बन्धपरिग्रहः । (ततः स्वरूपसंवेदनात्मत्वान्न प्रत्येकं सम्बन्धपरिग्रहः) नापि समुदायसम्भवः । क्रमेण साधनार्थक्रियाग्रहणयोर्भावात् । तदुत्तरकालभावि तु स्मरणं यथानुभवं प्रवर्त्तमानमसंबद्धमेव द्वयं विकल्पयति । यथानुभवपरित्यागात्तु  तदुपप्लुतमेवेति न ततः सम्बन्धप्रतिपत्तिः । ततस्तत्सम्बन्धाग्रहणात् पश्चादपि दृष्टसाधर्म्यात् कथं प्रतिपत्तिरनुमानादिति न प्रामाण्यप्रतिपत्त्युपाय इति "स्वरूपस्यैव स्वतो  गतिर्न" प्रामाण्यस्य ।

[1.1.2.2,58]

अथ प्रमाण्यं स्वरूपमेव भावप्रत्ययवाच्यस्य ततोऽव्यतिरेकात् । तदयुक्तं ।

[1.1.2.2,59]

ज्ञानस्वरूपं प्रामाण्यं प्राप्यरूपसमन्वयि । स्वरूपमात्रग्रहणे तदग्राह्यमितीरितं ।। १९७ ।।

[1.1.2.2,60]

नहि ज्ञानस्वरूपमेव प्रामाण्यं प्राप्यरूपसम्बन्धेन तत्त्वव्यवस्थापनात् । तस्य चाग्रहणमिति प्रतिपादितमेव । ततोऽप्रवृत्तिनिवृत्तिकं स्वस्वरूपसंवेदनमात्रमेव न भदेवादावतारः ।  तस्मान्न प्रेक्षावद्भिः क्वचित् प्रवर्त्तितव्यं नं निवर्त्तितव्यं वा कुतश्चित् ।

[1.1.2.2,61]

कथन्तर्हि प्रामाण्यमप्रमाणतो निवृत्तं व्यवस्थाप्यते । "प्रामाण्यं व्यवहारेण ।" सांव्यवहारिकमेतदिति प्रतिपादितं । संव्यवहारश्च विचार्यंमाणो विशीर्यत एव ।
	      तत्र यद्येतावता  परितोषः तदा न किंचित् कर्त्तव्यमिति मुक्तिरेव संसारात् तस्यात्यन्तमभावात् । अथ  व्यवहारप्रसिद्धः संसारः । तथा सति प्रमाणेतरविभागोप्यस्त्येवेति न प्रमाणत्वप्रतिपादनाय  यत्न आस्थेयः ।

[1.1.2.2,62]

किञ्च । सांव्यवहारिकं प्रामाण्यं प्रतिपादयता परमार्थत एकमेव स्वसंवेदनं प्रत्यक्षमित्युक्तं भवति  ।

[1.1.2.2,63]

तथा हि यदि मानत्वमध्यक्षादनुमानतः । सिद्धिमृच्छति सन्देहं  व्यवहारपदं वृथा ।। १९८ ।।

[1.1.2.2,64]

यदि प्रत्क्षतोऽनुमानतो वा परिस्फुटा प्रमाणत्वसिद्धिः किमर्थमुच्यते व्यवहारेणेति ।  तस्माद् व्यवहारमात्रप्रसिद्धानुमानाश्रयेण प्रसिद्धं सम्बन्धमाश्रित्य तदेतदर्थक्रियासाधनमिति  दर्शनेन स्पृश्यादिसाधनस्य प्रतिपत्तौ प्रवर्त्तते । पश्चादभ्यासानुमानमन्तरेणापि प्रतिभासमात्रादेव वृत्तिरिति प्रत्यक्षमपि प्रवर्त्तकत्वात् प्रमाणम् (।) अत उच्यते "प्रामाण्यं व्यवहारेणे"ति ।

[1.1.2.2,65]

ननु दर्शनेन रूपमेवोपलभ्यते न स्पृश्यं । तथा वर्त्तमानमेव न भावि प्राप्यं ।  तथा स्वदृश्यत्यमेव न परदृश्यत्वमपि (तत्) कथमन्यदर्शनेन्यप्राप्त्या प्रमाणं । उक्तमत्र
	      "स्वरूपस्य स्वतो गतिरि"ति ।

[1.1.2.2,66]

किञ्च ।

[1.1.2.2,67]

व्यवहारत एकत्वात् प्रमाणत्वव्यवस्थितिः । देशाद्यभेदादेकत्वं द्रव्यस्य व्यपदिश्यते ।। १९९ ।।

[1.1.2.2,68]

उक्तमेतत् (।) "प्रामाण्यं व्यवहारेणे"ति । ततो व्यवहारप्रसिद्धमवयविन एकत्वं
	      समाश्रित्य यदेव दृष्टं तदेव प्राप्तमिति व्यवसायात् प्रमाणताव्यवहारः । स चैकत्वाध्यवसायो देशकालाद्यभेदात् । तदभेदोपि तत्सामर्थ्यस्य सामग्रीजननात् । एवं भाविभूतयोरपि  तदेकसन्तानपतितत्वेन समानार्थक्रियातश्चैकत्वाभिमानः ।

[1.1.2.2,69]

नन्वर्थक्रियाप्रापकत्वात् प्रमाणं । प्रामाण्यञ्च किमर्थक्रियाज्ञापकमथ कारकं (।)  न तावत् कारकात् प्रमाणं करणं हि तदा स्यात् ।

[1.1.2.2,70]

अथ ज्ञापकत्वात् प्रमाणमुच्यते । तदप्ययुक्तं ।

[1.1.2.2,71]

ज्ञापकं न तदर्थस्य क्रियासंदेहभावतः । कादाचित्कार्थक्रियेति तस्या ज्ञापकता कुतः ।। २०० ।।

[1.1.2.2,72]

साधनज्ञानमन्तरेणापि अर्थक्रियोपलब्धा (।) तत् कथं तत्कारणमर्थक्रियायाः ।  तदन्तरेणापि भाविना तत्कारणं स्यात् कार्यस्य । नापि ज्ञापकं दृष्टेप्यर्थो कदाचिदर्थंक्रियाऽभावात् । न च तज्ज्ञानमप्रमाणमर्थाशून्यत्वात् । अतः कारकत्वज्ञापकत्वाभावे कथं  प्रमाणं प्रापकमर्थक्रियायाः ।

[1.1.2.2,73]

अत्रोच्यते ।

[1.1.2.2,74]

उपेये नाम सन्देहस्तावता न प्रमा न सा । निश्चितत्वादुपायस्य प्रमासौ किन्न तावता ।। २०१ ।।

[1.1.2.2,75]

न खलूपेयसन्देहपरिजिहीर्षा । सर्व्वत्रोपायनिश्चयमात्रेण वृत्तेः । तत उपायनिश्चये  सति कृषीवलादिवत् प्रामाणिकाः प्रवर्त्तन्तां ।

[1.1.2.2,76]

तदसत् । यतः (।)

[1.1.2.2,77]

उपेयार्थितया सर्व्वः प्रवर्त्तननिवर्त्तने । करोति पुरुषस्तस्य सन्देहश्चेत् कथं प्रमा ।। २०२ ।।

[1.1.2.2,78]

यदर्थमिष्यते प्रमाणन्तत्रोपेये सन्देहात् प्रमाणमिति कैषा वाचोयुक्तिः ।

[1.1.2.2,79]

ननु प्रमाणेनार्थो ज्ञापयितव्यो नत्वर्थक्रिया कर्त्तव्या । अर्थक्रिया हि कुतश्चित् सामग्रीविशेषात् पश्चाद् भवन्ती कथं ज्ञापयितुं शक्या ।

[1.1.2.2,80]

तदप्यसत् ।

[1.1.2.2,81]

यदर्थ एष प्रारम्भस्तदनिष्पत्तिरेव चेत् । असिद्धःसाध्यसम्बन्धः कथं साधक उच्यतां ।। २०३ ।।

[1.1.2.2,82]

अमुतः  प्रमाणादभिमतार्थसिद्धिमासादयेयमिति प्रमाणतान्वेषणपरः प्रेक्षावान् नान्यथा ।  व्यसनमेव त्वन्यथा भवेत् । अर्थश्च प्रकाशितो यदि नार्थक्रियाकारी कुतस्तस्यानर्थात्  तैमिरिकोपलब्धकेशादेर्विशेषः ।

[1.1.2.2,83]

अथ कदाचित् तत्रार्थक्रिया भवति न तैमिरिकादौ । एवन्तर्हि तदर्थी कथं प्रवर्त्तते ।  न खलु सन्देहात् प्रवर्त्तमानः प्रमाणात् प्रवृत्तो भवति । प्रमाणं हि निश्चायकं न सन्देहकृत् ।  अर्थक्रियाकारिणि निश्चयश्चेत् । अर्थक्रियानिश्चये कथं तथा
	      निश्चयः । अथ तेन  प्रमाणेनार्थसाधनवस्तु दर्शितं । अर्थक्रिया तु यदि कुतश्चित वैकल्यान्न भवति । न  प्रमाणस्यासौ दोषः ।

[1.1.2.2,84]

तदप्ययुक्तं ।

[1.1.2.2,85]

अज्ञापकत्वं मानस्य न दोषो यदि दृश्यते । न तस्यास्त्यपरो दोष इति सर्व्वं प्रमा भवेत् ।। २०४ ।।

[1.1.2.2,86]

प्रमीयते येन परिच्छिद्यते समीहितोर्थस्तत् प्रमाणं । न चाज्ञापकस्य परिच्छेदशक्तिरित्यप्रमाणं । तस्मादन्यथा प्रतिपद्यते ।

[1.1.2.2,87]

अर्थक्रियास्वरूपस्य निश्चितस्यावबोधनात् । ज्ञानं प्रमाणं तदात्म्ये तदुत्पत्तिप्रभावतः ।। २०५ ।।

[1.1.2.2,88]

यत् खल्वर्थक्रियाज्ञानं तदर्थक्रियात्मत्वादर्थक्रियाङ्गमयति । तदर्थक्रियायान्तदेव साधनज्ञानं । पूर्व्वकन्तु साधनज्ञानं यदि स्थिरतयाऽसाववधृतोर्थस्तदा । पूर्व्वको हि स्वभावो  भाविनं प्राप्तिकालेऽवश्यं भावयतीति
	      तत्प्राप्तिः । तत उत्तरः स्वभावः पूर्व्वकस्य स्वभाव  एव वस्तुतः । ततस्तत्रापि तादात्म्यमेव ।

[1.1.2.2,89]

अथवा तदवश्यम्भावि कार्य कारणमेव तेन व्याप्तत्वात् कारणस्य । यच्च व्यतिरिक्तं व्यापकं तत् कारणमेव तेन विना तदभावात् । अनुत्पन्नं कथं कारणं । उत्पन्नमपि  कथमिति समानो दोषः ।

[1.1.2.2,90]

नन्वस्मिन् सतीदं भवति । अस्योत्पादादिदमुत्पद्यते । एतदत्र व्याप्रियते । एतदनेन  क्रियत इति कार्यकारणभावमवगच्छन्ति लौकिकाः । न च भाविनः सत्ता नाप्युत्पादो न च  व्यापारो नापि कारणं
	      तेनाविद्यमानत्वात् तदानीं ।

[1.1.2.2,91]

अत्रोच्यते ।

[1.1.2.2,92]

सत्तोत्पादादयो भावस्वभावत्वान्न परात्मकाः ।

[1.1.2.2,93]

अस्मिन् सतीति नैवास्मादपरार्थस्य सम्भवः ।। २०६ ।।

[1.1.2.2,94]

उत्पादो हि न सत्तास्वभावादपरः । कारणान्तरभाविनी चेत् सत्तोत्पादः किमनन्तरभाविन्येव सत्तोत्पादः । एवं चेत् सुप्तस्य चिरमुत्थितस्य ये विकल्पास्तेषां पूर्व्वाभ्यासादुत्पादो न स्यात् । अनन्तरभावित्वाभावात् । शरीरादि च कारणं नेति प्रतिपादयिष्यामः ।  न च व्यापारः परः स्वभावात् स्वरूपमिति प्राप्तं । न च कार्यकाले स्वरूपं कालस्य

[1.1.2.2,95]

पूर्व्वकस्याविनाभावितामात्रन्तु भाविन्यपि विद्यतेऽवश्यम्भाविकार्यंस्य । कारणस्यापि (।)  ततो भाव्यपि कारणं ।

[1.1.2.2,96]

अथ दृष्टं यत् तत्र व्यापकं सत्‌कारणन्तथा पूर्व्वभावि तदेव कारणं न भावीति  चेत । (न ।)

[1.1.2.2,97]

न. दृष्टस्य स्वरूपेण व्यापकत्वं प्रतीयते । आरोपितेन रूपेण भाविनोपि भवेदिदं ।। २०७ ।।

[1.1.2.2,98]

दृश्यमानं हि न तावता व्यापकं व्याप्यस्य तदानीमप्रतीतेः । यदा च व्याप्यप्रतीतिस्तदा तद्भाविभूतरूपेण व्यापकमन्यथा भाविरूपाग्रहणे व्यापिता न स्यात् ।

[1.1.2.2,99]

अथ येन रूपेण पूर्वभावित्वेन तद् दृष्टं तेनैव तस्य रूपेण व्यापकता प्रतीयते न  भाविरूपेण ।

[1.1.2.2,100]

तदसत् ।

[1.1.2.2,101]

भाविरूपाप्रतीतौ न व्यापकत्वं प्रतीयते ।

[1.1.2.2,102]

प्रादेशिकी नहि व्याप्तिः
	      (स्यात्) व्याप्तिः सा तथा भवेत् ।। २०८ ।।

[1.1.2.2,103]

तथा व्यापिताभावात् ।
	      भूतभविष्यत्कालव्यापित्वेन हि प्रतीयमानं कारणं  नान्यथा । सा च व्याप्तिः पूर्वं दृष्टस्य द्रक्ष्यमाणस्यापि समाना । द्रक्ष्यमाणस्य कथं  कारणत्वं दृष्टस्यापि तदानीमसत्त्वात् कथमिति न प्रश्नावतारः । सत्त्वाच्चेत्  द्रक्ष्यमाणस्यापि सा । तदा नेत्येतत् समानमुभयत्रापि । पूर्व्वता चेत्(।)कः पूर्व्वापरयोः  स्वभावे विशेषः । द्वयमप्यारोपिताकारेण गृह्यते नापरेणेति न भेदः ।

[1.1.2.2,104]

अथैकं पूर्व्वरूपतया दृष्टमारोप्यते । अपरन्तु द्रक्ष्यमाणतया पररूपतया च (।)  तेन नास्ति द्वयोरपि कारणतेति ।

[1.1.2.2,105]

अन्योन्यमविनाभावो द्वयोरपि तयोः समः । अवान्तरविशेषस्तु
	      तत्र न क्वोपयोगवान् ।। २०९ ।।

[1.1.2.2,106]

येन विना यन्न भवति तत् तस्य कारणं व्यतिरिक्तत्वे सति । यथा
	      च कारणस्य पूर्व्वं  भावं विना न भवति कार्यन्तथावश्यंभावि कार्यं
	      कारणं कार्यस्य परभावं विना नेति समानं  कार्यकारणभावनिबन्धनमिति द्वयोरपि परस्परं कार्यकारणभावः ।

[1.1.2.2,107]

समानत्वान्निमित्तस्य कार्यकारणता द्वयोः । व्यापित्वव्यतिरेकस्य परलोकानुमाप्यतः ।। २१० ।।

[1.1.2.2,108]

न खलु व्यापितां व्यतिरेकस्य व्युदस्यापरमत्र जगति निबन्धमुपलमामहे । तेन द्वयोरपि  कार्यावश्यम्भाविकार्यकारणयोः परस्परं कार्यकारणभाव इति युक्तं पश्यामः (।) तस्मात् ।

[1.1.2.2,109]

कारणं यदि तज्ज्ञानं स्वभावो वार्थजन्मनः । कार्यं वा सर्वंथा तेन ज्ञाप्यतेऽर्थक्रियोदयः ।। २११ ।।

[1.1.2.2,110]

यदि साधनज्ञानमर्थक्रियायाः कारणं यदि स्वभावो यदि कार्यं सर्व्वथा तेन सम्बन्धसम्भवाज् ज्ञाप्यते । एतच्च व्यापितादात्म्यं कार्यकारणभावश्च व्यवहारप्रसिद्ध इति व्यवहारेण  प्रामाण्यं ज्ञायत इति ।

[1.1.2.2,111]

ननु यावत् प्रत्यक्षं न भवति सम्बन्धसाधकं न तावदनुमानं । प्रत्यक्षेण हि सम्बन्ध-

[1.1.2.2,112]

ग्रहणेऽनुमानं प्रामाण्यं साधयति । प्रमाणं सत् प्रत्यक्षं सम्बन्धग्रहणे समर्थमिती तरेतराश्रयदोषः (न) ।

[1.1.2.2,113]

अथ नानुमानेन प्रामाण्यं साध्यतेऽपि त्वर्थक्रियानुभवेन । स च स्वसंवेदनप्रत्यक्ष  प्रसिद्धः । तत्र नार्थक्रियाज्ञानं प्रत्यक्षं सत् प्रमाणतां पूर्व्वस्य गृह्णाति । नापि लिङ्गभूतं  सदनुमापयति । प्रत्यक्षेण प्रामाण्यस्य ग्रहणाभावाद् अतीतत्वाच्च तद्व्यक्तेः । नहि व्यक्तिं  विना सामान्यं मानत्वं प्रत्येतुं शक्यमभावात् सामान्यस्य । तस्मात् प्रमाणतायां संदेहमात्रं  स चार्थक्रियासम्बन्धः सन्दिग्धः । अर्थक्रियानिर्भासात् तत्र संदेहो व्यावर्त्तत एव ।

[1.1.2.2,114]

तदप्यसत् यतः ।

[1.1.2.2,115]

संदेहमात्रव्यावृत्त्या न हि कश्चित् प्रवर्त्तते । प्रत्यक्षानिश्चयाद् वापि दृश्यते वृत्तिरर्थिनां ।। २१२ ।।

[1.1.2.2,116]

स एवार्थक्रियाभासः प्रत्यक्षमिति चेन्मतं । प्रत्यक्षादेव मानत्वप्रतिपत्तिरितीष्यताम् ।। २१३ ।।

[1.1.2.2,117]

प्रत्यक्षादनुमानाद्वा संदेहोपि निवर्त्तते । विरुद्धस्योपलब्धेर्न विनान्यस्य निवर्त्तनं ।। २१४ ।।

[1.1.2.2,118]

यदि प्रत्यक्षभावात् सा तदा नाम निवर्त्तयेत् (।) संदेहं तदभावोस्तु तदैव कथमन्यदा ।। २१५ ।।

[1.1.2.2,119]

तत्संदेहनिवृत्या च नास्त्येवात्र प्रयोजनं । प्रवर्त्तनार्थं सेष्येत प्रवृत्तिः सा च साधिता ।। २१६ ।।

[1.1.2.2,120]

सर्व्वंस्य चार्थसम्बन्धो न ज्ञानस्याक्षवीक्षितः । सामान्येन च सम्बन्धमनुमानं व्यवस्यति ।। २१७ ।।

[1.1.2.2,121]

न चापरा प्रमास्तीति कुतः संदेहविच्छिदः । तत उक्तं "प्रामाण्यं व्यवहारेणे" ति ।। २१८ ।।

[1.1.2.2,122]

यदि तर्हि व्यवहारेण
	      प्रामाण्यं प्रमाणलक्षणशास्त्रं तर्हि किमर्थं । शास्त्रं हि निदृ  (? र्दृ)
	      ष्टमपि न वचनमात्रात् तथा भवति (।) अपि तु व्यवहाराविसंवादेन । स चेदस्ति  व्यर्थकं शास्त्रमित्याह ।

[1.1.2.2,123]

शास्त्रं मोहनिवर्त्तनं ।

[1.1.2.2,124]

यदि व्यवहारतः प्रमाणस्वरूपमवगम्यते । कस्मात् परस्परविरोधीनि लक्षणशास्त्राणि (।) ततो व्यवहारेपि विमतिरेव व्यवहारिणां । तथाहि ।

[1.1.2.2,125]

न सर्व्वो व्यवहारेण प्रामाण्यमवगच्छति । प्रमाणलक्षन्तेन परस्परविरोधवत् ।। २१९ ।।

[1.1.2.2,126]

प्रत्यक्षादिप्रमाणेन परलोको न गम्यते । आगमादपरः प्राहेत्यतो न व्यवहारतः ।। २२० ।।

[1.1.2.2,127]

तस्माद् (।)

[1.1.2.2,128]

व्यवहारपरामर्शाच्छास्त्रं मोहनिवर्त्तनं । पूर्व्वापरस्यास्मरणं शास्त्रेणानेन वार्यते ।। २२१ ।।

[1.1.2.2,129]

अतएव शास्त्रेणैव सर्व्वज्ञोक्तेन मोहो निवर्त्तते नान्येनेत्यनेन प्रकारेण सर्व्वज्ञवचनमेव  प्रमाणमिति परमार्थतः
	      सर्व्वज्ञज्ञानमेव प्रमाणं
	      नापरमिति परमार्थः ।

[1.1.2.2,130]

अन्यस्य न प्रमाणत्वं प्रमेयाव्याप्तिसम्भवात् । अव्यापिता न कार्यादिसम्बन्धस्य परिग्रहः ।। २२२ ।।

[1.1.2.2,131]

कार्यकारणभावो ह्यतीतानागतवर्त्तमानकालदेशव्यापिसाहचर्यरूपो न खलु सर्व्वज्ञज्ञानस्य
	      विषयः । वर्तमानसन्निहितदेशमात्रग्रहणात् प्रत्यक्षस्यानुमानस्य (तत्र) चानवतारात् । सर्व्वंज्ञत्वं कथं ज्ञायते शास्त्रकारस्य चैतदुत्तरत्र वक्षयामः ।<pb n="030"/>

{1.1.2.3}



〈(२) अज्ञातार्थप्रकाशकं प्रमाणं—〉


[1.1.2.3,1]

अज्ञातार्थप्रकाशो वा;

[1.1.2.3,2]

अथवेदं प्रमाणलक्षणं (।) प्रकाश्यतेऽनेनेति प्रकाशः । अज्ञातस्यार्थस्य प्रकाशकं ज्ञानं  प्रमाणं । सांवृतन्तु ज्ञानमज्ञातस्यार्थस्य (न)प्रकाशकः । नहि (तेन)
	      कश्चिदज्ञातोर्थः  प्रकाश्यते । ग्रहीतानामेव रूपादीनामनेन पृथग्‌विकल्पनात् । प्रतीत्य परामर्शात् तु तदैकमिति व्यवह्रियते ।

[1.1.2.3,3]

ननु यद्यविसंवादनमन्तरेणाज्ञातप्रकाशनं प्रमाणं (।) द्विचन्द्राद्याकारस्यपि प्रमाणताप्रसङगः । न (।) अर्थग्रहणादसौ हि नार्थः । नन्वर्थत्वमविसंवादे (न) च ज्ञायते ।  ततश्चाविसंवादि ज्ञानमिति तदेव लक्षणमिति कथं लक्षणान्तरं । न (।) सामर्थ्याक्षिप्तस्यालक्षणत्वात् ।

[1.1.2.3,4]

उक्तसामर्थ्यतो यस्य प्रतीतिस्तन्न लक्षणं । तथान्यस्यापि वस्तुत्वप्रभृते
	      र्लक्षणार्थता ।। २२३ ।।

[1.1.2.3,5]

लक्षणं हि यदुपात्तं साक्षात् तदेव । येन तु तल्लक्षणं साध्यते । तदपि सम्भवित्वमात्रेण न लक्षणम् (।) अन्यथा वस्तुत्वादिकमपि भवेत् ।

[1.1.2.3,6]

अथापि स्यात् (।) न वस्तुत्वं तत्रोपयोगि साक्षादन्यथा वा । अविसंवादस्तूपयोग्यर्थत्वज्ञापने ।

[1.1.2.3,7]

सत्त्यमेतत् । तथापि अज्ञानार्थग्रहणेन गृहीतग्राहि प्रत्ययः शक्यः परिहर्त्तुं नाविसंवादिग्रहणेन । तत्राप्यविसंवादग्रहणात् । न चाविसंवादेनार्थत्वगतिः (।) अविसंवादेपि  संवृतिसतामर्थत्वस्यासिद्धेः । कथन्तर्ह्यर्थत्वगतिः । परामर्शादिति मन्तव्यं ।

[1.1.2.3,8]

अथवार्थशब्देनात्र परमार्थ उच्यते । अज्ञातार्थप्रकाश इति परमार्थप्रकाश इत्यर्थः ।  परमार्थश्चाद्वैतरूपता (।) तत्प्रकाशनमेव प्रमाणं । तथा च प्रत्ययादिस्वरूपस्य स्वतो  गतिरिति । उक्तञ्च (।) "प्रामाण्यं व्यवहारेणे" ति ।

[1.1.2.3,9]

तत्र पारमार्थिकप्रमाणलक्षणमेतत् (।) पूर्वं तु सांव्यवहारिकस्य । यद्यज्ञातार्थप्रकाशकं  प्रमाणं सामान्यार्थोप्यज्ञात एव प्रथमभाविना स्वलक्षणज्ञानेन तदुत्तरालभाविना प्रकाश्यते ।  तथा सम्बन्धादिरपीति तस्यापि प्रामाण्यं प्रसज्यते । न च गृहीतग्राहित्वात् स्मृतिरेवैषा ।  अगृहीते स्मरणाभावात् ।

[1.1.2.3,10]

न स्वलक्षणविज्ञानं सामान्यं गृह्णदीष्यते । ग्रहणादगृहीतस्य प्राप्ता सामान्यवित्प्रमा ।। २२४ ।।

[1.1.2.3,11]

तदेवाह ।

[1.1.2.3,12]

स्वरूपाधिगतेः परं ।। ५ ।।प्राप्तं सामान्यविज्ञानं;

[1.1.2.3,13]

प्रमाणमिति सम्बन्धार्थः । स्वसंवेदनेन च सामान्यं ज्ञानात्मभूतं प्रतीयत इत्यत्रा-

[1.1.2.3,14]

विवाद एव । ततो यदि परभूतं ज्ञानात् सामान्यमर्थाभूतं
	      (।) सर्व्वथा तज्ज्ञानं प्राप्तं ।  (न ।)  अत्रोच्यते (।)

[1.1.2.3,15]

अविज्ञाते स्वलक्षणे ।यज्ज्ञानमित्यभिप्रायात् स्वलक्षणविचारतः ।। ६ ।।

[1.1.2.3,16]

सत्यप्यगृहीतग्रहणे सामा/?/न्यज्ञानस्य न प्रमाणता । किङ कारणम् (।) "अविज्ञाते  स्वलक्षणे" (।) यज्ज्ञानं तदेव प्रमाणमभिप्रेतं न सामान्येपि । अज्ञातसामान्यज्ञानं न  प्रमाणम् (।) अपि त्वज्ञातस्वलक्षणज्ञानं । कुत एतत् (।) स्वलक्षणविचारतः । अस्ति  नास्तीति वा व्यवस्थापनार्थं प्रमाणं प्रेक्षावतापेक्ष्यते । स चास्तिनास्तीति वा विचारः  स्वलक्षणस्यैव न सामान्यस्य तत्र पुरुषाणामनादरात् । यत्र च विचारणा तत्र तदुत्तरकालं  तत्स्वभावं वा प्रपद्यते प्रमाणमिति न सामान्ये वृत्तिः प्रमाणस्येति न तत्र प्रमाणं ।

[1.1.2.3,17]

अथ सामान्यानवबोधे कथं तदेवेदमिति ज्ञात्वा प्रवर्तते (।) न (।) सामान्यानवबोधेप्यत्यन्ताभ्यासात् प्रवर्त्तनात् । अथ तत्रापि सामान्यमेव प्रवर्त्तकं (।)अज्ञातस्य प्रवर्त्तकत्वाज्ञानात् ।  ज्ञानेपि तस्य यदि स्वलक्षणं न ज्ञायते न प्रवर्त्तते । स्वलक्षणज्ञाने तु सामान्यापरिच्छेदेप्यभ्यासात् । ततस्तत्राप्रवर्त्तकत्वात् दुन्मुखत्वाभावाच्च न सामान्ये ज्ञानं प्रमाणं ।

[1.1.2.3,18]

भवतु वा प्रवर्त्तकत्वं । तथापि तदुन्मुखत्वाभावान्न तत्र प्रमाणं । स्वसंवेदनेन तु  ग्रहणे स्वलक्षणमेव तदिति स्वलक्षणविषयमेव प्रमाणं । यदा तु पुनरद्वैतं तदा न सामान्यं (।)  तत्र च स्वलक्षप्रतिपत्तेरूर्ध्वं अन्यद्वेति व्यपदेशः ।

[1.1.2.3,19]

"अवित्" । न विद्यते विदस्येति अवित् । क्व(।) ज्ञाते स्वलक्षणे तज्ज्ञानमिति । न खलु पूर्वोत्तरभावे प्रमाणं येन स्वलक्षणज्ञानादुत्तरकालमेतदिति विलक्षणता 
	      वा प्रतीयते ।

[1.1.2.3,20]

स्वलक्षणमेवात्र सर्व्वत्र ज्ञाने प्रतीयते । न च भेद इति ।

[1.1.2.3,21]

किमर्थन्तर्हि प्रत्यक्षानुमानभेदो बाह्यविज्ञानभेदश्च भगवता निर्द्दिष्टः । संक्लेशव्यवदाने चेत्याह । "अभिप्रायात्" अविसंवादाच्च । विनेयज्ञानाभिप्रायात् तमपेक्ष्य
	      स्वसंवेदनमेवैकं प्रत्यक्षं प्रमाणं नापरं । प्रपञ्चविनेयानुरोधात् । यथा यथा विनेयानां तत्त्वमार्गानुप्रवेशः सम्भवी तथा तथा भगवतो देशनेति न विरोधः । कुत एतत् "स्वलक्षणविचारतः" ।  विचार्यमाणं हि सकलमेव विशीर्यते । नाद्वैतादपरन्तत्त्वमस्ति । तदेव क्रमेण भगवता  विचार्यते । अक्रमेण विचारयितुमशक्यत्वात् ।

{1.1.2.4}



〈(३) भगवतः प्रमाण्यम्〉


[1.1.2.4,1]

अथ बहिर्विपरिवर्तमानस्य कथं स्वसंवेदनता  नैतदस्ति ।

[1.1.2.4,2]

बहिरन्तरिति ज्ञानं देशकालाद्यपेक्षणात् । स्वरूपव्यतिरेकेण देशकालवसङ्गतौ ।। २२५ ।।

[1.1.2.4,3]

एतच्च पश्चाद् दर्शयिष्यते ।

[1.1.2.4,4]

भगवतस्तर्हि कथं प्रामाण्यं (।) प्रत्यक्षानुमयोर्हि व्यवहारमात्रेण प्रामाण्यं । न  भगवतः (।) तद्धि परं प्रमाणं ।

[1.1.2.4,5]

अत्रोच्यते ।

[1.1.2.4,6]

तद्वत् प्रमाणं भगवान्;

[1.1.2.4,7]

तथागतो हि भगवान् । तद्वानिति कृत्वा प्रत्यक्षरूप एव भगवान् प्रमाणं पश्चात्  प्रतिपादयिष्यते ।

[1.1.2.4,8]

कुत एतत् प्रतीयते । तदाह ।

[1.1.2.4,9]

अभूतविनिवृत्तये ।भूतोक्तिः साधनापेक्षा ततो युक्ता प्रमाणता ।। ७ ।।

[1.1.2.4,10]

भ्रान्तिनिवृत्त्यर्थं । यतस्तस्य भगवतो "भूतोक्ति"स्ततः स एव सर्व्वज्ञो नापरस्तथा च  प्रमाणं । आह च । "साधनापेक्षा ततो युक्ता प्रमाणता" । भगवत एव न वेदस्य ।  वेदस्य हि न किञ्चिदर्थसम्बन्धे प्रमाणं । अस्य तु भूतोक्तिरेव प्रमाणं प्रमाणविषये ।  अन्यत्र तु वक्ष्यामः ।

[1.1.2.4,11]

अथवा परमार्थतस्तद्वदद्वैतावबोधादेव प्रमाणं भगवानपि न सर्व्वार्थपरिज्ञानतः ।  सर्व्वार्थपरिज्ञानन्तु लोकव्यवहारेण सांवृतमेव । तथा चोक्तं "अद्वयं यानमुत्तमं" ।</div><div label="1.1.3" level="3" n="3">

〈 ३. ईश्वरनिषेध-वार्त्तिकं तृतीयम्〉
<div label="1.1.3.1" level="4" n="1">

〈१ ईश्वरादेरप्रमाण्यम्〉


{1.1.3.1.1}



〈(१) नित्यानित्ययोरप्रमाणता〉


[1.1.3.1.1,1]

ननु यदि प्रत्यक्षानुमानयोरप्रमाणत्वात् सर्व्वज्ञ एव प्रमाणं तदा नित्य एवेश्वरादिको  ज्ञाता प्रमाणं । वेदो वा नित्यः प्रमाणं (।) ततः किमन्यान्वेषणेनेत्याह ।

[1.1.3.1.1,2]

नित्त्यं प्रमाणन्नैवास्ति प्रामाण्याद् वस्तुसङ्गतेः ।ज्ञेयानित्त्यतया तस्या अध्रौव्यात् क्रमजन्मनः ।। ८ ।।

[1.1.3.1.1,3]

नित्त्यादुत्पत्तिविश्लेषादपेक्षाया अयोगः । न खलु सदा स्थायि नित्यं प्रमाणमस्ति  प्रमाणाभावात् । किञ्च (।) वस्तुसतो गतिः प्रमाणं न यस्य कस्य चित् । न च वस्तु  सर्व्वदा विद्यते । येन गतेः सर्व्वदा भावः । ततो ज्ञेयानित्यतया तस्या अपि अध्रौव्यं ।

[1.1.3.1.1,4]

ननु ज्ञेयानित्त्यतया ज्ञानमनित्त्यमिति कुतः । ज्ञेयरूपे व्यापारो वा प्रमाणत्वं ज्ञेयरूपादुत्पत्तिस्तत्स्वभावता वेति न पक्षान्तरसम्भवः । अत्र व्यापृतस्याव्यापृतस्य वा यदि न  विशेषः कथं व्यापारेतरविवेकः ।

[1.1.3.1.1,5]

अथ दर्प्पणस्थानीयं तद् यो य एवार्थः सन्निहितः स एव प्रतिभाती (ति) चेत् ।  अर्थं एव तर्हि स्वसामग्रीतस्तथा भवति न ज्ञातुर्व्यापारः ।

[1.1.3.1.1,6]

अथ निश्चलोन्मिषितलोचनोपि समापततोर्थान् क्रमेण पश्यति (।) न कदाचिदपरापरविलक्षणव्यापाररूपता परोपलक्ष्यते, तथा तस्यापि ।

[1.1.3.1.1,7]

अत्रोच्यते ।

[1.1.3.1.1,8]

व्यापारश्चक्षुषस्तत्राप्यन्वयव्यतिरेकतः । नान्वयव्यतिरेकित्वं स्थाणोर्नित्यस्य विद्यते ।। २२६ ।।

[1.1.3.1.1,9]

तस्मादर्थ एवायम्भूतो नास्य ग्रहणे व्यापारः कस्यचिदिति कथं प्रमाणं ।

[1.1.3.1.1,10]

अथ सोऽर्थो भवतु प्रमाणं
		स तु तत्सम्बन्धीति तेन ज्ञात उच्यते । नैतदुपपन्नं यतः ।

[1.1.3.1.1,11]

सम्बन्धोन्वयपूर्व्वेण व्यतिरेकेण सिध्यति । नित्त्यस्याव्यतिरेकस्य कुतः सम्बन्धसम्भवः ।। २२७ ।।

[1.1.3.1.1,12]

न खलु नित्त्यमव्यतिरेकं क्वचिदुपयोगीति शक्यं विज्ञातुं ।

[1.1.3.1.1,13]

अथ तेन दर्शनादुपयोगः । नतु तदेवेदं परिचोदितं कथन्तेनेति । तस्मिन् सति  तथाभूतमिति तेनेत्युच्यते आकाशादिष्वपि तदिति कथं स एव द्रष्टा । आकाशस्य तदर्थनिर्देशाभावात् स एव द्रष्टा नाकाशादिः ।

[1.1.3.1.1,14]

निर्देशो वचनं तस्मादेतदेव कुतो म/?/तं । सर्व्वथा (ऽ)  व्यतिरेके च कारणत्वं न बुध्यते ।। २२८ ।।

[1.1.3.1.1,15]

अतीतानागतो योर्थः स कथं प्रतिभासते । अतीतत्वेन विज्ञानमित्यतीतं कथम्भवेत् ।। २२९ ।।

[1.1.3.1.1,16]

न च दर्पणसंक्रान्तिरतीतादेः कथन्न च । प्रतिभासस्तथाभूतो दर्प्पणे सति सम्भवी ।। २३० ।।

[1.1.3.1.1,17]

प्रतिभासो न नित्यस्य कार्यामित्युदितं पुरः । आकाशादेरपि प्राप्तं तदर्थग्रहणन्न किं ।। २३१ ।।

[1.1.3.1.1,18]

सर्व्वार्थदर्शने तस्य वचसोऽर्थः क उच्यते । तदनन्तरभावित्वं नियतं चेन्न गम्यते ।। २३२ ।।

[1.1.3.1.1,19]

सर्व्वार्थदर्शनायातः शब्दः सर्व्वस्य वाचकः । विवक्षानियमो नाम न नित्त्यस्योपपत्तिमान् ।। २३३ ।।

[1.1.3.1.1,20]

विवक्षास्ताः पृथग्भूता दर्शनानि तथा पृथक् । कनैकता भवद् द्रष्टु: प्रमाणं स च वः कथं ।। २३४ ।।

[1.1.3.1.1,21]

विवक्षितस्य दृश्यस्य स एव ग्राहको यदि । विवक्षिततदन्यस्य कथमेकत उद्‌ग्रहः ।। २३५ ।।

[1.1.3.1.1,22]

प्रत्यक्षानुमयोरेवमेकता केन नोच्यते । परमार्थत एकत्वं तयोरपि मतं यदि ।। २३६ ।।

[1.1.3.1.1,23]

क्रमेण युगपद् वापि न भेदोस्ति तयोरपि । क्रमेणैवेकरूपत्वं प्रमाणेन प्रतीयते ।। २३७ ।।

[1.1.3.1.1,24]

तेनान्येन च यद् वस्तु ज्ञात्रैकत्वे न मीयते । तदेकमिति किं सत्त्यमसत्त्यत्वे वृथा वचः ।। २३८ ।।

[1.1.3.1.1,25]

अथापि स स्वयं ज्ञात्रा सर्व्वथात्मावगम्यते । केनैष गम्यतामेवमिति वाङ्‌मात्रमेव सः ।। २३९ ।।

[1.1.3.1.1,26]

न स्वसंवेदनादन्यदिति पूर्व्वं प्रसाधितं । ततो न परमार्थोसावीश्वरो नापि संवृतिः ।। २४० ।।

[1.1.3.1.1,27]

अथापि स्याद् (।) यद्यपि ज्ञानं ज्ञेयानित्त्यतया व नित्त्यं यस्तु ज्ञाता स नित्त्यः ।  न चान्यस्यानित्त्यत्वेन्यस्यापि तदिति युक्तमुच्यते । क्रमजन्मनो ज्ञानस्य ज्ञेयानित्यत्वेन (।)

[1.1.3.1.1,28]

नित्यादुत्पत्तिविश्लेषात्;

[1.1.3.1.1,29]

नित्त्यादुत्पत्तेरयोगात् । नित्त्यं व्यापि चाकाशकल्पं न कस्यचित् कारणमिति प्रतिपादितं । तेनैव च स्वरूपेण यदि जनयति सर्व्वदा जनयेद् विशेषाभावात् (।) विशेषे  चानित्त्यत्वं ।

[1.1.3.1.1,30]

अथाविशेषेपि सहकारिभावाभ्यां कार्यस्य क्रम इति चेत् । (न ।)  अपेक्षाया उपयोगात् ।  यदि सहकारिणामेवान्वयव्यतिरेकित्वं तेषामेव कारणत्वन्न तु तस्य । तस्यापि तदपेक्षया  कारणत्वमिति न युक्तं । अपेक्षमाणस्य तदितरावस्थयोर्व्विशेषाभावात् । अपेक्षकत्वं न  प्रतीयते स्वयमपरेण वेति वचनमात्राद् यदि परमेतत् प्रत्येयं । अत एवाह ।

[1.1.3.1.1,31]

अपेक्षाया अयोगतः ।

[1.1.3.1.1,32]

नित्त्यं हि सदैकरूपमपेक्ष्यमाणेनोपकर्त्तुं न शक्यं । न हि तत्रानुपकारिणस्तेनापेक्ष्यतां ।  एवन्तर्हि अनित्त्यं भविष्यति प्रमाणं न तु दानादिसाधनापेक्षं (।) वैराग्यैश्व (र्य)  योगस्य  पूर्व्वपूर्व्वसजातिकारणादुत्पत्तेर्न तत् कदाचिदन्यथाभूतं सदन्यथोत्पत्तिमत् ।

[1.1.3.1.1,33]

अत्रोच्यते ।

[1.1.3.1.1,34]

कथञ्चिन्नोपकार्यत्वादनित्त्येव्यप्रमाणता ।। (९)

[1.1.3.1.1,35]

अनित्त्येपीश्वरे नास्ति प्रमाणता (।) न तत् प्रमाणं । कुत एतत् । "कथञ्चिन्नोपकार्यत्वात्" । यो हि कथञ्चित् केनचिदुपक्रियते उपहन्यते वा (।) तस्य रागाद्यनुभवे  रागादिप्रतिपक्षावबोधादिसम्भवे तद्देशना (।) सत्त्वस्नेहेन करुणया च देशनासम्भवात्  प्रमाणन्तद् भवति लोकस्य । न स्वरूपसत्तामात्रात् । न च तस्येयं व्युत्पत्तिः । न ह्यखण्डितः  पण्डितो भवति ।

[1.1.3.1.1,36]

अथ स्वभावासिद्धिन्तस्य सकलपरिज्ञानं । अयुक्तमेतत् । रागादीनाम(न)नुभवे कथं  संसारप्रपंचस्वलक्षणावबोधः । अनुभवे संसार्येवासाविति कथं प्रमाणता । न रागाद्यवबोधादेव रागादिप्रपंचप्रतिपक्षदेशना रागादियोग एव सर्व्वज्ञता अविनाशिताऽतुलशक्तियोगश्चेति स एव प्रमाणं ।

[1.1.3.1.1,37]

तदप्ययुक्तं ।

[1.1.3.1.1,38]

रागादिप्रतिपक्षस्य देशानाव्यर्थता भवेत् । रागादियोगेपि यदि भवेदैश्वर्थमच्युतं ।। २४१ ।।

[1.1.3.1.1,39]

अथ वस्तुवृत्तमेतन्न रागादियोगितामैश्वर्यसम्भवस्ततस्तत्प्रतिपक्षदेशनेति ।

[1.1.3.1.1,40]

यद्येवं भावनाभावाद् वैराग्यादेरसम्भवः । आकस्मिकन्तस्य कुतस्तदैश्वर्यादि सिध्यतु ।। २४२ ।।

[1.1.3.1.1,41]

न हि यद्वैराग्यादिप्रतिपक्षभावनातो भवतीति ज्ञायते तदन्यथापि भवतीति ज्ञायते ।

[1.1.3.1.1,42]

किंच ।

[1.1.3.1.1,43]

वरप्रदानशक्तिः सा विद्यते तस्य नेदृशी । येनानुष्ठानरहितो ददात्यैश्वर्यमर्थिनि ।। २४३ ।।

[1.1.3.1.1,44]

अथ नास्त्येव सा शक्तिस्तस्यान्यापि कथम्भवेत् । अनुग्रहीतुं शक्तेति प्राप्ता तत्राप्रमाणता ।। २४४ ।।

[1.1.3.1.1,45]

अयमप्यर्थः (।) अनित्येप्यप्रमाणता न विद्यते प्रमाणमस्मिन्नित्यप्रमाणन्तस्य भावोऽप्रमाणता । न तत्र प्रमाणमस्तीति यावत् ।

[1.1.3.1.1,46]

अथाराधनक्रमेण रागाद्युपशमप्रकारेणानुग्रहकार्यसौ धर्म्मोपदेशेनानुग्रहस्यान्यथा  कर्त्तुमशक्यत्वात् (।)

[1.1.3.1.1,47]

तदसत् यतः ।

[1.1.3.1.1,48]

तदुक्तानुष्ठितौ लोकानुग्रहः केन गम्यते । तदुक्तागममात्रा (च्चे)देवमन्योन्यसंश्रयः ।। २४५ ।।

[1.1.3.1.1,49]

आगमोसौ तदुक्तत्वादागमाच्च तदुक्तत्ा । अन्योन्याश्रयतस्तत्र कथमेकतरस्थितिः ।। २४६ ।।

[1.1.3.1.1,50]

किंच ।

[1.1.3.1.1,51]

ईदृशी (तस्य)
		सा शक्तिः कारणात् कुत आगता ।

[1.1.3.1.1,52]

स्वभाव एष तस्येति कुत एतत् प्रतीयतां ।। २४७ ।।

[1.1.3.1.1,53]

नन्वीदृशी तस्य (शक्तिः) सर्वदर्शनानुग्राहकरूपा कुतः कारणादागता । अत्र  वस्तुस्वभावैरुत्तरं वाच्यं यत एवं भवन्तीति चेत् । तथा हि ।

[1.1.3.1.1,54]

इदमेवं न चेत्येतत् कस्य पर्यनुयोज्यतां । अग्निर्दहति नाकाशं कोत्र पर्यनुयोज्यतां ।। २४८ ।।

[1.1.3.1.1,55]

तदेतदसदत्यन्तं ।

[1.1.3.1.1,56]

स्वभावेध्यक्षतः सिद्धे परैः पर्यनुयुज्यते । तत्रोत्तरमिदं वाच्यं न दृष्टेनुपपन्नता ।। २४९ ।।

[1.1.3.1.1,57]

न त्वदृश्ये (।) तथा हि । अत्र वस्तु स्वभावैरुत्तरं वाच्यमिति कोऽर्थः प्रत्यक्षादिप्रमाणसिद्धमेतत् । कथमेतदिति न पर्यनुयोगस्य विषयः । यथा प्रत्यक्षेणोपलब्धो वह्निर्दाह्यं  दहन न पर्यनुयोज्यते कथन्दहतीति । यदि भूतत्वेन व्योमापि दहेत् । अथ स्वभावात्  प्रतिनियतात् तदेश्वरोपि सकलगुणहेतुविकलो गुणवानिति समानं । न समानं (।) दृष्टत्वादग्नेरपरस्य च विपर्ययादिति नेदमुत्तरं । अन्यथा यत्किकिंचदात्माभिमतविधाव (न्य)
		निरुत्तरस्तत्र कृतं (? तः तदुत्तरं वस्तुस्वभा)  वैरिह वाच्यम् (।) इत्थं तथोत्तरं स्याद्  विजयी समस्तः । तस्मादनित्त्येपि(।) अपिशब्दान्नित्त्येप्यप्रमाणतेति सूक्तं ।

{1.1.3.1.2}



〈(२) ईश्वरदूषणम्〉


[1.1.3.1.2,1]

नन्वस्ति
		प्रमाणं ।

[1.1.3.1.2,2]

स्थित्वा प्रवृत्तिं संस्थानविशेषार्थक्रियादयः । कार्यात्मानः कथं कार्यात् कारणस्याप्रसिद्धता ।। २५० ।।

[1.1.3.1.2,3]

अन्यथान्यस्यापि करणस्यानुमानं न स्यात । तथा हि । यद् वस्तु स्थित्वा स्थित्वा  प्रवर्त्ततेऽभिमतसाधनाय तद् बुद्धिमत्कारणाधिष्ठानाद् (।) यथा वास्यादि द्वैधीकरणादौ (।)  न खलु वास्यादयः स्वयमेव प्रवर्त्तन्ते । प्रवर्त्तने वा सदा प्रवर्त्तनं भवेत् । स्थित्वा च  प्रवर्त्तनम (भिमतं) प्रेक्षावता केनचित् प्रवर्त्तकेन भवितव्यं । यथायत्नं (सं) स्थानविशेषपारिमाण्डत्यादियोगि तच्चेतनावदुत्पादितं तद् यथा घटादिकं । तथा यदर्थक्रियाकारि  तच्चेतनावत्पदार्थप्रेरितं, तद् यथा घटादयः । अत्राह ।

[1.1.3.1.2,4]

स्थित्वा प्रवृत्तिसंस्थानविशेषार्थक्रियादिषु ।इष्टसिद्धिरसिद्धिर्व्वा दृष्टान्ते संशयोथवा ।। (१०)

[1.1.3.1.2,5]

य एते कार्यहेतुत्वेनाभिमताः स्थित्वा प्रवृत्त्यादयो नैते सम्यग्घेतवः । यत एषु सत्स्वपीष्टस्यैव सिद्धिः सिद्धसाधनं । न च सिद्धः पक्षो भवतीति ।  असिद्धस्य पक्षत्वात्  यत्र हि विवादस्तत्साधनाय साधनोपन्यासो युक्तः । कर्म्मलक्षणचेतनाधिष्ठितं च सकलमिष्यते ।  यतः (।)

[1.1.3.1.2,6]

"कर्म्मजं लोकवैचित्र्यं चेतना मानसं च तत् ।"

[1.1.3.1.2,7]

ननु कर्म्मजमेवेति न साध्यते (।) कर्म्मव्यतिरिक्तेश्वरचेतनाधिष्ठितत्वस्य
		साधनात् ।  तथा चाह । "तच्चेश्वरचोदनाभिव्यक्ताद् धर्म्मादेव" ।
		न चेश्वरचोदनाधिष्ठित
		कर्म्मपूर्वकत्वसाधने सिद्धसाधनं ।

[1.1.3.1.2,8]

नैतदस्ति । कर्म्मं चेच्चेतनारूपमस्ति
		तदा परचेतनासाधनं व्यर्थं । तत् किलाचेतनं  तत् प्रवर्त्तितुमशक्तं । इदन्तदिति निरूप्य प्रवृत्तिदर्शनात् । ततः स्वयं वा निरूप्य प्रवर्तितव्यं निरूपकप्रेरणया गत्यन्तराभावात् । तत्राचेतनानां स्वयं निरूपणाभावात् । परनिरूपणमपि यदि न स्यादप्रवर्त्तनमेव प्रसक्तं । तस्मात् प्रेरकेन चेतनावतान्येन भवितव्यमित्यभिप्रायः । तत्र (।)

[1.1.3.1.2,9]

चेतना कर्म्मरूपैव प्रवृत्तेर्यदि कारणं । निरूपणेपि न परं तन्निरूपणमिष्यते ।। २५१ ।।

[1.1.3.1.2,10]

तथा चासिद्धो दृष्टान्तः ।

[1.1.3.1.2,11]

चेतनावत्कृतत्वेपि नेश्वरेण घटादयः । कृताः प्रयोजनाभावादन्यथेशोपि सेश्वरः ।। २५२ ।।

[1.1.3.1.2,12]

स्वस्यामर्थंक्रियायामित्यनवस्था (प्रवर्त्तते)

[1.1.3.1.2,13]

अथ प्रवर्त्तते सोपि कुलालादिः प्रवर्त्तितः (।) अज्ञानादीश्वरस्तज्ज्ञो न सोन्येन प्रवर्त्तितः ।। २५३ ।।

[1.1.3.1.2,14]

अज्ञो जन्तुरनीशोयमात्मनः सुखदुःखयोः । ईश्वरप्रेरितो गच्छेत् स्वर्ग्गं वा श्वभ्रमेव वा ।। २५४ ।।

[1.1.3.1.2,15]

अज्ञो हि चेतनावानपि निरूपणासमर्थं: । स घटादिवदपरेण निरूपणासमर्थत्वादपरेण  प्रेर्यते नेश्वरस्तस्य निरूपणासमर्थत्वादिति नानवस्था ।

[1.1.3.1.2,16]

तदप्यसत् ।

[1.1.3.1.2,17]

कर्त्तृत्वसिद्धौ सर्व्वज्ञत्वसिद्धिः पुनस्ततः
		(।) कर्त्तृत्वमित्यवस्थायामत्रान्योन्याश्रयो महान् ।। २५५ ।।

[1.1.3.1.2,18]

यदि हि सर्व्वस्य कर्त्तासाविति प्रसिध्यति परमेश्वरस्तदास्य स्यात् सर्व्वज्ञता नान्यथा ।  सर्व्वज्ञतायाञ्च प्रेरकत्वमन्यथा तस्याप्यपरः प्रेरक इति सैवानवस्था ।

[1.1.3.1.2,19]

किञ्च । यद्यसौ सर्व्वज्ञः किमज्ञं जनमसद्व्यवहारे
		प्रवर्त्तयति । विवेकवन्तो हि  सदुपदेशदायिनो दृष्टाः । स तु विपर्ययप्रवृत्तमपि जनं जनयति । तत् कथं प्रमाणं ।

[1.1.3.1.2,20]

अथोपदेशमसौ सन्तमेव करोति तेन प्रमाणम् (।) अधर्म्मकारिणन्तु फलमसदनुभावयति । तत उचितफलदायी विवेकवानेव ।

[1.1.3.1.2,21]

तदप्यसत् । यस्मात् ।

[1.1.3.1.2,22]

अधर्म्मकरणेप्येष वर्त्तयत्येव जन्मिनः । अयुक्तं कारयित्वासौ कथं युक्ते प्रवर्त्तयेत् ।। २५६ ।।

[1.1.3.1.2,23]

प्रथमन्तावत् पाप एव प्रवर्त्तयति (।) ततस्तद्‌व्यावर्त्तनाय धर्म्म इति केयं प्रेक्षापूर्वं  कारितेश्वरस्य । तदिदमायातं प्रक्षाल्यपरित्यक्ष्यामीति ।

[1.1.3.1.2,24]

अथ पापे प्रवर्त्तयति तत्कर्म्माधिष्ठित एवासौ तथा सति प्रेक्षाक्रियाहानिः । तदपि  कर्म्म कस्मात् कारयतीति समानः प्रसंगः ।

[1.1.3.1.2,25]

अथाधर्म्ममसौ न कारयति । अधर्म्मकारिणन्तु तत्फलमनुभावयति । तदम्येश्वरवत् ।

[1.1.3.1.2,26]

तदप्यसारं ।

[1.1.3.1.2,27]

अशक्त्यान्येश्वराः पापप्रतिषेधं न कुर्व्वते । स त्वत्यन्तमशक्तेभ्यो व्यावृत्तमतिरिष्यते ।। २५७ ।।

[1.1.3.1.2,28]

अथाशक्त एवासौ तथा सति (।)

[1.1.3.1.2,29]

नेश्वरेण कृतं सर्व्वमिति वक्तव्यमुच्चकैः । पापवत् स्वार्थकारित्वाद्धर्म्मादिरपि किन्ततः ।। २५८ ।।

[1.1.3.1.2,30]

किञ्च ।

[1.1.3.1.2,31]

अधर्म्मस्य फलं भुंक्ते लोकः किं नेश्वराद् विना ।

[1.1.3.1.2,32]

विनापि यदि कस्तस्य कारणत्वं प्रकल्पयेत् ।। २५९ ।।

[1.1.3.1.2,33]

अथ तस्माद् विनाऽधर्म्मंफलं भुंक्ते न कश्चन । प्रेक्षावान् कथमेतस्मिन् प्रवर्त्तेत निरर्थके ।। २६० ।।

[1.1.3.1.2,34]

क्रिडार्था तस्य वृत्तिश्चेत् प्रेक्षापूर्वक्रिया कुतः । एकस्य क्षणिका तृप्तिरन्यः प्राणौर्वियुज्यते ।। २६१ ।।

[1.1.3.1.2,35]

किञ्च ।

[1.1.3.1.2,36]

शास्त्रान्तराणि सर्व्वाणि यदीश्वरविकल्पतः । सत्त्यासत्त्योपदेशस्य प्रमाणं दानतः कथं ।। २६२ ।।

[1.1.3.1.2,37]

सकलशास्त्रलक्षणपरस्परविरोधबाधितसत्त्यासत्त्योपदाना(? देशा) दसौ प्रमाणमिति  महदद्भूतं प्रामाणिकत्वञ्च ।

[1.1.3.1.2,38]

अथ न सकलशास्त्रार्थक्रिया तदा शास्त्रान्तरवदेव नेश्वरेण सर्व्वं व्यधायि ।

[1.1.3.1.2,39]

अथ धर्माधर्म्मप्रेरितोसौ सकलमेव करोति नान्यथा पदार्थसम्भवः । तथा सति  सर्व्व एवात्मा प्राकृतजनानां धर्म्माधर्म्मादि
		प्रेरणादेव करिष्यतीति व्यर्थमीश्वरकल्पनं ।

[1.1.3.1.2,40]

सर्व्वस्य कर्त्ता नात्मा चेत् सर्व्वस्येति यदीष्यते ।

[1.1.3.1.2,41]

तस्य सर्व्वस्य कर्त्तृत्वं क्वोपयोगं प्रयास्यति ।। २६३ ।।

[1.1.3.1.2,42]

सर्व्वैरेवात्मभिः सर्व्वकरणे किं प्रहीयते । तथा बहुभिरेकस्य बहूनां चैकतः क्रिया ।। २६४ ।।

[1.1.3.1.2,43]

अथैक एव सर्व्वस्य कारकः कश्चिदिष्यते । सर्व्वज्ञतान्यथा न स्यादिति नान्यस्य कर्त्तृता ।। २६५ ।।

[1.1.3.1.2,44]

प्रधानभूतः कर्त्तासौवरप्राप्तिः ततोर्थिनां । न हि सर्व्वज्ञतामात्रादस(?श)
		क्तः सेव्यते परैः ।। २६६ ।।

[1.1.3.1.2,45]

तदप्यसत् ।

[1.1.3.1.2,46]

अर्थानर्थक्रियाशक्तो गुडगोरसकारकः । सर्व्वज्ञोपि न सेव्यत्वं प्रयात्यनुपकारतः ।। २६७ ।।

[1.1.3.1.2,47]

सर्व्वज्ञत्वे प्रसिद्धे च शक्तत्वे सर्वकारकः । सर्व्वकारकतायाश्च तस्य सर्व्वंज्ञता पुनः ।। २६८ ।।

[1.1.3.1.2,48]

असर्व्वज्ञस्य कर्त्तृत्वे दर्शने सर्व्ववित् कथं । तस्माद् दृष्टान्ततः सिध्येत् तथा चेत् प्रेक्षताक्षतिः ।। २६९ ।।

[1.1.3.1.2,49]

न चाज्ञता
		कुलालादेः स्वकार्य्येस्ति वृथेश्वरः । कर्म्मंसामर्थ्यसिद्धौ च नोपयोगः कथं क्रिया ।। २७० ।।

[1.1.3.1.2,50]

जानानोपि कुलालादिः प्रेर्यमाणो यदि क्षमः । ईश्वरोपि तथान्येन प्रेर्यः स्यादविशेषतः ।। २७१ ।।

[1.1.3.1.2,51]

अथ सर्व्वज्ञतासिद्धिमात्मनोभिलषन्नसौ । सर्व्वस्य प्रेरको जातस्तदेतत् केन गम्यतां ।। २७२ ।।

[1.1.3.1.2,52]

किञ्च ।

[1.1.3.1.2,53]

स्वयं निरूप्य यः कर्त्ता तत्राकारक ईश्वरः । ईश्वरादेव सर्व्वस्य बुद्धिरित्यप्रमाणकं ।। २७३ ।।

[1.1.3.1.2,54]

हेतुत्वमुपदेशादेरुपदेष्टुस्तदन्यतः । उपदेश इत्यनादित्वात् समाप्तं सर्व्वमीहितं ।। २७४ ।।

[1.1.3.1.2,55]

तस्मात् स्थित्वा
		प्रवृत्तानामीश्वरप्रेरणं कुतः । प्रधानपुरुषादीनान्नातः कर्त्तृत्वनिश्चयः ।। २७५ ।।

[1.1.3.1.2,56]

संस्थानसङ्गतत्वादिति
		चायमप्यहेतुः । न हि संस्थानं सकलमेव पुरुषपूर्व्वकं  दृष्टं (।) बीजादिकारणविशेषमात्रेणापि तस्य दृष्टेः । वृक्षादिसंस्थानवत् । तत्र यथा (।)

[1.1.3.1.2,57]

वृक्षादीनां हि संस्थानमचिद्धेतुसमन्वयि । तथा घटादि तद्वत् स्यात् प्रधानाद्यप्रवर्त्तितं ।। २७६ ।।

[1.1.3.1.2,58]

यथा हि बीजमुत्पन्नं वृक्षतो वृक्षकारणं । तथा घटोपि मृत्पिण्डाद् घटादेरप्रवर्त्तितात् ।। २७७ ।।

[1.1.3.1.2,59]

कुलालादिः पुनस्तस्य साक्षी सततमिष्यते । शरीरवर्ण्णसंस्थानमन्यतस्तादृगुद्भवात् ।। २७८ ।।

[1.1.3.1.2,60]

न कुलालादिस्तस्य संस्थानादेर्जनकः । न खलु बीजविजातीयं संस्थानमुत्पादयितुं  वृक्षस्य सुशिक्षितोपि चेतनावान् समर्थः ।

[1.1.3.1.2,61]

ननु(न) 
		मृत्पिण्डस्य संस्थानं कुलाल उत्पादयन्नुपलभ्यते । न (।) मृत्पिण्डस्यापि  तादृशत्वात् । तादृग्‌वर्ण्णसंस्थान (रूप) एव मृत्पिण्डः । यथा वटबीजं वटवृक्षवर्ण्णसंस्थानवत् । तदपि कथमिति चेत् । अत्रोच्यते ।

[1.1.3.1.2,62]

वर्ण्णसंस्थानरूपत्वं बीजे यदि न शक्तितः । कार्ये कुतस्तदायातं बीजहेतोरभावतः ।। २७९ ।।

[1.1.3.1.2,63]

ईश्वरस्तस्य कर्त्ता चेद् बीजात् किन्न तदन्यतः । इति पूर्व्वं प्रतिक्षिप्तं हेतुस्तस्येश्वरः कथं ।। २८० ।।

[1.1.3.1.2,64]

बीजकारणं हि वृक्षस्तदानीं बीजकालकार्ये
		नास्ति । ततो न तस्य संस्थाकारणत्वं ।  नापीश्वरस्य । विजातीयवृक्षकारणवीजादसंभावादीश्वरस्य तत्कारणत्वे किमिति न विजातीयबीजादपि तद् वृक्षसंस्थानं । तस्माच्छक्तिरूपेण विद्यमानमेव वृक्षबीजे वृक्षसंस्थानमाविर्भवति ।  यथान्धकारव्यवस्थितो बालदारकः
		प्रदीपात् । तथा मृत्पिण्डादपि संस्थानमाविर्भंवति  कुलालात् । कुलालस्यापि घटादिविधाने संस्थानं शक्तिरूपेण संस्थितं संस्थानादेव । ततः  कुलालादिः पुरुषः साक्षिभूत एवोपभोक्ता । न तस्य व्यापारः कश्चित् । तदपुभोगेच्छया  तथा तथा शक्तिरूपस्य प्रधानस्य प्रवृत्तेः । तथा चाह ।

[1.1.3.1.2,65]

पुरुषोपभोगसिध्यर्थं प्रधानस्य प्रवर्त्तनं । सामाजिकार्थसिद्ध्यर्थं नटरङ्गक्रिया यथा ।। २८१ ।।

[1.1.3.1.2,66]

ततश्च बुद्धिमत्कारणविपर्ययस्य प्रसिद्धिः । अथ प्रतिपुरुषमात्मनां भेदादपरेण  रागादिरहितेनात्मना सर्व्वेषामीश्वरेण भवितव्यं । अन्यथा प्रतिनियतवर्ण्णंसंस्थानादयः संसारिपुरुषाणां केनोपदर्शिताः । यत्रोपभोगेच्छ्या प्रधानस्य प्रवृत्तिः । उक्तमत्र ।

[1.1.3.1.2,67]

यथा सामाजिकानामनाद्युपदेशदर्शनाद् दिदृक्षा विनिवृत्यर्थं नटस्य नाटकप्रयोगः तथा  संसारिपुरुषाणमपि ।

[1.1.3.1.2,68]

क्षीरस्य कथमज्ञात्वा वत्सवृद्ध्यै प्रवर्त्तनं । तथेदमपि किं नेष्टं प्रधानस्य प्रवर्त्तनं ।। २८२ ।।

[1.1.3.1.2,69]

तस्मात् पर्यंवसाने सुखाद्यर्थितरूपतादर्शनात् सुखादिरूपेण सकलस्य कारणेन  भवितव्यं । तावता परिसमाप्तमिति नेश्वरसिद्धिः । (अ) 
		युक्तञ्चैंतत् ।

[1.1.3.1.2,70]

अप्रेक्षापूर्वकत्वस्य पदार्थेषूपलब्धितः । अचेतनत्वन्तद्धेंतोरिति युक्तिविदां नयः ।। २८३ ।।

[1.1.3.1.2,71]

अप्रेक्षावत्पदार्थानां कारणं न न युक्तिमत् । छागादीनां पुरीषादेर्वर्त्तुलीकरणेन किं ।। २८४ ।।</div>

{1.1.3.2}



〈२—प्रधानकारणतानिरासः—〉


[1.1.3.2,1]

प्रधानमेव तर्हि कारणं भविष्यतीति सांख्याः :

[1.1.3.2,2]

अत्रेदमुच्यते ।

[1.1.3.2,3]

अन्वयश्चेत् सुखादीनां वस्तुत्वाच्चेतनत्वतः । पुरुषाणां ततस्तत्त्वं कारणं न किमिष्यते ।। २८५ ।।

[1.1.3.2,4]

नतु वर्ण्णादि संस्थानं प्रधानस्यास्ति भाविकं । वर्ण्णादि
	      कार्यकरणं प्रधानस्य मतं कथं ।। २८६ ।।

[1.1.3.2,5]

अथापि शक्तिरूपेण सर्व्वमत्रोपगम्यते । सर्व्वशक्त्यात्मकं वस्तु प्रधानमिति कथ्यते ।। २८७ ।।

[1.1.3.2,6]

तस्यादृष्टस्य तादृक् च कारणत्वानुमानवत् । कार्य हि कार्यान्तरतः कार्यत्वादन्यकार्यवत् ।। २८८ ।।

[1.1.3.2,7]

न खलु कारणमकारणमुपलभ्यते । तत उपलब्धरूपानुसरणेनैव कारणकल्पना ।

[1.1.3.2,8]

अथ भेदानामन्वयादन्वयिना केनचित् तद्‌रूपेण कारणेन भवितव्यं । कारणस्य तु न  केनचिदन्वय इति कथमन्वयस्यापरं कारणं । घटशरावादीनां हि भेदे मृद्‌रूपान्वयादेकमृत्पिण्डपूर्व्वंकता । न तु मृत्पिण्डस्यापरमृत्पिण्डपूर्व्वकतैकत्वान्मृत्पिण्डस्य । मृत्पिण्डदण्डादीनामप्यपरमेकं यावदेकमेवान्ते(न्वयि) ।

[1.1.3.2,9]

तदप्यसत् । उक्तं
	      सत्त्वादीनां पुरुषाणाञ्चापरं कारणं प्राप्तं (।) भवतु तर्ह्येकमेव  किमपि कारणं (।)

[1.1.3.2,10]

तदप्यसत् ।

[1.1.3.2,11]

त्रिगुणादिरूपता तस्य प्रधानस्य न सिध्यति । वस्तुत्वेनान्वयाद् वस्तु कारणं किमपीक्ष्यतां ।। २८९ ।।

[1.1.3.2,12]

वस्तु वस्त्वित्यन्वयात् कार्याणां वस्तुरूपता कारणस्य । न च मृदादिरूपादपरा  वस्तुरूपता । ततोमृदादिरूपतैव कारणस्य प्राप्ता । तथा सति सर्व्वात्मकं प्रधानमिति प्राप्तं ।

[1.1.3.2,13]

नैतदस्ति ।

[1.1.3.2,14]

कारणानुगतं कार्यं स्वरूपेण न सर्व्वथा । अन्यथाभूतवह्नयादेर्धूमादिर्दृश्यतेन्यथा ।। २९० ।।

[1.1.3.2,15]

कारणं हि तत् तस्य यद्यदन्वयव्यतिरेकावनुवर्त्तते न तु तद्रूपं । तथा च वह्नेर्धूमो  मेघादिभ्यो जलमिति । तत्र नास्ति सरूपतेति न कार्यकारणभावः स्यात् ।

[1.1.3.2,16]

अथ तत्राप्यस्ति सरूपं किमपि कारणं तथाभूतकार्यत्वादेवानुमीयतां । अनुमीयतां  यदि सारूप्येण कार्यकारणभावस्य प्रतिबन्धोस्ति । न चास्ति व्याप्तेरभावात् । येन  व्यभिचारस्तस्यापि पक्षीकरणमिति चेत् (।) एवन्तर्हि न किञ्िचदनैकान्तिकं नाम स्यात् ।  येन येन व्यभिचारस्तमेव पक्षीकुर्यादिति । तस्मादनवस्थाप्रसङ्गादसदेतत् ।

{1.1.3.3}



〈३. न कर्मकारणता〉


[1.1.3.3,1]

अथाप्युच्यते
	      (।)

[1.1.3.3,2]

कर्म्मणां परिणामोयमिति सिद्धमिदं कुतः ।अन्वयव्यतिरेकित्वं कर्म्मंणोपि न विद्यते ।। २९१ ।।

[1.1.3.3,3]

न खलु कर्म्मापि शुभाशुभादिकमस्य जगतो वैचित्र्यस्य कारणमिति ज्ञायते । आस्तान्तावदेतदित्यन्यदुच्यते । यदुक्तं रागादिमानपि सकलशक्तियुक्तो भविष्यति । ततः क्रीडाद्यर्थं  जगद्वैचित्र्यकरणं ।

[1.1.3.3,4]

तत्रोच्यते ।

[1.1.3.3,5]

अज्ञानां रागिणां क्रीडारसः शुद्धात्मनां नहि ।किचिंन्मात्रविशुद्ध्यापि नार्यः क्रीडासु वर्त्तते ।। २९२ ।।

[1.1.3.3,6]

नरकादिभयादन्यो नार्यः क्रीडासु वर्त्तते । तस्य त्वेतद् भयं नास्ति कस्मात् ताभ्यो निवर्त्तते ।। २९३ ।।

[1.1.3.3,7]

रागादिभ्यो यदा दुःखं नरकादिषु वर्त्तते । तस्य तन्नास्ति केनेदं भवतः सुहृदोच्यते ।। २९४ ।।

[1.1.3.3,8]

भावनातः समुद्‌भूता वासीचन्दनकल्पना । नरकादिभयं दुःखन्न
	      बाधत इति स्थितिः ।। २९५ ।।

[1.1.3.3,9]

एवमेव तदुद्‌भूतमिति युक्तमिदन्न च ।स्वाभाविकत्वे तत्तस्य जगत् स्वाभाविकं भवेत् ।। २९६ ।।

[1.1.3.3,10]

तस्यैवैकस्य तदिदं व्यक्तमीश्वर
	      चेष्टितं ।

[1.1.3.3,11]

किंच ।

[1.1.3.3,12]

ईश्वरादीश्वरत्वस्य प्राप्तिस्तस्यापि सान्यतः ।तदन्यस्यापि सान्यस्मान्न स्वाभाविक ईश्वरः ।। २९७ ।।

[1.1.3.3,13]

उत्कर्षोस्ति गुणानां चेत् शक्रब्रह्मत्वसम्भवे । ईश्वरत्वमपि प्राप्तं नास्ति नित्त्येश्वरस्थितिः ।। २९८ ।।

[1.1.3.3,14]

अथैतदपि नास्त्येव संसारी नेश्वरस्ततः । अत्र यस्य प्रतिक्षेपस्तस्यान्यत्रापि का क्षमा ।। २९९ ।।

[1.1.3.3,15]

यो हि ग्राममेव मुष्णाति साधुजनसमवाये तस्यारण्ये त्राणासम्भविनि का क्षमा ।  तथा यस्तारतम्यसम्भविन्यामवस्थायां तदनुगमने प्रकर्षसम्भवं प्रत्याचक्षीत । तस्य निरनुगमे  वस्तुनि न प्रतिक्षेप इति क एवं प्रत्येति । तस्मात् ।

[1.1.3.3,16]

संस्थानसङ्गमाद् भावाः कृता कर्त्रेति सिध्यति । अहेतुगुणयुक्तस्य कुत एव तु सिद्धता ।। ३०० ।।

{1.1.3.4}



〈४. न परमाण्‌वादिकारणता〉


[1.1.3.4,1]

गुणतारतम्यदर्शंनाद (भि) 
	      योगविशेषात् सामर्थ्यसम्भवः प्रागसमर्थानामपि पक्षादिति युक्तमेतत् । अत्यन्तविलक्षणस्य तु स्वभावसिद्धसामर्थ्यात्मनोनुगमरहितस्य साधनासम्भव एव ।

[1.1.3.4,2]

किंच ।

[1.1.3.4,3]

संस्थानं हि नामेदं वस्तुवृत्तेन सिद्धिमत् । भ्रान्तिमात्रस्य सद्भावात् परमाणव एव ते ।। ३०१ ।।

[1.1.3.4,4]

न खलु परमाणुभ्यो व्यतिरिच्यमानशरीरं द्रव्याश्रितमस्ति । परमाणव एव  केवलास्ततो वैधर्म्येण परमाणव इति कथमुच्यते ।

[1.1.3.4,5]

अथ लोकप्रतीतिमात्रव्यवस्थापितं तदुपादीयते । तदप्ययुक्तं । कल्पनारचितमात्रस्यासाधनत्वात् । अथ परमाणव एव तेन रूपेणोच्यन्ते(।) तथा सति परमाणवोपि कार्या एव(।)  ततः कार्यंत्वादेवेत्ययमेव हेतुरुपन्यासार्हः । अथ तत्राभूत भ्रान्तिजनकाः परमाणव एव  तथोच्यन्ते । एवन्तर्हि (।)

[1.1.3.4,6]

परमाणवः स्वरूपेणाव(?)भासन्ते यदि भावतः । ईश्वरस्य कथं बुद्धिः संस्थानकरणं मम ।। ३०२ ।।

[1.1.3.4,7]

निरूप्य करणन्तस्य यदि नास्तीति भण्यते । सर्व्वज्ञता कथन्तस्य निरूप्य करणे सति ।। ३०३ ।।

[1.1.3.4,8]

परोपगमनेनाथ संस्थानस्य निरूपणं । स्वयमप्रतिपन्नस्य परोपगमनं कुतः ।। ३०४ ।।

[1.1.3.4,9]

अथावयविसद्भावादिदमुत्तरमुच्यते । निरूपयिष्यते पश्चादेतदत्यन्तदुर्घटं ।। ३०५ ।।

[1.1.3.4,10]

अथवा दृष्टान्ते संशयः । तेनैवेश्वरेण संशयोऽनैकान्तिकता संस्थानस्य(ा/?/) 
	      सिद्धत्वात् । स्वरूपमेवार्थक्रियाकारिहेतुत्वेनोपादीयते । तच्च तथा स्वरूपमीश्वरस्यापीति  तेनैव(ा) नैकान्तः । न हि स ईश्वरः स्थित्वा स्थित्वा प्रवर्त्तते अर्थक्रियाकारी वान्येन  प्रेर्यमाणः । अथासौ स्वयमेव शक्तस्ततः परेण न प्रेर्यते । कुलालादयोपि यत्र शक्ताः  परेण प्रेर्यन्त इत्ययुक्तमेव । तेऽसमर्था एवेति चेत् । दृष्टस्य समर्थत्वेन कथमसामर्थ्यं (।)  तस्यापि तर्हि दृष्टस्यानुमानेन समर्थतास्ति । अनुमानेनापरानुमाने न कुलालस्य सामर्थ्यं  केवलस्येति चेदीश्वरस्य अपरेश्वरानुमानमित्यनवस्था ।

[1.1.3.4,11]

किंच ।

[1.1.3.4,12]

संस्थानं परमाणूनां नास्तीत्येतत् कुतो मतं । तत्त्वादेवेति चेदेतत् कुतस्तत्त्वं प्रतीयतां ।। ३०६ ।।

[1.1.3.4,13]

नहि परमाणूनां परमाणुत्वमेवंविधमवगतं येन संस्थानाभावः ।

[1.1.3.4,14]

अथैवमुच्यते । यत् स्थूलं तदवयवोपचयपूर्व्वकं यथानेकविन्दुसमाहाररूपो जलसंघातः ।द्व्यणुकपर्यन्तं च स्थूलन्ततोनेकसंघातरूपमिति परमाणुसिद्धिः ।

[1.1.3.4,15]

तदप्यसत् ।

[1.1.3.4,16]

अष्टाणुकात् परं रूपमस्तीति कुतो गतिः ।
	      एतदष्टाणुकं रूपमन्यथा वेति का प्रमा ।। ३०७ ।।

[1.1.3.4,17]

दृष्टत्वे परमाणूनां तत्संख्या स्याद् विनिश्चिता । अथ स्थूलं तदत्यन्तं तेन तद् द्व्यणुकं/?/न हि ।। ३०८ ।।

[1.1.3.4,18]

द्व्यणुकादि यदा(ऽ)
	      दृष्टं किमपेक्ष्यास्य पीनता । अनुमीयमानापेक्षा चेदनवस्था प्रसज्यते ।। ३०९ ।।

[1.1.3.4,19]

अनुमीयमानसापेक्षा सर्व्वस्य स्थूलता भवेत् । अथापि दृश्यं यद् रूपं पर्यन्तेणुरसौ मतः ।। ३१० ।।

[1.1.3.4,20]

वर्त्तुलत्वादिसंस्थानं तस्य किं नोपलभ्यते । परमाणुर्न सिद्धश्चत् कुतोवयविसम्भवः ।। ३११ ।।

[1.1.3.4,21]

सिद्धिश्चेद् परमाणूनां कुतोवयविसम्भवः । एकदेशेन संसर्ग्गः परमाणुरसौ कथं ।। ३१२ ।।

[1.1.3.4,22]

एकदेशेन संसर्ग्गे सर्व्वस्यैवोपलभ्यते । ततः संसग्गसद्भावात् नाणुः स्थूलपदार्थवत् ।। ३१३ ।।

[1.1.3.4,23]

अथापि स्यात् (।) द्वयोःपरमाण्वोः संयोग उपजायते पदार्थान्तरं न तु संस्पर्शः सर्व्वात्मनैकदेशेन वा ।

[1.1.3.4,24]

तदप्यसत् ।

[1.1.3.4,25]

असंसर्ग्गेपि संयोगो यदि कुतः  स एव सः । कथमेकघनाकाराः परमाणुषु संविदः ।। ३१४ ।।

[1.1.3.4,26]

अथान्योवयवी
	      तत्र तत्रैकाकारता धियां । नित्त्यत्वात् परमाणूनां सान्तराणां दृशिर्भवेत् ।। ३१५ ।।

[1.1.3.4,27]

यदि नामास्मदादीनामदृश्याः परमाणवः । ईश्वरस्याक्षदृश्यत्वन्तेषां नैव(हि) सम्भवि ।। ३१६ ।।

[1.1.3.4,28]

अथद्वयमसौ पश्येत् समवायः कथम्भवेत् । भ्रान्ततैव जनस्य स्यात् तथा सत्यन्यथेक्षणात् ।। ३१७ ।।

[1.1.3.4,29]

अवयवसंयोगपूर्व्वकञ्च स्थूलमिति कुत एतत् । यदि नाम मृत्पिण्डादावुपलब्धमङकुरादौ तु नोपलभ्यत एव । तथा हि ।

[1.1.3.4,30]

वटस्य बीजमत्यल्पं तत्कार्यंमतिपीवरं । तत्रावयवसंयोगः प्रागभावे कथं भवेत् ।। ३१८ ।।

[1.1.3.4,31]

विद्यमानानामेवावयवानां संयोग इति समयः । न च स्थूलरूपकाण्डादेः प्राक्  तदवयवानामुपलम्भस्ततः कथं संयोगः । कुतश्चावयवीति सकलमन्धकारनर्त्तनं ।

[1.1.3.4,32]

अथाकाशदेशव्यापितः परमाणवो दृष्टसहायाः सञ्चीयन्ते ।

[1.1.3.4,33]

तदयुक्तं ।

[1.1.3.4,34]

सञ्चीयन्ते स्थिताः सन्तः किमपूर्व्वोदयस्ततः । कारणादिति सर्व्वेषामत्र संदेह एव नः ।। ३१९ ।।

[1.1.3.4,35]

अथादृष्टोपि दृष्टान्तादस्तीत्येव प्रतीयते । प्रदीपदृष्टान्तबलात् सांख्यदर्शनमागतं ।। ३२० ।।

[1.1.3.4,36]

तत एवेश्वरः कर्त्तेत्येतद् दूरतरं गतं । व्यञ्जकश्च प्रदीपादिरचेतनतया गतः ।। ३२१ ।।

[1.1.3.4,37]

अचेतनाद् व्यक्तिरिति कथमीश्वरसाधनं । चेतनाधिष्ठितः सोपीत्यत्र प्राक्‌कृतमुत्तरं ।। ३२२ ।।

[1.1.3.4,38]

तस्माद् यतो यतो यद् यत् तत्तदस्तु ततस्ततः । किञ्चिच्चेतनतःकिञ्चिदन्यतश्चेति निश्चयः ।। ३२३ ।।

[1.1.3.4,39]

पीतमप्यन्यथा शुक्लं वस्तुत्वादन्यशुक्लवत् । प्रत्यक्षबाधतो नेति सोत्र नेति कुतो मतिः ।। ३२४ ।।

[1.1.3.4,40]

मम नास्तीति नैवासौ तवादृष्टिर्नहि प्रमा । तवादृष्टिः प्रमाणञ्चेदीश्वरो नेति गम्यतां ।। ३२५ ।।

[1.1.3.4,41]

तवाप्रमा सा दृष्टिश्चेदीश्वरो नेति गम्यतां ।

[1.1.3.4,42]

अपि च(।) न कार्यमित्येव संस्थानमित्येव वस्त्वित्येवाभिमतकारणमनुमापयति । न  खलु पुरुषेच्छया हेतवः साध्यसाधनाय प्रवर्त्तन्ते । अन्यथेश्वरविपर्ययोपि स्यात् तस्यापि  सिद्धिप्रसङगात् । ततः
	      न किञ्चित् कस्यचिन्न सिध्येत । अपि तु यादृशाद् यथा यदुपलभ्यते  तादृशमेवानुमापयतीत्याह ।

[1.1.3.4,43]

सिद्धं यादृगधिष्ठातृभावाभावानुवृत्तिमत् ।सन्निवेशादि तद् युक्तं तस्माद् यदनुमीयते ।। ११ ।।

[1.1.3.4,44]

यादृगधिष्ठातुर्भावाभावादनुवृत्तिकारि दृष्टं । यादृशो वाधिष्ठातुर्भावाभावानुवर्त्तमानं यदुपलब्धं तादृशात्तु तदेवानुमीयत इति युक्तं । सन्निवेशादि (।) सन्निवेशो वस्तुत्वं  स्थित्वा प्रवृत्तिर्व्वा (।) यादृशी यादृशादुपलब्धा तादृश्यास्तादृगधिष्ठात्रनुमानमुपपन्नं  नान्यथेत्याह ।

[1.1.3.4,45]

वस्तुभेदे प्रसिद्धस्य शब्दसाम्यादभेदिनः ।न युक्तानुमितिः पाण्डुद्रव्यादिवद्‌धुताशने ।। १२ ।।

[1.1.3.4,46]

यदि हि संस्थानभेदं परित्यज्य संस्थानशब्दमात्रवाच्यं कर्त्तृविशेषानुगमं निरस्य  हेतुरुपादीयते वस्तुत्वमात्रं वा तदा युक्तानुमितिः । स्यात्पाण्डुद्रव्यादिव वह्नौ । तत्र हि

[1.1.3.4,47]

पाण्डुविशेषोवधारणीयो यो धूमगतः । धूमादेव तदनुमानं तर्हि किं पाण्डुतया ।

[1.1.3.4,48]

अत्रोच्यते ।

[1.1.3.4,49]

विशिष्टमेव पाण्डुत्वं धूम इत्यभिधीयते । व्यतिरिक्तन्न धूमत्वे पाण्डुत्वस्य विशेषणं ।। ३२६ ।।

[1.1.3.4,50]

धूमगतपाण्डुत्वादिति कोथं‌/?/ । अग्न्यन्वयव्यतिरेकानु
	      विधानमेव कथमवगन्तव्यम्  (।) अत्रापि धूमत्वमग्न्यविनाभावीति कार्यकारणभावस्य ग्रहणेनानुमा भवेत्(।) तथा च  सुतरामीशो न सिद्धिमधिगच्छतीति लाभमिच्छतो मूलस्यापि नाशः । तस्माद् वस्तुभेदे दृष्टान्ते  यो दृष्टो वस्तुभेदः संस्थानविशेषे घटादौ पुरुषाधिष्ठानविशेषस्तस्य शब्दसाम्यादभेदवतो  न  युक्तानुमितिः । तथेश्वरस्यापीत्येकान्त एषः ।

[1.1.3.4,51]

अथापि स्याद्(।) यदि पाण्डुत्वाद् विशेषरहितादनुमानं प्रवर्त्तयेमहि ततः प्रत्यक्षबाधा  स्यात् न सर्व्वस्य तु पाण्डुतायामग्निसंसर्ग्गः प्रत्यक्षतो विपर्ययस्य दर्शनात् । ईश्वरानुमाने तु  बाधेत तदनुमानं ।

[1.1.3.4,52]

नैतदस्ति ।

[1.1.3.4,53]

न न बाध्यत इत्येवमनुमानं प्रवर्त्तते । सम्बन्धदर्शनात् तस्य प्रवर्त्तनमितीरितं ।। ३२७ ।।

[1.1.3.4,54]

अन्यथा कुम्भकारेण मृद्विकारस्य कस्यचित् ।घटादेः करणात् सिध्येद् वल्मीकस्यापि तत्कृतिः ।। १३ ।।

[1.1.3.4,55]

न खलु वल्मीकस्य कुम्भकारकरणेनुमाने बाधकमस्ति । न न दर्शनमेव बाधकं (।)  यदि कुम्भकारः कर्त्ता भवेदुपलभ्येत । ईश्वरेपि किमनुपलम्भः(।) नन्वेवमदृष्टं कर्म्मापि न  कल्पनीयं । तत्किमिदानीं शुषिरमित्येव जानुप्रवेशः । अथ कर्म्मापि परिकल्प्यापर ईशः  परिकल्प्यते । ततस्ततोऽन्योपीत्येवमनवस्था । किञ्च

[1.1.3.4,56]

कुम्भकारोपि तत्कार्ये किमदृष्टो न कल्प्यते । कष्टकल्पनमेतत् किमीश्वरेपि न सम्भवि ।। ३२८ ।।

[1.1.3.4,57]

अथ दण्डमृत्पिण्डचक्रकरप्रक्रमानुगमो न वल्मीक उपलभ्यते । यदि तर्हि महतीयं  भवतः सूक्ष्मेक्षिका । तदा पर्व्वतादिष्वप्यनियतसंस्थानेषु (न)
	      प्रेक्षावद्‌वृत्तिरुपलभ्यते  इत्येषामपि क्रिया न किमर्द्धजरतीयमालम्बते ।

[1.1.3.4,58]

अथ पृथिवीधारणमात्रकरणे पर्व्वतादेरुपयोगः । किन्तत्र पर्व्वतादिषु घटितसंस्थानेनेति । एबं तद्धि ।

[1.1.3.4,59]

उपयोगं विना भूभृत् संस्थानं क्रियतेऽन्यथा । किं वा न पुरुषस्तत्र हेतुस्तेन विरूपता ।। ३२९ ।।

[1.1.3.4,60]

किमुपयोगाभावात् पुरुषकर्त्तृत्वेपि संस्थानमतिशोभनं न जायते पुरुषो वा न कर्त्तेति  संदेह एव ।

[1.1.3.4,61]

नन्वेष दोषः कार्यसमः । तथा हि । "प्रयत्नकार्यानेकत्वात् कार्यसमः ।"  प्रयत्नानान्तरीयकत्वात् कार्यः शब्द इति(।) प्रयत्नान्तरं व्यक्तिरपि दृष्टा इति न कार्यः शब्द इति ।  तथात्रापि संस्थानमत्यकार्यमपि दृष्टमिति ।

[1.1.3.4,62]

तदप्यसत् ।

[1.1.3.4,63]

साध्येनानुगमात् कार्ये सामान्येनापि साधने ।सम्बन्धिभेदाद् भेदोक्तिदोषः कार्यसमो मतः ।। १४ ।।

[1.1.3.4,64]

साध्येन हि कार्यत्वादिना सामान्येनापि साधने साधनविषये (उक्तो) 
	      यो दोषः स  कार्यसमो मतः । कार्यसमजातिरूपः । कीदृशो दोषः (।) भेदोक्तिदोषः । भेदस्योक्तिरुपक्षेपः । कार्यत्वन्नाम किमभिव्यक्तिगतमुपादीयते किं वोत्पत्तिगतमिति । सम्बन्धिभेदाद् यो भेदोक्तिदोषः स कार्यसमः (।) तत्रापि यद्यनैकान्तिकमुद्भावयति । प्रयत्नादावरणविगमादित्येवमपि न विरोधीति । न जात्युत्तरं । किन्तु सामान्येनापि
	      साधनं भवति ।  यतोभिव्यक्तिरपि नित्त्यस्य विरुद्धैव । ततो जात्युत्तरमन्यथा नैकान्तिकोद्भावनं सत्त्यमेव भवेत् ।

[1.1.3.4,65]

अथात्रोत्तरं । कार्यान्यत्वे प्रयत्नाहेतुत्वमनुपलब्धिकारणोपपत्तेः ।
	      प्रयत्नकार्यान्यत्वोपपत्तेः स्यादेत (त्) सत्त्वंशब्दे स्यात् । अनुपलब्धिकारणस्य व्यवधानादेरुपपत्ते (:)  न च शब्दस्य व्यवधानादिकारणोपपत्तिः (।) तेन नास्य प्रयत्नानन्तरमभिव्यक्तिः । यत्र  प्रयत्नानन्तरमभिव्यक्तिस्तत्रानुपलब्धिकारणमुपयुज्यते व्यवधानं (।) व्यवधानापोहाच्चार्थस्योपलब्धिरूपतद्विलक्षणाभि
	      व्यक्तिर्भवति ।

[1.1.3.4,66]

अत्रोच्यते ।

[1.1.3.4,67]

शब्दस्यापि न सेत्ये(त)त् कथं कस्मात् प्रतीयते ।

[1.1.3.4,68]

यद्यभिव्यक्तिसम्बन्धो नित्त्यस्याप्युपपत्तिभाक् ।। ३३० ।।

[1.1.3.4,69]

अथापि स्यात् ।

[1.1.3.4,70]

शब्दस्यानुपलब्धत्वे व्यवधानादिकारणं । घटादीनामिव व्यक्तं नेक्ष्यतेऽतः प्रयत्नजाः ।। ३३१ ।।

[1.1.3.4,71]

तदप्यसत् ।

[1.1.3.4,72]

व्यवधानादयः सन्ति शब्दस्येंत्यपि कल्प्यतां । प्रत्यभिज्ञायमानत्वाच्छब्दस्य न विनाशिता ।। ३३२ ।।

[1.1.3.4,73]

घटादयोपि प्रागुपलब्धा व्यवधानावस्थायां न विनष्टा इति व्यवधानापगमे प्रत्यभिज्ञानादेव प्रतीयंते । शब्दोपि प्रत्यभिज्ञानात् तथैव युक्तः । अथान्येनोपलम्भादेवं प्रतीतिर्न  प्रत्यभिज्ञानात् स्वयं साक्षादिति महती तत्त्वदृष्टिः ।

[1.1.3.4,74]

किंच ।

[1.1.3.4,75]

परेणापि प्रतीतं तत् प्रत्यभिज्ञानतोन्यतः । न गम्यते कथन्तस्य परस्मादपि नित्त्यता ।। ३३३ ।।

[1.1.3.4,76]

तस्मादत्र प्रागुक्त एव परिहारः । "सामान्येनापि साधने सम्बन्धी"त्यादि ।

[1.1.3.4,77]

अथवा ।

[1.1.3.4,78]

"कार्यत्वान्यत्वलेशेन यत्साध्यासिद्धिदर्शनं ।  तत् कार्यसममेतत् तु त्रिधा वक्‌त्रभिसन्धितः(।)" ।। ३३४ ।।

[1.1.3.4,79]

इति आचार्यप्रणीतं कार्यसमलक्षणमाश्रित्येदमुक्तं । अक्षपादलक्षणन्त्वयुक्तमेघेति प्रतिपादितं
	      विकल्पसमं तु "साधर्म्येपि विशेषोक्तिर्व्विकल्पसमं" । तद्यथा पूर्व्ववद्  घटसाधर्म्येणानित्यत्वे कृते सत्याह । सत्येतस्मिन् साधर्म्ये कार्यत्वचाक्षुषत्वादिना घट  एवानित्यो नान्यः ।

[1.1.3.4,80]

ननु (अत्रापि)
	      कार्यत्वसंस्थानत्वादिसामान्येन साधनं भवति । विशेषसम्बन्धिद्वारपरिकल्पने कार्यसमप्रथ(? वचन)
	      तैव घटपर्व्वतादिसंस्थानपरिकल्पनात् ।

[1.1.3.4,81]

तदसत्त्यं ।

[1.1.3.4,82]

संस्थानादेर्न सामान्यं बुद्धिपूर्व्वक्रियोद्भवः । अन्यत्राप्यस्य दृष्टत्वाद् वृक्षादाविति वर्ण्णतं ।। ३३५ ।।

[1.1.3.4,83]

प्रतिबद्धविशेषस्य त्यागाद् यत् साधनं क्वचित् । तदत्यन्तमसम्बद्धमनित्त्ये काककार्ष् ण्यवत् ।। ३३६ ।।

[1.1.3.4,84]

अत्राह परः । यदि नाम बुद्धिपूर्व्वक्रियान्वयो न दृष्टः (।)स एव साधनं संस्थानाविर्माभूत् । शब्दवाच्यतान्वयस्तु संस्थानं संस्थानमित्यादिर्भविष्यति । ततस्तदभिन्नलक्षणत्वादेककार्यत्वसिद्धिः ।

[1.1.3.4,85]

असदेतद् (।) यतः ।

[1.1.3.4,86]

कल्पनामात्ररचितादर्थासत्तिविवर्जितात् । धर्म्मात् तत्सम्भविन्यर्थे यत्र तत्र समीहितात् ।। ३३७ ।।

[1.1.3.4,87]

जात्यन्तरे प्रसिद्धस्य शब्दसामान्यदर्शनात् ।न युक्तं साधनं गोत्वाच्छशादीनां विषाणवत् ।। (१५)

[1.1.3.4,88]

शशादिविलक्षणो हि जात्यन्तरे प्रसिद्धो विषाणसम्बन्धः (।) स किं गौरिति वजनाभेदमात्रादनुमीयते ।

[1.1.3.4,89]

अर्थाभेदेपि पाण्डुत्वान्नानुमानमितीरितं । किं पुनर्यत्र नार्थोपि शब्दमात्रं परं समं ।। ३३८ ।।

[1.1.3.4,90]

अर्थस्य तावत् सम्भवति समीहितसाध्यप्रतिबद्धता । तस्यापि सूक्ष्मेक्षिकावद्भिरसाधकतोच्यते । किं पुनः शब्दसमानताया यस्याः साध्यसम्बन्धगन्धोपि विदूरीकृतः (।) यतः ।

[1.1.3.4,91]

विवक्षापरतन्त्रत्वान्न शब्दाः सन्ति कुत्र वा ।तद्भावादर्थसिद्धौ तु सर्व्वं सर्व्वस्य सिध्यति ।।(१६)

[1.1.3.4,92]

कुत्र चैते शब्दा न सन्ति विवक्षायाः सर्व्वत्राप्रतिघातात् । ततश्चेदर्थः साध्यः  सिध्यति । न कश्चिदर्थसिद्धिवैधुर्यमासादयेत् । तस्मादसत्परोगतं ।

[1.1.3.4,93]

एतेन कापिलादीनामचेतन्यादि चिन्तितं ।अनित्त्यादेश्च चैतन्यं मरणात् त्वगपोहतः ।। (१७)

[1.1.3.4,94]

कापिलादीनामप्यचैतन्यमितरद् वा यतः सिद्धिसौधशेखरीभवति । तदर्थत्वाभावाच्छव्दमात्रसाम्यरचितमेव । तथा हि ।

[1.1.3.4,95]

अनित्यत्वं न साँख्यस्य प्रसिद्धं वस्तुवृत्तितः । तस्याव्यक्तिः पदार्थानां न निरन्वयनाशिता ।। ३३९ ।।

[1.1.3.4,96]

न खलु सत
	      एवानभिव्यक्तिरनित्यता बौद्धस्य प्रसिद्धा । का तर्हि(।) निरन्वयनाशिता ।

[1.1.3.4,97]

ननु (न)
	      तिरोभावो विनष्टानभिव्यक्योस्तुल्य एव । कोयं तिरोभावः (।)  अदृश्यात्मता ।
	      ननु शशविषाणादीनाञ्च प्रधानानामनित्यप्राप्तिः । विद्यमानस्याप्यनित्त्यतेति चेत् । दृश्यात्मनायां प्रधानादीनामपि स्यात् । दृश्यस्यादृश्यात्मताप्राप्तावनित्यतेति  चेत् । केयं दृश्यता नाम । यद्यर्थस्वरूपं कथं दृश्यस्यादृश्यता(।) तत्परित्यागे वस्तुरूपमेव  नास्ति । अथ वस्तुनोन्यद् दृश्यात्मत्वं तथा तर्हि तस्याभावः कथं न निरन्वयविनाशः । न  चान्यस्याभावेऽन्यस्य तिरोधानं । तस्य वा सर्व्वदा प्रधानतुल्यत्वान्नानित्यत्वं । तस्माच्छब्दपरिकल्पनामात्रमेव साधनात्केनोपादीयते । तथा मरणत्वात् त्वगपोहतः(।) सर्व्वत्वगपहरणे  मरणादिति मरणशब्दप्रवृत्तिमात्रकमेव ।

[1.1.3.4,98]

विज्ञानादिनिरोधो हि मरणं बौद्धबोधतः । असिद्धं यस्य तरुषु विज्ञानं तन्मतिस्तथा ।। ३४० ।।

[1.1.3.4,99]

यस्य बौद्धस्य तरुषु विजानसन्देहस्तदादिनिरोधरूपमरणमसंदिग्धमिति कः प्रत्येति ।  विज्ञानस्य निरोधो विज्ञानाभावे नास्ति तथायुषः ।

[1.1.3.4,100]

"आयुर्जीवितमाधार ऊष्मविज्ञानयोर्हि यः"
	      इति वचनात् । कथं हि मरणमम्युपपन्नचैतन्यमभ्युपेयात् । तस्माच्छोषमयं
	      मरणमाह । तच्च नैकान्तसाधनं विज्ञानस्य कर्द्दमादिष्वपि दर्शनात् । मरणशब्दवृत्तेस्तदपि सिद्धमेवेति चेत् । उक्तमत्र(।) "विवक्षापरतन्त्रत्वादि"ति । अथार्थदर्शनायातात्र विवक्षा ततोयमदोषः ।

[1.1.3.4,101]

मरणसिद्धौ तच्छब्दः प्रतिबद्धः प्रसिध्यति । प्रतिबन्धे च शब्दस्य ततो मरणसिद्धता ।। ३४१ ।।

[1.1.3.4,102]

शब्दाद् विज्ञानादिनिरोधलक्षणमरणसिद्धिः तथाभूतमरणदर्शनायातत्वे । तया भूतमरणदर्शनायातत्वञ्च मरणसिद्धावितीतरेतराश्रयदोषः

[1.1.3.4,103]

अथ नित्त्यः शब्दार्थसम्बन्धः । तथा सति वागादीनामपि विषाणिता । अथान्य एव  वागादिषु गोशब्दः स न प्रतिबद्ध एव विषाणविषाणित्वे
	      मरणशब्दो हि तर्हि नापर इति  किमत्र भवतः प्रमाणं । तन्नानित्यत्वादिसाधनस्य साधनं(।) तथा स्थित्वा प्रवृत्तादेरिति न  साध्यसिद्धिः ।

[1.1.3.4,104]

यदि तर्हि विशेषपरिकल्पनेन साधनस्यासाधनता (।) संस्थानादेर (नित्यादेश्च । अ)
	      न्यस्यापि कृतकत्वादेरसाधनमेव परवाद्यपेक्षया सर्व्वमेवाप्रसिद्धं विकल्पनेन च । तथाहि ।

[1.1.3.4,105]

आकाशगुणः शब्दधर्म्मोऽसिद्धः परंप्रति । साध्यदृष्टान्तधर्म्मस्य परस्परमसिद्धता ।। ३४२ ।।

[1.1.3.4,106]

तदप्यसत् ।

[1.1.3.4,107]

आगमाद् व्योमधर्म्मत्वं वाचकं नैव कस्यचित् । विशेषकल्पनायान्तु हेतुरेव विहीयते ।। ३४३ ।।

[1.1.3.4,108]

तस्माद्(।)

[1.1.3.4,109]

वस्तुस्वरूपेऽसिद्धेयं न्यायः सिद्धे विशेषणं ।अबाधकमसिद्धावप्याकाशाश्रयवद् ध्वनेः ।। १८ ।।

[1.1.3.4,110]

आगमप्रसिद्धो हि शब्दस्याकाशगुणत्वेऽसिद्धोपि शब्दः स्वरूपेण धर्म्मितया प्रसिद्ध एव  (इति)	 धर्म्मासिद्धेः । तथा विशेषपरिकल्पनायामपि न हेतुरसिद्धधर्म्मिसम्बन्धो नैकान्तिकोवाऽसाधारणतया । धर्म्मी हि प्रमाणसिद्ध इति न विशेषणाप्रसिद्धावसिद्धः । नापि  विशेषपरिकल्पना क्वाप्युपयोगिनीति । न हि तत्रावश्यं विशेषपरिग्रहः । तथा हि ।

[1.1.3.4,111]

अनित्यताकार्यतयोः सामान्यमुपयोगवत । विशेषस्य प्रसिद्धिस्तु न केनचिदपीष्यते ।। ३४४ ।।

[1.1.3.4,112]

हेत्वनन्तरभावित्वं तदन्तरनाशिता । न शब्दघटयोरस्ति विशेषणसमन्विता ।। ३४५ ।।

[1.1.3.4,113]

न खलु पूर्व्वापरस्वरूपविविक्तायाः क्वाप्यस्ति विशेषः । न चैव देशस्तं	 विशेषी  करोति । तदेकपरामर्शविषयत्वात् । तदसत् विकल्पनं । संस्थानादि तु तत्प्रतिबद्धमसिद्धमेव । शेषः प्रागेवोक्तः । संस्थानशब्दमात्रकन्त्वसाधकमेव । यतः ।

[1.1.3.4,114]

असिद्धावपि शब्दस्य सिद्धे वस्तुनि सिध्यति ।औलूक्यस्य यथा बौद्धेनोक्तं मौर्त्त्यादि साधनं ।। १६ ।।

[1.1.3.4,115]

मूर्त्तत्वादनित्याः परमाणव इति वैशेषिकं प्रति बौद्धेन साधनमुक्तं । न चात्र शब्दः  परस्पराभिमते विषये प्रसिद्धः । असर्व्वगतद्रव्यपरिमाणस्य मूर्त्तिशब्दवाच्यत्चात् । स्पर्शयोगश्च मूर्त्तिरिति सौगताः । तदयमेव शब्दः परस्पराभिमते विषये यदि नाम न सिद्धस्तअापि/?/ तदभिमतस्यार्थस्योभयोरपि सिद्धत्वादसिद्धावपि शब्दस्य सिद्धे वस्तुनि बौद्धस्याभिमते  द्वयोरपि सिध्यत्यभिमतः साध्योर्थः ।

[1.1.3.4,116]

ननु यथा वस्तुनो(ऽ)व्यभिचारित्वे सिद्धत्वे वा सिध्यति साध्यं(।) तथा शब्देप्येवमेव  कोनयोर्व्विशेषः । न(।)

[1.1.3.4,117]

तस्यैव व्यभिचारादौ शब्देप्यव्यभिचारिणी ।दोषवत् साधनं ज्ञेयं वस्तुनो वस्तुसिद्धितः ।। २० ।।

[1.1.3.4,118]

न हि यथा शब्दासिद्धावपि वस्तुबलात् साध्यसिद्धिः(।) तथा वस्त्वसिद्धावपि शब्दबलात् साध्यसिद्धिः(।) अपि तु तस्यैव वस्तुनो व्यभिचारोऽसिद्धौ विरोधे च दोषवत् साधनं  ज्ञेयमव्यभिचारिण्यपि शब्दे । न तावद् वस्तुनो व्यभिचारादौ शब्दस्याव्यभिचारिता सम्भवति ।

[1.1.3.4,119]

अभ्युपगम्यापि तूच्यते । भवत्वव्याभिचारी शब्दस्तथापि दोषवत् साधनं । कुतो वस्तुनो  वस्तु सिध्यति न शब्दात् ।

[1.1.3.4,120]

ननु यदि(न)  साध्याव्यभिचारी शब्दस्तथा सति शब्दात् साध्यसिद्धिः । अथ ततः
	      
	      साध्यसिद्धिः कथमव्यभिचारी शब्दः । एतदनेन दर्शयति । वस्तुप्रतिपादनद्वारेण शब्दः  साध्यसिद्धावुपयोगी
	      न तु साक्षात्(।) ततः शब्दस्याव्यभिचारवाञ्छायामपि नार्थपरित्यागात्  साध्यसाधने सामर्थ्यं(।) तस्मादर्थगतैव चिन्तोपयोगवती । वस्तुव्यभिचारेतरनिरूपणन्तु  पश्चाद् भविष्यति ।
	      तस्मान्नार्थरूपो हेतुरस्ति यत ईश्वरसिद्धिरतोऽनित्यत्वेप्यप्रमाणतेतिसिद्धं ।

[1.1.3.4,121]

तथा नित्त्येपि ।

[1.1.3.4,122]

न चाकाशादीनामीश्वरस्य च नित्यतया (कारणत्वा) कारणत्वविभागः । तथा हि ।

[1.1.3.4,123]

यथा तत् कारणं वस्तु तथैव तदकारणं ।यदा तत् कारणं केन मतं नेष्टमकारणं ।। २२ ।।

[1.1.3.4,124]

व्यापि त्वैकत्वादयो
	      धर्म्मा यथेश्वरस्य तथाकाशादीनामपि (।) ततः समानत्वेपीश्वरः  कारणमकारणमाकाशादिकमिति कुतो विभागः । अथ तस्य ज्ञानेन चिकीर्षालक्षणेन सम्बन्धादेवमुच्यते । तदप्यसत् । तत्रापि समानत्वात् । किंच ।

[1.1.3.4,125]

चिकीर्षामात्रकेणैव न कारणमितीक्ष्यते । काकतालीयमेतत् किमथवा कारणन्तथा ।। ३४६ ।।

[1.1.3.4,126]

यदि कर्म्मादिनि...करणं
	      कारणम्भवेत् । अन्यथा कारणं सर्व्वं सर्व्वस्य न किमिष्तते ।। ३४७ ।।

[1.1.3.4,127]

अथवा यदा सर्गात् प्राक् तदकारणं । तथा सर्ग्गावस्थायामविशेषाभावादकारणमेव  (।) सकलरागादि (निर्)  मुक्तस्यौदासीन्यमेव युक्तं । लोककर्म्माधिपत्यादौदासीन्यं न  लभत एवेति चेत् । (न ।)

[1.1.3.4,128]

अन्यकर्म्मपरतन्त्रतयाऽसावीश्वरः कथमीश्वर एव ।

[1.1.3.4,129]

तत्कृपाक्रमतोऽथ विशेषो नारकादिरचनादकृपः किं ।। ३४८ ।।

[1.1.3.4,130]

कर्म्मैव लोकस्य तथेति तत्कृद् अशक्तिरस्मिन्निति नार्यतास्य ।

[1.1.3.4,131]

आर्यस्य कर्त्तुं यदि साधु (? ध्व) शक्तिरसाधुकृत्यं किमसौ विधाता ।। ३४९ ।।

[1.1.3.4,132]

उपेक्षैव साधूनां युक्ताऽसाधौ क्रियाक्रमे । न क्षतक्षारनिक्षेपः साधूनां साधु चेष्टितं ।। ३५० ।।

[1.1.3.4,133]

अथैवम्भूत एवायं क्रमस्तमेवासौ प्रकाशयति चेष्टते च तत्करणाय । एवम्भूत एव  मम स्वभावः । न निवारयितुं मया शक्यः । तत्र लोकैर्यथायोगं विहर्त्तव्यं ।

[1.1.3.4,134]

आत्मन्यपि वशी नासाविति स स्फुटमीश्वरः ।

[1.1.3.4,135]

स्वकर्म्मोचितचेष्टस्य न लोकस्य किमीशता ।। ३५१ ।।

[1.1.3.4,136]

ईश्वरत्वेरितः सोपि यद्यन्योन्यसंश्रयः । एकस्यापि न सद्भावस्तथा सत्युपपत्तिमान् ।। ३५२ ।।

[1.1.3.4,137]

ईश्वरस्य यदि नास्ति न शक्तिः साधु कर्म्मविधिरेव जनः स्यात् ।

[1.1.3.4,138]

स स्वतन्त्रचरितो यदि लोकः कर्म्मवाद इह शस्त उदग्रः ।। ३५३ ।।

[1.1.3.4,139]

अथापि स्याद्(।) ईश्वरस्यापि कदाचिद् कारणत्वम्भविष्यति यद्यपि नामास्मदादिभिरत्त्वदर्शिभिर्न ज्ञायते । एवन्तर्हि ।

[1.1.3.4,140]

तत्त्वदर्श्येव तद्वित्त्यै ज्ञावव्यस्तस्यचापरः । ज्ञाता स्यादनवस्थानादनेकेश्वरसम्भवः ।। ३५४ ।।

[1.1.3.4,141]

अस्मदादिभिस्तु (।)

[1.1.3.4,142]

शस्त्रौषधाभिसम्बन्धाच्चैत्रस्य व्रणरोहणे ।असम्बद्धस्य किं स्थाणोः कारणत्वं न कल्प्यते ।। (२३)

[1.1.3.4,143]

अथ स्थाणोर्नास्ति व्यापार इत्यकारणत्वमसम्बन्धात् । स्थाणोरपि कदाचिदस्ति  व्यापारः । स त्वस्माभिर्नोपलक्ष्यतेऽतत्वदर्शनैः ।

[1.1.3.4,144]

अनुपलक्षणादेव तर्हि नास्ति स्थाणोर्व्यापारः । एवन्तर्हि (।)

[1.1.3.4,145]

स्वभावभेदेन विना व्यापारोपि न युज्यते ।नित्त्यस्याव्यतिरेकित्वात् सामर्थ्यञ्च दुरन्वयं ।। (२४)

[1.1.3.4,146]

नित्यस्य प्रबन्धनित्यतवान्यथा वा स्वभावभेदेन विना कार्यस्येश्वरस्य व्यापारोप्युपलक्षितः कथं युक्तः । ईश्वरस्यापीत्यपि शब्दो भिन्नक्रमः । यथा कुलालादिकृतो विशेषः(।)

[1.1.3.4,147]

तथेश्वरकृतोपि स्यात् सामर्थ्यपरिकल्पना । नित्यस्य चाव्यतिरेकित्वात् सामर्थ्यं दुरन्वयं ।। ३५५ ।।

[1.1.3.4,148]

सदा स्थानव्यापकत्वेन व्यतिरेकाभावतः ।

[1.1.3.4,149]

येषु सत्सु भवत्येव यत् तेभ्योऽन्यस्य कल्पने ।तद्धेतुत्वेन हेतूनां सर्व्वेषामनवस्थितिः ।। (२५)

[1.1.3.4,150]

दृष्टकुलालादिषु कर्म्मणि च सति भवत्येव समीहितं । तथाप्यन्यस्य तत्र कल्पन  सर्व्वेषामेककार्याणां हेतूनामनवस्थितिः पर्यवसानं न स्यात् ।

[1.1.3.4,151]

न खलु निरनुगमकल्पनावतारानुगतौ तदपरो व्याघातः । अथवा अनवस्थितस्य  चिरन्तनस्य  तस्यैव स्थितिर्हेतूनामेवमपि स एव हेतुरिति व्यर्थकमपरं कर्मेति स्यात् ।

[1.1.3.4,152]

यथा तर्हि पृथिवी कारणमङकुरादेः सदा स्थायिनी तथेश्वरोपीति । न च पृथिव्यादीनामादिरुपलभ्यते ।

[1.1.3.4,153]

अत्र परिहारः ।

[1.1.3.4,154]

स्वभावपरिणामेन हेतुरंकुरजन्मनि ।भूम्यादिस्तस्य संस्कारे तद्विशेषस्य दर्शनात् ।। (२६)

[1.1.3.4,155]

सीरव्यापारादिविशेषविकृतिसमन्वयानुगमो हि दृश्यते यवादिप्रसवानामिति पृथिव्यादिकारणत्वपरिकल्पना ।

[1.1.3.4,156]

पुनरपि चोद्यपरिहारौ ।

[1.1.3.4,157]

यथा विशेषेण विना विषयेन्द्रियसंहतिः ।बुद्धेर्हेतुस्तथेदं चेन्न तत्रापि विशेषतः ।। २७ ।।

[1.1.3.4,158]

पृथक्‌पृथगशक्तानां सन्तानातिशयेऽसति ।संहतावप्यसामर्थ्यं स्यात् सिद्धोतिशयस्ततः ।। २८ ।।

[1.1.3.4,159]

चक्षुरादौ हि कारणत्वं कार्यरूपविशेषादवसीयते । कार्यं हि विज्ञानं रूपग्रहणप्रतिनियतं  रूपाकारं बोधरूपन्तदेषां परस्परपरिहारेणोपयोगाद् भेदस्य सम्भवात् कार्यस्य विज्ञानस्य कारणं
	      
	      चक्षुरादयः । यत एते पृथक् पृथगशक्ता विज्ञानाकारसमुदाये न चक्षुषो बोधरूपता । न  रूपाद् रूपग्रहणप्रतिनियमो न मनस्कारदितरत् । एकैकस्मादेवमदर्शनात् ।

[1.1.3.4,160]

अथ स्याद्(।) यथा चक्षुषि उन्मिषिते परापररूप(ोप)ढौकने परापररूपदर्शनं न च  तदा चक्षुषो विशेषः । तथा रूपे स्थित एवापरापरचक्षुर्विज्ञानभाव(:) तथेश्वरेपि सदा  समानतया व्यवस्थिते परापरभावोत्पत्तिरिति नाकारणभावः । उक्तमत्र(।)आकाशादीनामपि  कारणभाव इत्यतिप्रसङ्गः ।

[1.1.3.4,161]

विशेषाच्चक्षुषो रूपविशेषादपि विद्यते । विज्ञानस्य विशिष्टत्वं रूपादेर्हेतुता ततः ।। ३५६ ।।

[1.1.3.4,162]

रूपविशेषाद् विपरिस्फुरताकारादिलक्षणात् । सौमनस्यादियोगि विज्ञानमुपजायते ।। ३५७ ।।

{1.1.3.5}



〈५. हेतुसंहतौ कारणता〉


[1.1.3.5,1]

तस्मात् पृथगशक्तेषु येषु सम्भाव्यते गुणः ।संहतौ हेतुता तेषां नेश्वरादेरभेदतः ।। २९ ।।

[1.1.3.5,2]

तथा चक्षुषोर्ध्वनिमीलनादिविशेषादस्पष्टतादिविशेषः । स तत्प्रतिबद्धस्तस्य कार्यतां  कारणस्योपकल्पयति । नैवमीश्वरकारणत्वकल्पने हेतुरिति (।) ततः (।) "पृथक्‌पृथगशक्तानां  सन्तानातिशयेऽसति" सन्तानातिशयाभावे (।) "संहतावप्यसामर्थ्य" स एव स्वभावः कारण  विपरीतः कारणं भवेत् कथमिति किमत्रोत्तरं । रूपादीनान्तु कारणत्वोपकल्पने निमित्तमुक्तमिति न दोषः ।</div><div label="1.1.4" level="3" n="4">

〈 ४. भगवत्प्रामाण्यवार्त्तिकं चतुर्थम्〉


{1.1.4.1}



〈१. ज्ञानवत्त्वात् भगवान् प्रमाणम्〉


[1.1.4.1,1]

यदि तर्हीश्वरस्य परिज्ञानादिहेतुर्नास्ति ज्ञापक(:) कारको वा नापरत्रापि स  स्यात् । यतः ।

[1.1.4.1,2]

प्रामाण्यं च परोक्षार्थज्ञानं तत्साधनस्य च ।अभावान्, नास्त्यनुष्ठानमिति केचित् प्रचक्षते ।। ३० ।।

[1.1.4.1,3]

यस्तावदसर्व्वज्ञ एव सर्व्वज्ञो भवति (।)तस्य परोक्षार्थपरिज्ञाने को हेतुः । न खल्वीदृशं  किमपि कारणमुपलक्षितं  यतोनुष्ठानात् सर्व्ववेदनं भवति । मन्त्रतन्त्रादयस्तु प्रायशः  सकलसमयसम्भविनः । नापि तन्निश्चये हेतुरस्ति । एकदेशसंवादः सकलवचनानामेव ।  न च परोक्षाणां साक्षात्करणसम्भवः सकलार्थानामिन्द्रियज्ञानस्य सन्निहिताविषयस्य दर्शनात् ।

[1.1.4.1,4]

इन्द्रियार्थाविशेषेपि यदि सर्व्वविदुद्भवः । सर्व्वज्ञ एव सर्व्वः स्यादिन्द्रियार्थाविशषतः ।। ३५८ ।।

[1.1.4.1,5]

अशुच्यादिरसंवादसङ्गमश्चानिवारितः । प्राप्यकारीन्द्रियत्वे च सर्व्ववित् कथमुच्यते ।। ३५९ ।।

[1.1.4.1,6]

मनोविज्ञानमप्यस्य नेन्द्रियाननुसारतः । स्वतन्त्रन्तु मनोज्ञानं नैव केनचिदीक्ष्यते ।। ३६० ।।

[1.1.4.1,7]

अभ्यासात् स्पष्टता तस्य न सर्व्वविषया भवेत् ।

[1.1.4.1,8]

अ(।) गामयाश्रितत्वेप्यभ्रान्ततापि प्रसज्यते ।। ३६१ ।।

[1.1.4.1,9]

अनुमानप्रसिद्धे तु वस्तु सर्व्वं न लभ्यते । ततो न सर्व्वविषया भावना सर्व्ववित् कथं ।। ३६२ ।।

[1.1.4.1,10]

शास्त्राद्यभ्यासतः शास्त्रप्रभृत्येवावगच्छतु । साकल्यवेद(न)न्तस्य कुत एवागमिष्यति ।। ३६३ ।।

[1.1.4.1,11]

सर्व्वं वेत्तीति विज्ञानं तज्ज्ञेयावेदने कुतः । तज्ज्ञेयवेदनेपि स्यात् स एव खलु सर्व्ववित् ।। ३६४ ।।

[1.1.4.1,12]

रागादिरहितो यश्च विकल्परहितस्तथा । देशना तत्कृतेत्येतत् तु याचितकमण्डनं ।। ३६५ ।।

[1.1.4.1,13]

भूतं भवद्भविष्यच्चानाद्यन्तं कः पृथक् क्रमात् । प्रत्येकं शक्नुयाद् बोद्ध्ुं वस्तु कल्पान्तरैरपि ।। ३६६ ।।

[1.1.4.1,14]

एकदेशपरिज्ञानं कस्य नाम न विद्यते । न ह्येकं नास्ति सत्त्यार्थं पुरुषे बहुकल्पके ।। ३६७ ।।

[1.1.4.1,15]

यश्चातिशयवान् दृष्टः स तावन्मात्रसंस्थितेः ।

[1.1.4.1,16]

किंचिन्मात्रान्तरज्ञः स्यान्नातीवातीन्द्रियार्थवित् ।। ३६८ ।।

[1.1.4.1,17]

न चैकदेशतत्त्वज्ञः सर्व्वज्ञ उपपत्तिमान् । काकतालीयमेतत् स्यादपरभ्रमकारकं ।। ३६९ ।।

[1.1.4.1,18]

युगपत् सर्व्वविज्ञाने (ऽ) नादिसंसारता कथं । यस्मिन् परिसमाप्तिज्ञः स एवात्रादिरुच्यते ।। ३७० ।।

[1.1.4.1,19]

अत्रोच्यते । न परःप्रमाणं सर्व्वं वेत्तीतीष्यते । अपि तु विप्रलम्भनकारी न  भवति अस्तु समीहितसम्पादनसमर्थः(।) किङ्कारणं ।

[1.1.4.1,20]

ज्ञानवान् मृग्यते कश्चित् तदुक्तप्रतिपत्तये ।अज्ञोपदेशकरणे विप्रलम्भनशंकिभिः ।। (३१)

[1.1.4.1,21]

न खल्वन्यदनुष्ठातुमीहितमन्यत्र ज्ञानमुपदेष्टुरन्विष्यते । तद्विनिश्चयेपि समीहितविप्रलम्भनसम्भवात् । अथ तत्रापि तस्य ज्ञानमस्त्येवेति निश्चयः । न सर्व्वत्र ज्ञानं ज्ञानासम्भवात् । तस्मात् तदेव तेन ज्ञातव्यन्तच्चेज्ज्ञातमिति ज्ञायते । अतोऽज्ञैरज्ञोपदेशकारणे  विप्रलम्भनशङ्किभिस्तद्विषयज्ञानज्ञाने प्रमाणमेवासौ । अन्यत्रापि तस्य ज्ञानं सम्भावनोयं(।)  यो हि प्रधानपुरुषार्थज्ञः प्रमाणपरिशुद्धसकलतत्त्वज्ञश्च स एव प्रमाणं । तावतैवासावुपास्य (:) ।  परिशिष्टन्तु सकलमेव समानं सर्व्वोपास्यानां (।) तच्च कस्य सम्भाव्यते । येनोपदिष्टं ।  ये तु प्रमाणदृष्टं प्रधानपुरुषार्थञ्च न वदविदन्ति । अयमेव विदन्तिन ते प्रमाणं । तत्राप्यपरिज्ञानसम्भवात् । कथमुपदेश इति चेत् । अनादिपरम्परातो नास्तिक्योपपदेशवत् ।

{1.1.4.2}



〈२. हेयोपादेयवेदकत्वात् भगवान् प्रमाणम्〉


[1.1.4.2,1]

अथ सर्व्वापरिज्ञाने सर्व्वत्र शङ्कोत्पत्तेरपरिज्ञानमपरस्यापीति सम्भाव्यते । ततश्च  सर्व्वज्ञानमसम्भावयन् कथमत्रापि सम्भावयेत् परिज्ञानं । उपदेशस्तु पारंपर्योपदेशादिति ।

[1.1.4.2,2]

तदसत् ।

[1.1.4.2,3]

अप्रमाणे स्फुटा वस्तुन्युपदेशपरम्परा । प्रामाणिके त्वसम्भाव्या सोपदेशपरम्परा ।। ३७१ ।।

[1.1.4.2,4]

नित्यत्वादौ हि प्रमाणासम्भविनि नोपदेशपरम्परातोन्या गतिः । प्रमाणेन चेद् वस्तु  परिच्छिन्नं कथ तत्राज्ञानाशङ्का (।) भवतु वा तथापि तत्र प्रवर्त्तनमवश्यम्भावि प्रमाणेन  निश्चयात् । अथ प्रमाणदृष्टेप्यनिश्चयः साक्षात्करणे ।

[1.1.4.2,5]

तदेतदायातं ।

[1.1.4.2,6]

सूक्ष्मेक्षिकेदृशी जाता प्रमाणाद् दृष्टदर्श्यपि । शंक्यते येन तीर्थ्येषु कथा कैव भविष्यति ।। ३७२ ।।

[1.1.4.2,7]

प्रमाणदृष्टस्य कथनमस्ति तथागतस्य भगवतः । तत्रापि यस्य शङ्का तस्य तीर्थेषु  का गणना येषु परिज्ञानाननुगम एव । तस्मात् प्रामाणिकार्थकथनात्
	      प्रमाणमेव भगवान् ।

[1.1.4.2,8]

स्वर्ग्गापवर्ग्ग मार्गस्य प्रमाणं वेदको नरः । अन्यस्याप्यपरिज्ञाने संभवेदपि तस्य तत् ।। ३७३ ।।

[1.1.4.2,9]

तस्मादनुष्ठेयगतं ज्ञानमस्य विचार्यतां ।कीटसंख्यापरिज्ञानं तस्य नः क्वोपयुज्यते ।। (३२)

[1.1.4.2,10]

यतः ।

[1.1.4.2,11]

धर्म्मज्ञत्वनिषेधस्तु केवलोत्र निषिध्यते । सर्व्वमन्यन्निषेधंस्तु परः केन(नि) वार्यंते ।। ३७४ ।।

[1.1.4.2,12]

ननु यद्येकदेशपरिज्ञानसंवादात्तथागतः सर्व्ववेदीति सम्भाव्यते । "आग्निर्हिमस्ये"
	      त्यादि संवादादपरोपीत्यनवस्थैव स्यात् । न चैवम् (।)अनुष्ठानस्य परस्परविरोधेनासम्भवात् ।

[1.1.4.2,13]

तदप्यसत्त्यं ।

[1.1.4.2,14]

हेयोपादेयतत्त्वस्य हान्युपायस्य वेदकः ।यः प्रमाणमसाविष्टो न तु सर्व्वस्य वेदकः ।। ३३ ।।

[1.1.4.2,15]

यस्मान्न सर्व्वस्यैव देशस्यापुरुषार्थलक्षणस्य वेदक इति तावता (सर्वः)
	      सर्व्ववेद्यसौ भवति  पुरुषार्थलववेदनं हि न कस्यचिदसम्भवि । तत्र हेयोपादेयतत्वं दुःखनिरोधसत्ये । अभ्युपायतत्त्वं तयोरेव दुःखनिरोधसत्त्ययोः कारणं समुदयमार्गसत्त्ये । ततश्चतुरार्यसत्त्यलक्षणस्य  हेयोपादेयतत्त्वस्य वेदको यः प्रमाणसिद्धस्य वेदयिता स प्रमाणमिति यावत् । स्वर्ग्गमार्ग्गस्य च प्रमाणपरिच्छेदसम्भविनः । अन्यत् तु स्त्रीशूद्रविस्मापनं सुगतवचसि नासम्भवि ।  तस्मात् प्रधानपुरुषार्थवेदक एव प्रमाणमन्यस्यायोगात् ।

[1.1.4.2,16]

तस्माद् ।

[1.1.4.2,17]

दूरं पश्यतु वा मा वा तत्त्वमिष्टं तु पश्यतु ।प्रमाणं दूरदर्शी चेदेत गृध्रानुपास्महे ।। ३४ ।।

[1.1.4.2,18]

न हि दूरदर्शनमस्तीत्येव सर्व्ववेदनं सम्भाव्यते । यदि त्वेवं भवेद् गृध्रादीनामपि तदित्येत  गृध्रान् दूरश्रुतींश्च वराहादीनुपासनया स्वीकुर्म्म इति सकलन्यायमार्ग्गपरित्याग एव जातः ।<div label="1.1.4.3" level="4" n="3">

〈३. कारुणिकत्वाद् भगवान् प्रमाणम्〉
<div label="1.1.4.3.1" level="5" n="1">

〈(१) जन्मान्तरसिद्धिः—〉


{1.1.4.3.1.0}



[1.1.4.3.1.0,1]

अथ किं सकलार्थज्ञानमसम्भवि निरर्थकंश्चैकान्तेन येन प्रधानपुरुषार्थज्ञानेमवास्य मृग्यते ।

[1.1.4.3.1.0,2]

नैतदस्ति (।)

[1.1.4.3.1.0,3]

सर्व्वं जानातु सर्व्वस्य वेदको न निषिध्यते । नास्माभिः शक्यते ज्ञातुमिति सन्तोष इष्यते ।। ३७५ ।।

[1.1.4.3.1.0,4]

न खलु सर्व्वज्ञः सर्व्वज्ञं जानात्युपायाभावात् । तथा हि ।

[1.1.4.3.1.0,5]

जानाति सर्व्वमित्येषा तज्ज्ञेयज्ञानतो मतिः । तदेकदेशविज्ञानं तज्ज्ञस्यैवोपजायते ।। ३७६ ।।

[1.1.4.3.1.0,6]

वृक्षादयोपि स्त्रीशूद्रज्ञानसाधारणाः परेण ज्ञायन्ते न वेति तज्ज्ञानादेव मतिः ।  स्वयम/?/विज्ञाते तु ज्ञातमनेनेति नोपायः समस्ति । ये तु महान्तो दूरदर्शनगतयस्तेषामेकदेशपरिज्ञानपूर्व्विका सकलज्ञतासम्भावना तेषामपि तदपरेण तत्त्वसम्भावना ।।

[1.1.4.3.1.0,7]

ननूभयलक्षणस्यापि प्रमाणस्य कुतः साधनं को वा हेतुरित्याह ।

[1.1.4.3.1.0,8]

साधनं करुणाभ्यासात् सा बुद्धेर्देहसंश्रयात्

[1.1.4.3.1.0,9]

तस्य प्रामाण्यस्य साधनं कुतो भवति । "करुणाभ्यासात्" । "सा" च करुणा "बुर्द्धेर्देहसंश्रयात्" । बुद्धेर्यो देहस्तदाश्रयात् सा करुणा(ऽ)भ्यासपरिकरा परां प्रकर्षगतिमासादयति ।

[1.1.4.3.1.0,10]

यदि नाम करुणा तथापि ततः प्रामाण्यमिति कुतोस्य सम्भवः । अस्ति सम्भवो यतः ।

[1.1.4.3.1.0,11]

दुःखहेतोस्तथा दुःखाद् वियोगेच्छा परस्य या । सा कृपा तद्वतस्तेन तदुपायार्जने मतिः ।। ३७७ ।।

[1.1.4.3.1.0,12]

अवश्यं हि परदुःखवियोगेच्छावतस्तदुपायपर्येषणमिति पश्चात् प्रतिपादयिष्यते ।

[1.1.4.3.1.0,13]

अथवा साधनं करुणा (।) करुणावान् हि परोपकारविरहितो न भवति । ततः परार्थदेशनया प्रमाणं (।) करुणावानुपाये प्रवर्त्तते । तदुपायश्च स्वप्रामाण्यसाधनं (।)

[1.1.4.3.1.0,14]

सैव करुणा सर्व्वत्राणेच्छालक्षणा कुतो भवतीत्याह । "करुणाऽभ्यासात्" । करुणा हि  दुःखाभ्यासादुदासीनशत्रुपक्षयोरपि प्रवर्त्तते । ततः सकलत्राणमसर्व्वज्ञत्वे न सम्भवतीति  तदुपायाभ्यासः समासाद्यते ।

[1.1.4.3.1.0,15]

ननु स्वबुद्धिर्देहाश्रिता बुद्धिमतां करुणापि बुद्धिरेव । ततः सापि शरीराश्रितैव (।)  ततः शरीरस्य भस्मीभावादावसिद्धोभ्यासः । यदि हि जन्मान्तरसम्भवस्तदानेकजन्माभ्यासोपचयात् समीहितसमापत्तिः । तथा हि ।

[1.1.4.3.1.0,16]

देहात्मिका देहकार्या देहस्य च गुणो मतिः । मतत्रयमिहाश्रित्य नास्त्यभ्यासस्य सम्भवः ।। ३७८ ।।

[1.1.4.3.1.0,17]

तदाह । "बुद्धेर्देहसंश्रयाद्" (।)

[1.1.4.3.1.0,18]

असिद्धोभ्यास इति चेन्नाश्रयप्रतिषेधतः ।।(३५)

[1.1.4.3.1.0,19]

पूर्व्वान्वयबुद्धिरहितस्य केवलस्य देहस्याश्रयणस्य प्रतिषेधात् । न खलु कार्यत्वे गुणत्वेऽन्यथा वा भवत्याश्रयभावो देहस्य केवलस्य ।

[1.1.4.3.1.0,20]

(न देहाद्याश्रिता बुद्धिः)

[1.1.4.3.1.0,21]

ननु देहाश्रिता बुद्धिरुपलभ्यते देहकार्या मातापितृदेहाश्रयणदर्शनात् । तथा हि ।  तद्‌रूपाचारचेतःपाटवादयो मातापित्रन्वयिनो जन्यशरीरमहाभूताश्रया तच्चित्रादय इव (।)  चित्रकररूपविज्ञानाद्यन्वयिनः	 कुडयाश्रिताश्चित्रकरकार्यरूपाः(।) ततो न चित्रं कुडयविरहितमवतिष्ठते कुड्यान्तरं वा संक्रामत्यागतं वा कुंड्यान्तरात् । आम्रफलादिपाकजरूपवद्  वा । कार्यं वा धूमो न धूमध्वजान्तरादागच्छति (।) नापि धूमध्वजान्तरं  प्रयाति । मदशक्तिस्तु
		
		मद्याश्रिता कषायादिरससंपर्कादपूर्व्वा प्रादुर्भवति । विलीयमाना न मद्यान्तरमवलम्बते ।  तथेन्द्रियचेतनाविशेषाः । तथा चाह । "पृथिव्यापस्तेजोवायुरिति तत्त्वानि" । पृथिव्यादीन्येव  तत्त्वानि तत्त्वान्येव पृथिव्यादीनि । नाकाशादीनि न क्षणिकत्वादीनि । तथा तत्त्वान्येव न  विज्ञानमात्रं नापि सकलमेव शून्यं । सर्व्वत्र प्रमाणाभावात् । तत्समुदाये विषयेन्द्रिय(शरीर) संज्ञा । महाभूतानामेवापरिमितः परिणतिविशेष (संभूत) समुदायः शरादिव्यपदेशविषयः
		(।) तेभ्यः शरीरेन्द्रियविषयेभ्यश्चैतन्यं । यथा किण्वादिभ्यो मदशक्तिः (।) तस्मान्मदशक्तिवद् विज्ञानं । न परलोकादागच्छत् प्रतिसन्धिमत् । मदशक्तिवदिति चोपलक्षणं  चित्रवद् धूमवदिति च । न खल्वेते सञ्चारिणो दृष्टाः ।

[1.1.4.3.1.0,22]

तदसत् ।

[1.1.4.3.1.0,23]

रूपादिव्यतिरेकेण कुतो भूतोपलम्भनं । तानि पञ्च ततः संख्यावधारणमयुक्तिमत् ।। ३७९ ।।

[1.1.4.3.1.0,24]

रूपशब्दगन्धरसस्पर्शाः पञ्चमहाभूतानि । तत्समुदाये पृथिव्यादिसंज्ञा । पृथिव्यादीनामन्यथोपलम्भनाभावात् ।

[1.1.4.3.1.0,25]

अथ रसस्य स्पृश्यतैवेति चतुःपरिमाणता । तथापि पृथिव्यादीनीति न युक्तं  रूपादीन्यभिधेयं स्यात् । क्षणिकत्वादयः पश्चाद् भविष्यन्ति साध्या इति न तत्प्रतिक्षेपः ।

[1.1.4.3.1.0,26]

किञ्च ।

[1.1.4.3.1.0,27]

दृश्यं दृश्यमिति ह्येवं सर्व्वमेकं प्रसज्यते । प्रकारभेदे तु पुनरनन्तत्वं प्रसज्यते ।। ३८० ।।

[1.1.4.3.1.0,28]

तस्मात् पंचाश्रयग्राह्यं पञ्चधा व्यपदिश्यतां । तस्यावान्तरभेदस्तु पञ्चत्वानुपरोधकृत् ।। ३८१ ।।

[1.1.4.3.1.0,29]

यच्चोक्तं सर्व्वशून्यत्वे प्रमाणं चेन्न शून्यता(।)शून्यता चेत् प्रमा नास्ति तदिदं व्याहतं द्वयं ।। ३८२ ।।

[1.1.4.3.1.0,30]

प्रतिपादयिष्यते पश्चाद् यादृशी सर्वशून्यता । तत्र यादृक् प्रमाणं च त्वरात्र क्वोपयोगिनी ।। ३८३ ।।

{1.1.4.3.1.1}



〈(क) भूतचैतन्यमतनिरासः〉


[1.1.4.3.1.1,1]

ननु
		  मातापितृशरीराद्यन्वय व्यतिरेकानुविधायीनीन्द्रियादीनि शरीरमहाभूतस्वभावत्वात्  तदाश्रितान्येव नान्यथोपलभ्यन्ते परलोकादागतत्वेन (।) तत् कथं परलोकास्तित्ववादः  साधीयान् ।

[1.1.4.3.1.1,2]

तदप्यसत्त्यं । यतः
		  (।)

[1.1.4.3.1.1,3]

प्राणापानेन्द्रियधियां देहादेव न केवलात् ।स्वजातिनिरपेक्षाणां जन्म जन्मपरिग्रहे ।। (३६)

[1.1.4.3.1.1,4]

अतिप्रसङ्गात्;

[1.1.4.3.1.1,5]

प्राणादयो हि स्वभावविशेषाच्चपलतादिकृतात् स्वजातिनिरपेक्षा न युक्ताः । चपलतादयश्चात्माभ्यासान्वयिनो न मातापित्रभ्यासान्वयिनः । अन्यथा मातापितृस्वभावो न  स्यादसत्संपर्क्कादिना । तस्मात् स्वजातिनिरपेक्षान्मातापितृदेहमात्रादेव न भावः । यदि तु  मातापितृस्वभावेऽभिलाषादयः प्रागासन् । तदा मातापित्रादिशरीरमपि कारणमिति युक्तं ।

[1.1.4.3.1.1,6]

अथाभ्युपगम्यते जन्मपरिग्रहः परलोकनिरपेक्ष एव (।) तदा जन्मपरिग्रहेऽभ्युपगम्यमानेऽतिप्रसङ्गः । सर्व्व एव कार्यकारणभावो विशीर्येत । स चानुमानपरिच्छेदादवधार्यः ।

[1.1.4.3.1.1,7]

अभ्यासपूर्व्वकाः सर्व्वे प्राणापानादयो यदि । स्वाभ्यासरहिताश्च स्युः कथन्नाम निराश्रयाः ।। ३८४ ।।

[1.1.4.3.1.1,8]

एष हि कार्यस्य धर्म्मो यत् कारणमपहायान्यथा न भवनं । अन्यथा स तस्य न जन्यः ।  अन्वयव्यतिरेकाभ्यां जन्यजनकभावः । तस्मात् समानजातीयाभ्यासम्भविचक्षुरादिपूर्व्वका  एव चक्षुरादयः ।

[1.1.4.3.1.1,9]

ननु (।)

[1.1.4.3.1.1,10]

धूमो धूमान्तरोत्पन्नो न धूमादेव सर्व्वथा । शाल्कादपि शालूकः कथम्भवति गोमयात् ।। ३८५ ।।

[1.1.4.3.1.1,11]

तथा (।)

[1.1.4.3.1.1,12]

चित्रं चित्रकराज्जातं पतत्रिष्वपि किन्तथा ।

[1.1.4.3.1.1,13]

भ्यासाद् (हि) विशेषो यः सोन्ययापि भविष्यति ।। ३८६ ।।

[1.1.4.3.1.1,14]

तदप्यसत् ।

[1.1.4.3.1.1,15]

धूमो धूमाद् यथाभूतः सोन्यतोपि न ज्ञायते ।

[1.1.4.3.1.1,16]

अभ्यासात्तु विशेषो यः स जन्मादौ तथा स्थितिः ।। ३८७ ।।

[1.1.4.3.1.1,17]

य एव विशेषः श्रुताभ्यासादिजन्मकः स एव तथाभूत इह जन्माभ्यासव्यतिरेकेपि दृश्यते  (।) न च तस्याभ्याससङ्गमो बाध्यते । अतीताभ्यसस्यान्यत्रापि तदानीमुपलब्धुमशक्यत्वात् ।  ग्रामान्तरादागताभ्यासवत् । तत एव नापारलौकिकाभ्यासपूर्व्वकत्वमपि साधयतीति कारणेन  सह कार्यस्य प्रतिबन्धात् । अदृष्टकारणस्यापि तत्कार्यत्वात् । देशान्तराभ्यासपूर्व्वकत्वमपि  साधयतीति । कारणेन सह कार्यस्य प्रतिबन्धात् । अदृष्टकारणस्यापि तत्कार्यत्वात् । देशान्तराभ्यासपूर्व्वकपरिज्ञानवत् । तदत्र तौतोपाख्यानमायातं ।

[1.1.4.3.1.1,18]

कश्चित् तौतः किलान्येन पृष्टः कथय सम्भवं ।

[1.1.4.3.1.1,19]

मातुर्दीर्घविषाणस्य वृषभस्य कथं स्थितिः ।। ३८८ ।।

[1.1.4.3.1.1,20]

स प्राह कुक्षेर्जायन्ते	 न मातुर्महिषा अमी । हट्टागतानामेषान्तु मूल्येन क्रयमात्रकं ।। ३८९ ।।

[1.1.4.3.1.1,21]

तथाभूतमेवेदं लोकायतमतं ।

[1.1.4.3.1.1,22]

अथवा (।) अतिप्रसङ्गादिति यदि जन्मान्तरादागतिमन्तरेण तेभ्य एव महाभूतेभ्यश्चैतन्यं  कार्यमुद्भवति (किन्न सकलप्राणिमयम्भवति । परिणतिविशेषसद्भावादिति) चेत् । स एव  परिणतिविशेषः कस्मान्नेति समानः पर्यनुयोगः ।

[1.1.4.3.1.1,23]

अथानादिः परिणतिः परम्पराविशेषो वानुपलक्ष्यमाणः  कश्चिदस्ति यतः केचित्  प्राणिनो नान्ये । तदप्ययुक्तं ।

[1.1.4.3.1.1,24]

यदि परिणतेर्विशेषस्स दृश्यते नेति कल्पना कैषा ।

[1.1.4.3.1.1,25]

दर्शनयोग्यमदृश्यं सद्‌व्यवहारस्य नो विषयः ।। ३९० ।।

[1.1.4.3.1.1,26]

यदि स परिणतिविशेषो भवेदुपलभ्येत । अथ कार्यदर्शनादेव कल्प्यते तथा सति
		  
		  दृष्ट एवाभ्यासः कल्पनीयः अदृष्टकल्पनागौरवात् । ततः साधूक्तं (।) समानजातीयभावपूर्व्वकाः
		  प्राणादयः ।

[1.1.4.3.1.1,27]

भवतु कार्यात् कारणानां सिद्धिः पूर्व्वजन्मभाविनां परजन्मिनान्तु कथमनुमानं (।) तदाह ।

[1.1.4.3.1.1,28]

यद् दृष्टं प्रतिसन्धानशक्तिमत् (।)किमासीत् तस्य यन्नास्ति पश्चाद् येन न सन्धिमत् ।। (३७)

[1.1.4.3.1.1,29]

पूर्घ्वंपूर्व्वस्य हि प्रतिसन्धानं निश्चितं अनुऽमानानुमितानुमादिभिः ।

[1.1.4.3.1.1,30]

ननु चापलादिकमचापलत्वात् तदभ्यासतो भवति अस्पन्दमन्दतादिलक्षणात् । सा तु  महाभूममात्रकादेव । ततस्ततोपि भावे धूममद्धूमान्तरभावेपि न सर्व्वदा प्रबन्ध एव । तत  उच्छेदोपि धूमवदेवेति नानन्ततापि प्राणिनां अपूर्व्वसत्त्वप्रादुर्भावश्च दोषाः । (तदपि नास्ति ।)

[1.1.4.3.1.1,31]

मन्दप्रवृत्त्यभ्यासेन मन्दताप्यस्ति जन्मिनां । ततस्तपूर्विका सापात्यनादिभवचक्रकं ।। ३९१ ।।

[1.1.4.3.1.1,32]

न खलु प्राणिनां स्वभावत एव मन्दतादयः प्रकाराः (:।) अपि तु समानजातीयाभ्यासात् । यथैव चपलादयस्तदभ्यासतस्तथा मन्दता(द्य)पि कौसीद्याभ्यासादिति सिद्धमनादित्वं संसारस्य । स्वापाद्यभ्यासतो हि मन्थरता चक्षुरादीनां ततश्चपलचक्षुरादिकः सुप्तप्रवुद्धश्चपलचक्षुरादिना युज्यतेऽन्योन्येनेति । ततो जन्मादावपि
		  सुप्तप्रबोधवदेवाभिमुखी  भूतवासनाप्रबोधस्य चक्षुरादियोगः । कथमन्यशरीरगतं चक्षुरन्यशरीरे प्रतिसन्धीयते । कथं  द्रव्यान्तरगता शक्तिरन्यत्र सञ्चारिणी ।

[1.1.4.3.1.1,33]

मन्त्रतन्त्रादिसामर्थ्याद् गुडादौ विषशक्तयः । तथैव कर्म्मसामर्थ्यादन्यदेहेक्षशक्तयः ।। ३९२ ।।

[1.1.4.3.1.1,34]

यथा स्वप्नान्तिकः कायस्त्रासलंघनधावनैः । जाग्रद्देहविकाराय (तथा)  जन्मान्तरेष्वपि ।। ३९३ ।।

[1.1.4.3.1.1,35]

अथासौ सत्त्यताहीनः सुतरामेव शोभनं । असत्त्योपि विकराय यत्र सत्त्ये तु का कथा ।। ३९४ ।।

[1.1.4.3.1.1,36]

व्यवहारमात्रकमिदं सत्त्यतासत्त्यतेति च । स्वरूपसाक्षात्करणे सत्त्यतादीति दुर्घटं ।। ३९५ ।।

[1.1.4.3.1.1,37]

तस्माद् यत् प्रतिसन्घानशक्तिमत् पूर्व्वंपूर्व्वमुपलब्धं तस्य किमासीदधिकं यत् पश्चान्नास्ति तदभावात् पश्चादसन्धिमत् । कारणवैकल्ये हि कार्यस्याभावः सकले तु कलावति  कारणे कार्यमनुत्पत्तिमदिति व्याहतं ।

[1.1.4.3.1.1,38]

ननु क इवात्र व्याघातः । नन्वयमेव
		  यः कार्यकारणभावाभावः ।

[1.1.4.3.1.1,39]

सर्व्वावस्थासमानेपि कारणे यद्यकार्यता । स्वतंत्रं कार्यमेवं स्यान्न कार्यन्तत्तथा सति ।। ३९६ ।।

[1.1.4.3.1.1,40]

कारणपरतन्त्रं हि कार्यं तत्समर्थं कारणं हठादेव जनयति । तथाप्यभावे न कार्यम्भवेत् ।

[1.1.4.3.1.1,41]

अथ तदभावे न भवतीति कार्यं तदभावे न भवतीति कुतः । ननु तद्भावेऽवश्यं भवतीत्येतदपि कुतः । त(था) त्त्वेन परिच्छेदात् तदभावे न भवतीत्येतदपि परिच्छिद्यत एव ।  सर्व्वदेति कुत इति समानमुभयत्र । तस्माद् यथा दृश्यते तथाभ्युपगन्तव्यं । उभयञ्च दृश्यते

[1.1.4.3.1.1,42]

तद्भावेवश्यं भवत्यसाकल्येन भवत्येवेति तदुभयमङ्गीकर्त्तव्यं । एवमदृष्टो
		  न कार्यंकारणभाव  इति चेत् ।

[1.1.4.3.1.1,43]

व्याप्त्या न व्यतिरेकस्य नान्वयस्यास्ति दर्शनं । कार्यकारणभावस्य कथमस्यास्ति दर्शनं ।। ३९७ ।।

[1.1.4.3.1.1,44]

यदि व्याप्त्या न दर्शनमिति न कार्यंकारणभावसिद्धिः । एवन्तर्हि न कस्यचिदन्वयव्यतिरिक्तस्य 
		  दर्शनमित्युक्तमेतत् (।) "स्वरूपस्य स्वतो गतिरि"ति ।

[1.1.4.3.1.1,45]

"न परलोको नेहलोको न परलोकबाधनं न
		  संदेहो न महाभूतपरिणतिरित्यादि"
		  विज्ञाप्तिमात्रकमेव । अथापि व्यवहारादेतत् । एवं परलोकोपीति ।

[1.1.4.3.1.1,46]

यद्यद्वैतेन तोषोस्ति मुक्त एवासि सर्व्वथा । वर्तते व्यवहारश्चेत् परलोकोपि चिन्त्यतां ।। ३९८ ।।

[1.1.4.3.1.1,47]

सत्युपल्पवे वरमेवमुपल्पवः प्रशमस्य स्वर्गाद्यनुकूलत्वात् । रागाद्युपल्पवो हि सकलसमीहित  सज्जनत्वादिभावहानिमेव विधत्ते । तथा हि । चक्षुरादिरागादिभेदाः सकला  एवानादिवासनाबलावलम्बिनो विज्ञप्तिमात्रतो न भिद्यन्ते । ततश्चक्षुरादिविकलस्यापि  जन्मान्तरे पुनरविकलचक्षुरादिता । ततो जन्मपरम्परास्वयमेव प्रकारो नादिता च संसारस्य ।  यावच्च नोपल्पवप्रशमस्तावती तस्यानन्ततापि (।) सत्यतायामपि चक्षुरादीनां बाह्यर्थंत्वेवा  नादिरसौ स्वभाव इति संसारानाद्यनन्त (त) ।।

[1.1.4.3.1.1,48]

(न महाभूतोद्भवा बुद्धिः)

[1.1.4.3.1.1,49]

ननु महाभूतविशेषः कठिनत्वादय उपलभ्यन्त एव । ततस्तद्विशेषान्महाभूतोद्भवत्वेपि  नातिप्रसङ्ग इति । ततः कठिनत्वादिविशेष एव बीजात्मकस्तत एव प्राणिसम्भव इति ।  उक्तमत्र "कार्यकारणभाव एव न स्यादि" ति ।

[1.1.4.3.1.1,50]

अपि च ।

[1.1.4.3.1.1,51]

न स कश्चित् पृथिव्यादेरंशो यत्र न जन्तवः ।संस्वेदजाद्या जायन्ते सर्व्वबीजात्मकं ततः ।। (३८)

[1.1.4.3.1.1,52]

न खलु कठिनत्वादिविशेषविभागेन प्राणिविभागोत्पत्तिः सर्व्व (त्र) 
		  प्राणिदर्शनात् ।  संस्वेदजादयोपि हि प्राणिनो न खलु विभागेन न दृश्यन्ते । ततः कठिनत्वादिकृतो न  विभागः । कर्मैव चेतनालक्षणं यदि परमवशिष्यते । अथकाष्ठा
		  द्यन्वयिनी प्राणिजातिरुपलभ्यत इति वदेत् । तदा समानजातीयं सर्व्वं तद्रूपप्राणिमयं भवेद् (।) यत्परिम्ना 
		  व्यवस्थापितामम्भो भवति । तत् सकलं तद्रूपप्राणिमयं भवेत् (।) कुतो वर्ण्णसंस्थानवैलक्ष्यण्यं प्राणिनां ।

[1.1.4.3.1.1,53]

तथा हि रक्तशिरसः पीतकायादयः परे ।

[1.1.4.3.1.1,54]

जलादिपाणिनो दृष्टाः स आकारः कुतो भवेत् ।। ३९९ ।।

[1.1.4.3.1.1,55]

तद्‌रूप बीजात् कमलादिभेदः किंदृष्ट दृष्टो (ऽ) नियतः कदाचित् ।

[1.1.4.3.1.1,56]

न प्राणिभेदो नियतोस्ति बीजात् सन्त्यत्र कर्माणि नियामकानि ।। ४०० ।।

[1.1.4.3.1.1,57]

तत्स्वजात्यनपेक्षाणामक्षादीनां समुद्भवे ।परिणामो यथैकस्य स्यात् सर्व्वस्याविशेषतः ।। ३९ ।।

[1.1.4.3.1.1,58]


		  अपि च (।) मनोविज्ञानाश्रितानीन्द्रियाणि स्वकार्यकारीणि न तु मनोविज्ञानमेव  तदाश्रितं । ततो मनोविज्ञानादेवेन्द्रियाणां सम्भवो न भूजलादिभ्य इति दर्शयति ।
		  "प्रत्येकमि"त्यादि ।

[1.1.4.3.1.1,59]

अथवा मनोविज्ञानं न तावन्न तत्समुदायरूपशरीरादुत्पत्तिमत् । प्राणापानादयस्तु  महाभूतपरिणतिस्वभावा एव मातापितृबीजमात्रकात् । मनोविज्ञानञ्च संसारि नेन्द्रियादयः ।  यतः (।)

[1.1.4.3.1.1,60]

छेदसन्धानवैराग्यहानिच्युत्युपपत्तयः । मनोविज्ञान ऐवष्टा उपेक्षायां च्युतोद्भवौ ।। ४०१ ।।

[1.1.4.3.1.1,61]

(इत्युक्तम् ।)
		  ततो मनसः संसारित्वं न भूताश्रितत्वं । यतः ।

[1.1.4.3.1.1,62]

प्रत्येकमुपघातेपि नेन्द्रियाणां मनो मतेः ।उपघातोस्ति भङ्गेस्याः तेषां भङ्गश्च दृश्यते ।। (४०)

[1.1.4.3.1.1,63]

मनोमतेर्हि भङ्गे भयशोकहर्षक्रोधादिना चक्षुरादिविकारदर्शनाच्चक्षुरादीनि मनोविज्ञानाश्रितानि (।) ततो जन्मादावपि तदाश्रितान्येवेति भवान्तरप्रसिद्धिः । न चैवं मनोविज्ञानं शरीराश्रितं । मनोविज्ञानविकार्यपंचेन्द्रियसमुदायकार्याश्रितत्वात् ।

[1.1.4.3.1.1,64]

ननु यदि नाम चक्षुरादीनि मनोविज्ञानविकार्याणि । तत एव तूत्पत्तिरिति कुतः(।)  न ह्यग्नेर्विकारमासादयद् घटादि वस्तु वह्नेरेवोत्पद्यते ।

[1.1.4.3.1.1,65]

अत्रोच्यते ।

[1.1.4.3.1.1,66]

घटादिरन्यथा दृष्टस्ततो न तत एव सः । नान्यथा तु पुनर्दृष्टमिन्द्रियन्तद्विकारतः ।। ४०२ ।।

[1.1.4.3.1.1,67]

प्रासादादिलक्षणलक्षितं हि सकलमेवेन्द्रियमुपलभ्यते । न तु घटादिकमग्निकृतविकारमेव । ततो न घटादिर्दृष्टान्तः ।

[1.1.4.3.1.1,68]

अथ यद्यपि नामेदानीं मनोविज्ञानमाश्रयो दृष्टोन्यदापि तथैवेति कुतः । तदेतदसत् ।

[1.1.4.3.1.1,69]

वह्नेर्यद्यपि धूमो दृश्यते तत एव सः । अन्यदापीति नाध्यक्षं प्रमाणमिह कस्य चित् ।। ४०३ ।।

[1.1.4.3.1.1,70]

तस्माद् (।)

[1.1.4.3.1.1,71]

यथा धूमेग्निपूर्व्वत्वगतिस्तत्प्रत्यभिज्ञया (।) तथा मनोविकार्यत्वगतिर्जन्मादिभाविनी ।। ४०४ ।।

[1.1.4.3.1.1,72]

जन्मादौ चक्षुरादीनि चापलादियोगिमनोनुरूपविकार्यतया प्रत्यभिज्ञायमानानि तथैव  तानीत्यवगमो युक्तः । यथा सकृदग्निपूर्व्वकः क्वापि तत्प्रसवो दृष्टः प्रदेशान्तरे तत्पूर्व्वकतयैव प्रत्यभिज्ञायमानोस्ति ।

[1.1.4.3.1.1,73]

पुत्रादीन्द्रियवैकल्येप्यस्ति मानसविक्रिया । तदाश्रितं मनः प्राप्तं नियमो नोभयोरपि ।। ४०५ ।।

[1.1.4.3.1.1,74]

यदि सर्व्वत्र पुत्रादिचक्षुरादिविकारे न विक्रियेति नियमाभावात् पुत्रादिचक्षुरादीनीति  नाश्रयः । स एव नियमाभावो दृष्ट उभयोरपि । नात्मचक्षुरादिविकारेपि विकारो मनसः

[1.1.4.3.1.1,75]

कस्यचिदिति न तान्यपि नाश्रय इतीन्द्रियाणां नाश्रयत्वं । एवन्तर्हि मनोविज्ञानमिन्द्रियाणामाश्रय इन्द्रियाणि तु न मनस इत्यनाश्रितं मनः प्रसक्तं । षण्णामपि चक्षुरादिविज्ञानानामाश्रयेण केनचिद् भवितव्यं ।

[1.1.4.3.1.1,76]

इन्द्रियं मनसोज्ञानात् तस्माच्चस्ति मनोमतिः ।

[1.1.4.3.1.1,77]

ततस्तत्राऽपि स्याच्चेत्यनाद्यनन्त भवस्थितिः ।। ४०६ ।।

[1.1.4.3.1.1,78]

यदि मनोमतिरपीन्द्रियविकारतो न विकार्या एवम् ।

[1.1.4.3.1.1,79]

नेत्रादिनाशेऽनेकत्र मनो दैन्यादि दृश्यते । तत्राश्रितं कुतस्तेन नेहाशोभनमूह्यते ।। ४०७ ।।

[1.1.4.3.1.1,80]

नैतदस्ति । नावश्यमाश्रयः सर्व्वस्य कश्चिदिति नियमोस्ति ।

[1.1.4.3.1.1,81]

अथ निर्बन्धस्तदप्युच्यते ।

[1.1.4.3.1.1,82]

तस्मात् स्थित्याश्रयो बुद्धेर्बुद्धिमेव समाश्रितः ।कश्चिन्निमित्तमक्षाणान्तस्मादक्षाणि बुद्धितः ।। (४१)

[1.1.4.3.1.1,83]

तस्माद् बुद्धेः स्थित्याश्रयो यः स निमित्तमक्षाणां चेतनालक्षणकर्म्मसञ्ज्ञितः । स  एव तर्हि चक्षुरादीन्द्रियं समाश्रित इति तदाह । स च बुद्धिमेव समाश्रितो नेन्द्रियाणि ।  न हीन्द्रियाणि तस्याश्रयः । चेतना कर्म चेतयित्वा वाक्कर्म्मेति वचनात् । चेतना चेदं  चेदं चेत्येवमात्मिका । सा च पूर्व्वानुसन्धानरूपा	 बुद्धिमेवाश्रित्य भवति न कायाश्रिता ।  सा च काचिदेवेन्द्रियाणां स्वाश्रयो
		  न सर्व्वा आरूप्यधाताविन्द्रियाणामभावात् । शरीरसतृष्णेन हि कर्म्मणा शरीरेन्द्रियाणां जननं । तत्राभिरतियोगात् । तुष्णाविषये हि  लब्धेभिरतिरुत्पद्यत इति (।) तस्मादक्षाणि बुद्धितो न त्वक्षेभ्यो बुद्धिरित्युपसंहारः ।  तस्मान्मनस एव कारणत्वमिति मनसा पूर्व्वपूर्व्वजन्माक्षेपः ।

[1.1.4.3.1.1,84]

यदि तर्हि मनोमतेरहमित्येवमात्मकल्पनारूपाया इदानीन्तनं जन्म परत्र तर्हि जन्मनि  कः संप्रत्ययहेतुः कथं वा कायाश्रितं मन उक्तमित्याह ।

[1.1.4.3.1.1,85]

यादृश्याक्षेपिका सासात् पश्चादप्यस्तु तादृशो ।तज्ज्ञानैरुपकार्यत्वादुक्तं कायाश्रितं मनः ।। (४२)

[1.1.4.3.1.1,86]

यादृश्यात्मग्रहस्तासां मनोबुद्धिरनादिजन्मप्रबन्धस्याक्षेपिका संसारिणा	मासीत् (।)  तादृशी पश्चादप्याक्षेपिका भवतु । नान्यथा तया भाव्यमिति । स एव पश्चादपि जन्मपरिग्रहः ।  यो हि यत्करणस्वभावाविशिष्टस्वभावः स करोत्येव तत् (।) तद् यथा धूमजननस्वभावा  विशिष्ट एवापरः सार्न्द्रेन्धनादिसङ्गतः कृशानुः । अन्यथा न कार्यकारणभावो न व्यवहार  इत्यनीहं जगत् स्यात् ।<div label="1.1.4.3.1.2" level="6" n="2">

〈(ख) विज्ञानसिद्धिः〉


{1.1.4.3.1.2.0}



[1.1.4.3.1.2.0,1]

अथ मनसोपि कायाश्रितत्वं  प्रतिपादितं भगवता अन्योन्यानुविधायित्वं कायचित्त
		  योरपि वदता । अत्र परिहारः । कायविज्ञानैरुपक्रियमाणत्वादुक्तं कायाश्रितत्वं मनसो  भगवता । न तु साक्षात् कायस्तस्याश्रयः चक्षुरादिविज्ञानानामिव चक्षुरादीनि । तस्मादहङकारलक्षणं
		  मनो न चक्षुरादीन्द्रियाश्रितं न देहाश्रितं (।) समानजातीयमनःसमाश्रितत्वमेवास्य  युक्तं । आरूप्यधातावपि तस्य भावात् तस्य च सम्भवप्रतिपादनात् ।

[1.1.4.3.1.2.0,2]

मा भूद् वाक्षैर्व्विना बुद्धिस्तथापि न परलोकाभावः अन्योन्याश्रयस्य भावात् (।) तदाह ।

[1.1.4.3.1.2.0,3]

यद्यप्यक्षैर्व्बिना बुद्धिर्न तान्यपि तया विना ।तथाप्यन्योन्यहेतुत्वं ततोप्यन्योन्यहेतुके ।। (४३)

[1.1.4.3.1.2.0,4]

यथैव हि भवतोभ्युपगमः शरीरमन्तरेण न बुद्धिरिन्द्रियात्मकं तथा दर्शनादिति । तथा  तान्यपीन्द्रियाणि न मनोबुद्धिं विना इत्यभ्युपगम्यताम् (।) अभ्युपगमनिबन्धनस्य तथा दर्शनस्य  समानत्वात् । तथा सत्यन्योन्यहेतुकत्वं प्रसक्तमुभयसन्तानस्य परस्परमुपकारात् ।  अन्योन्यहेतुकयोश्च सामग्री सामग्र्‌यन्तरादुत्पत्तिमती । ततोपि सामग्रीतः पूर्व्वके परे च  कायमनसी अन्योन्यहेतुके मध्यावस्थावदिति ज्ञातव्यं ।

[1.1.4.3.1.2.0,5]

यदि च काय एवाश्रयो मनोबुद्धिर्नं 
		  सा कायस्य । ततः कायाद् बुद्धिर्भंवन्ती  क्रमवतोऽक्रमाद् वा भवेत् प्रकारान्तराभावात् ।

[1.1.4.3.1.2.0,6]

तत्र न तावदक्रमाद् यतः ।

[1.1.4.3.1.2.0,7]

नाक्रमात् क्रमिणो भावो नाप्यपेक्षा (ऽ) विशेषिणः ।क्रमाद्भवन्ती धीः कायात् क्रमन्तस्यापि शंसति ।। (४४)

[1.1.4.3.1.2.0,8]

इयं हि मनोबुद्धिः क्रमवती । अन्यथाहमिति स्वाकारस्य ग्रहणेतीतवर्त्तमानानागतसकलस्वस्वभावग्रहणमिति सकलजन्मग्रहणप्रसङ्गः ।

[1.1.4.3.1.2.0,9]

अथावस्थानामग्रहणे न पूर्वापरव्याप्तिप्रतीतिः ।

[1.1.4.3.1.2.0,10]

अवस्था (ऽ) 
		  ग्रहणेऽवस्थातृप्रतीतिः कथं भवेत् ।

[1.1.4.3.1.2.0,11]

व्याप्याप्रतीतावन्यस्य व्यापकत्वाप्रतीतितः ।। ४०८ ।।

[1.1.4.3.1.2.0,12]

यदि हि व्यापिन्यवस्था न प्रतीयते । व्याप्याप्रतीतेः कथमसौ व्यापकस्तथा प्रतिपन्नो  भवति । न हि तेन रूपेणाप्रतीयमानोपि तथा भवति । प्रतीतिरेव हि तत्त्वमन्यत्त्वं वा  व्यवस्थापयति । व्यापकत्वञ्चेदस्य न प्रतीयते । तदा तदन्येन रूपेण प्रतीयत इत्यापन्नं (।)  ततः कालान्तरस्थायितास्य नास्तीति (न) कालान्तरता प्रतीत्यन्तरस्य (।) ततः क्रमवती  प्रतीतिः । ततो नाक्रमात् क्रमिणो भावः ।

[1.1.4.3.1.2.0,13]

ननु यदि नामाक्रमं कारणं तथा भूतेनैव कार्येणापि भवितव्यमिति कुतः । न हि  कारणादभिन्नमेव कार्यं । विलक्षणस्यापि दर्शनात् ।

[1.1.4.3.1.2.0,14]

अत्रोच्यते ।

[1.1.4.3.1.2.0,15]

अक्रमाद् यदि कार्यं स्यात् तदैव सकलं भवेत् ।

[1.1.4.3.1.2.0,16]

अन्यदा तु स नास्त्येव तदा परिसमाप्तितः ।। ४०९ ।।

[1.1.4.3.1.2.0,17]

एवं हि तत्कार्यंकारि यदि
		  कार्यकाले गृह्येत । न ह्यप्रतीयमानं तदा तस्य कारणं ।  प्रतीतिश्चेत् तदा एकत्वाद् विनाशावधि प्रतीतिरिति तदैव विनष्टः स्यात् । एवं हि तस्याकमता । ततो विनष्टादपरं कार्यंन्न भवेदेव । भवद् वा न तत् कार्यं । अथ क्रमेण  प्रतीयमानं क्रमवतः कारणं । तथा सति नाक्रमं । न हि नीलतया प्रतीयमानमनीलं । अथवा(।)

[1.1.4.3.1.2.0,18]

नोच्यते कारणात् कार्यन्तद्रूप
		  मुपजायते । अन्वयव्यतिरेकाभ्यां कार्यकारणतेति तु ।। ४१० ।।

[1.1.4.3.1.2.0,19]

कारणविलक्षणमपि कार्यं कार्यमेव । अन्वयव्यतिरेकानुविधानलक्षणत्वात् कार्यकारणलक्षणतायाः । यत्र त्वन्वयव्यतिरेकौ न भवतः तन्न कार्यं कारणञ्च । यच्च तथाभूत  एव कारणे न भवति न
		  तस्य कारणानुविधायिता ।

[1.1.4.3.1.2.0,20]

ननु नतु तद्भावेनोत्पद्यते इत्येव तद्भावे तु भवत्यवश्यमिति
		  क्वोपयोगोस्य ।

[1.1.4.3.1.2.0,21]

तद्भावेपि न भावश्चेदभावे (ऽ)  भाविता कुतः ।

[1.1.4.3.1.2.0,22]

तदभावप्रयुक्तोस्य सोऽभाव इति तत्कुतः ।। ४११ ।।

[1.1.4.3.1.2.0,23]

यद्यसौ समर्थोपि कारणे न भवति (।) कारणमेव तस्य तन्न स्यात् । कुतो वैतदवगम्यते तदभावप्रयुक्तोऽस्याभाव इति । यथैव तदवस्थ एव कारणे (सति) स्वयमेव  न भवति । तथा तदभावेपि स्वयमेव न भविष्यति स्वातन्त्र्यात् (।) तस्यापरतन्त्रत्वे  कारणस्य (सति) सामर्थ्येऽवश्यमेव भवेदिति ।

[1.1.4.3.1.2.0,24]

अभावो हि पदार्थानां स्वयमेव भवेदपि । भावस्तु परतन्त्रत्वात् कथं हेतोर्भवेन्न सः ।। ४१२ ।।

[1.1.4.3.1.2.0,25]

अभावो हि निर्हेतुकत्वात् स्वयमेव भवतीति युक्तं । भावस्तु हेतुपरतन्त्र/?/त्वात् समर्थ  हेतौ न भवतीति न युक्तमेतत् ।

[1.1.4.3.1.2.0,26]

ननु कार्याभावः स्वतन्त्रत्वात् कारणे सत्यंपि च (? न)
		  भवतीति युक्तमेवैतत् ।  एवं तर्हि तदभावेऽभाव इति न कारणाभावप्रयुक्तोऽभाव इति कथं भवेत् कार्यमस्य । ततः  स्वयमेव न भवेत् । यश्च स्वयमेव न भवति नास/?/ नियम्यते तेन (।) ततो/?/ यथा स्वयं  न भवति तथा भवदपि (।) तता न काय । यदा तु कारणे सति भवे/?/दे/?/व तदा स्वरसनिरोधेपि अपरापरक्षगा/?/त्पत्तस्तदभाव एव सन्तानाच्छद इति कारणप्रतिबद्धत्व । तस्मान्नाक्रमात् क्रमिणा भावः ।

[1.1.4.3.1.2.0,27]

अथाक्रमादपि सहकारिणं क्रमिणमपेक्षमाणात् क्रमवत् कार्यमिति । तदपि नास्ति ।  नास्त्यपेक्षा(ऽ) विशेषिणो/?/ऽनाधेयविशेषस्य क्वचिद् दिशेषलाभाय नापेक्षा । न तस्य  विशेषोस्तीति । विशेषे वा (ऽ) नित्यताव्यतिरिक्तविशेषाभ्युपगमे च तद्विशेषापेक्षं कार्यन्तत  एव भवन्न ततो नित्यात् । तस्यासौ विशेष इति चेत् । न (।) विशेष इति विशेषकरत्वं

[1.1.4.3.1.2.0,28]

विशेषप्रत्ययकरत्वं वा । न विशेषकरत्वं तस्याविशेषात् । विशेषाद् विशेष इति तदेवानित्यत्वं व्यतिरेके पूर्व्वकः प्रसङ्ग इति

[1.1.4.3.1.2.0,29]

अथ विशेषप्रत्ययहेतुत्वं । तदप्ययुक्तं ।

[1.1.4.3.1.2.0,30]

नैवाभावे (विशेषस्य) विशेषप्रत्ययोदयः । तथा चेद् भ्रान्तिरेवेयमिति व्यर्थः परिश्रमः ।। ४१३ ।।

[1.1.4.3.1.2.0,31]

अविशेषप्रतीतौ हि स नित्य इति गम्यते ।

[1.1.4.3.1.2.0,32]

विशेषे (ऽ)
		  /?/ भ्रान्ततायाञ्च नित्यतायां प्रमा कुतः ।। ४१४ ।।

[1.1.4.3.1.2.0,33]

अविशेषप्रतीतिश्चेदपेक्ष्यत्वे
		  कथं भवेत् । औदासीन्यं यतस्तस्य विशेषोपि न विद्यते ।। ४१५ ।।

[1.1.4.3.1.2.0,34]

विशेषसम्भवे तस्य तत्रापेक्षेति युक्तिमत् । एतदर्थमपै/?/क्षेति व्यवहारोस्ति लौकिकः ।। ४१६ ।।

[1.1.4.3.1.2.0,35]

तस्मान्नास्त्यपेक्षा (ऽ) विशेषिण इति युक्तं ।

[1.1.4.3.1.2.0,36]

कायात् क्रमाद् भवन्ती धीः क्रमं कायस्य बोधयेत् ।

[1.1.4.3.1.2.0,37]

अन्यथा यत्कृतस्तस्याः क्रमो हेतुरसौ स्फुटः ।। ४१७ ।।

[1.1.4.3.1.2.0,38]

पूर्व्वपूर्व्वानुभवतः सा मनोधीः प्रवर्त्तते ।

[1.1.4.3.1.2.0,39]

सोपि पूर्व्वत एवेति सो पीत्य
		  स्यानवस्थितिः ।। ४१८ ।।

[1.1.4.3.1.2.0,40]

अथ पूर्व्वपूर्व्वबुद्धिसापेक्षः कायः क्रमेण बुद्धिं जनयति । तथा सति कायस्य विशेषेण  भवितव्यं । ततः कायस्य बुद्धिसहितस्य पूर्व्वः पूर्व्वस्तथाभूत एव कायो हेतुरिति प्राप्तः ।

[1.1.4.3.1.2.0,41]

तथा सति (।)

[1.1.4.3.1.2.0,42]

प्रतिक्षणमपूर्वस्य पूर्व्वः पूर्व्वः क्षणो भवेत् ।तस्य हेतुरतो हेतुर्दृष्ट एवास्तु सर्व्वदा ।। (४५)

[1.1.4.3.1.2.0,43]

य एव खलु बुद्धिसहकारी देहः परस्य पूर्व्वः पूर्व्व उपलब्धो हेतुः स एव सर्व्वदा  मध्यावस्थावज्जन्ममरणयोरपि हेतुरिति सिद्धं । अन्यथा व्याप्तेरप्रतिपत्तेर्हेतुरेव कश्चित्  कस्यचिन्न भवेदुपायान्तराभावात् ।

[1.1.4.3.1.2.0,44]

तस्मात् सकृत् ततो दृष्टस्तत एवान्यदापि सः । कार्यंकारणभावोयमेवमेव प्रसिध्यति ।। ४१९ ।।

[1.1.4.3.1.2.0,45]

न च कार्यकारणभावो
		  नाभ्युपगम्यते व्यवहारिभिरिति प्रतिपादितमेतत् पुरस्तादिति  विरम्यते ।

[1.1.4.3.1.2.0,46]

ननु यथा मध्यावस्थायां सविज्ञानककायपूर्व्वकत्वेन कायस्योपलव्धेः पूर्व्वंकोपि जन्मादिकायो विज्ञानसहितकायपूर्व्वक इति जन्मान्तरविज्ञानादेव
		  विज्ञानमैहिकादपि भाविजन्मविज्ञानमिति परलोकप्रसिद्धिः । तथा हेत्वन्तराद् विपर्ययोपीति परपक्षप्रसिद्धिः ।  तथा हि ।

[1.1.4.3.1.2.0,47]

यद् यन्मरणविज्ञानं न तज्जन्मान्तरानुगं । तच्चित्तत्वाद् यथा वीतदोषस्य मृतिवेदनं ।। ४२० ।।

[1.1.4.3.1.2.0,48]

यन्मरणविज्ञानं तच्चित्तान्तरं न प्रतिसन्धत्ते यथा वीतरागमरणचित्तं । मरणचित्तं च  जमान्तरप्रतिसन्धानकारितयेष्टं पृथग्‌जनचित्तमिति न प्रतिसन्धिरस्ति ।

[1.1.4.3.1.2.0,49]

अथायं हेतुरेव न भवति विपर्ययेण प्रतिबन्धात् । विपर्ययोपि तर्हि न हेतुरनेन  प्रतिबन्धादिति समानं । न समानं । यतो यो येन विरुद्धः स तदभावं साधयेत् । यो येन  सम्बद्धः स तद्भावं (।) न च मरणचित्तस्य प्रतिसन्धानविरोधः ।

[1.1.4.3.1.2.0,50]

यतः ।

[1.1.4.3.1.2.0,51]

चित्तान्तरस्य सन्धाने को विरोधोन्त्यचेतसः ।तद्वदप्यर्हतश्चित्तमसन्धानं कुतो मतं ।। (४६)

[1.1.4.3.1.2.0,52]

अन्त्यचेतसो हि चित्तान्तरप्रतिसन्धानेऽसत्त्वेन साध्ये को विरोधः तेन सह तद्विषये  (न)
		  वा येन तस्याभावः साध्यते । को विरोधः (।) न कश्चित्(।)
		  न सहानवस्थानलक्षणः परस्परपरिहारलक्षणो वा । मरणचित्तत्वागमे प्रतिसन्धानविपर्ययस्याद्ृष्टेः । अत  एव तत्परिहारेणावस्थानस्यादृष्टिः । अदृश्यत्वाज्जन्मान्तरप्रतिसन्धानस्य । ततो मरणचित्तत्वं  न प्रतिसन्धानविरुद्धमुभयरूपस्यापि विरोधस्यादृष्टेः । ततः प्रतिसन्धानाभावं न साधयति । कार्यत्वन्तु प्रतिसन्धानाभावविरुद्धं (।) ततस्तदभावसाधनाय समर्थमिति विपर्ययात् प्रतिसन्धानप्रसिद्धिः (।) न च परस्परविरुद्धार्थाव्यभिचारिणावैकत्र स्त इति प्रतिपादयिष्यते ।

[1.1.4.3.1.2.0,53]

नन्वत्र परस्परपरिहारस्थितिलक्षणो विरोधोस्त्येव कथं विरोधाभावः । यतः ।

[1.1.4.3.1.2.0,54]

अर्हन्मरणचित्तस्य प्रतिसान्धिर्न विद्यते । प्रदीपस्येव निर्वाणं विमोक्षस्तस्य चेतसः ।। ४२१ ।।

[1.1.4.3.1.2.0,55]

प्रदीपस्येव हि निर्व्वाणमर्हत्सम्मतपुरुषमरणचित्तस्य (।) ततस्तत्परिहारेण व्यवस्थितं  मरणचित्तमिति प्रतीतेर्विरोधप्रसिद्धिरिति विरोधाभावो न प्रसिद्धः ।

[1.1.4.3.1.2.0,56]

तदप्यसम्बद्धं । तदपि नामार्हतश्चित्तं कुतः प्रमाणादसन्धानं मतं भवतां (।)नात्र  भवतां प्रमाणमस्ति तद्वाधनायैव भवतामुद्यमात् । यद्यर्हन्नह्यभ्युपगम्यते । ततस्तस्य क्लेशविसंयोगकृतमसन्धानं नान्यथा । स च क्लेशविसंयोगः पृथग्जनानां नास्तीति कुतो(ऽ) प्रतिसन्धानमरणचित्तत्वेपि । न हि मरणचित्तत्वं प्रतिसन्धानविरोधि क्लेशविसंयोगस्य  प्रतिसन्धानेन विरोधाभ्युपगमात् । स च नाभ्युपगतः ।

[1.1.4.3.1.2.0,57]

ननु च सिद्धान्तादेव गम्यते विरोधः । न (।) सिद्धान्तस्यार्हन्मरणचित्त एव विरोधप्रतिपादनाय वृत्तेः ।

[1.1.4.3.1.2.0,58]

सिद्धान्तो हि न सर्व्वस्य विरोधस्य विधायकः ।

[1.1.4.3.1.2.0,59]

मृते चित्तस्य सन्धानं क्व चित्तेनोपपादितं ।। ४२२ ।।

[1.1.4.3.1.2.0,60]

अथ प्रमाणतः सिद्धिः प्रतिसन्धेर्न विद्यते । तेन तत्राप्रमाणत्वाद् विरोधस्यास्ति सम्भवः ।। ४२३ ।।

[1.1.4.3.1.2.0,61]

तद्रप्यसत् । यदि सिद्धान्तः प्रमाणबाधितस्तदाऽप्रमाणमेव । कुतस्ततः समीहितसिद्धिः ।

[1.1.4.3.1.2.0,62]

असिद्धार्थः प्रमाणेन किं सिद्धान्तोनुगम्यते ।हेतोर्वेकल्यतस्तच्चेत् किन्तदेवात्र नोदितम् ।। (४७)

[1.1.4.3.1.2.0,63]

यदि न प्रमाणमेव सिद्धान्तस्तदा ततो न विरोधसिद्धिः प्रतिसन्धानेन मरणचित्तस्य (।)  किमसावनुगम्यतेनुवर्त्यते (वा) । न खलु (अ) प्रमाणमनुवर्त्त्यमानमपि प्रमाणं भवति ।  प्रमाणं चेत् सर्व्वत्र
		  प्रमाणमिति विपर्य्ययासिद्धिः । क्वचित् प्रमाणं क्वचिदप्रमाणमिति  चेत् । न (।) इच्छाया उभयोरपि वादिप्रतिवादिनोः समानत्वात् । अथाहेतुर्वैकल्यादिति हेतुर्व्विरोधस्य साधको न सिद्धान्तः । हेतोर्वैकल्यतस्तदसन्धानं यदि । तदेव (हेतु)
		  वैकल्यं  कस्मान्नोदितं नोक्तं हेतुत्वेन (।) किं मरणचित्तत्वादनैकान्तिको हेतुरुयन्यस्तः । "अथवा हेतोर्वैकल्यतस्तच्चेत् ।" हेतोः शरीरादिलक्षणस्य मरणावस्थायां वैकल्यं यदि हेतुत्वे तु किमत्राधिकमुक्तं । अयमपि हेत्वाभास एव(।) पूर्व्वकोऽनैकान्तिकः । अयं पुनरसिद्धः । यतस्तदेवात्र  हेतुवैकल्यं न र्विद्यते । अथवा किं तदेवात्र नोदितं । नो इति प्र/?/बोधे । "अमानोनाः  प्रतिषेधवाचका" इति । किं नोदितं न दितं (।) दितं खण्डितं खण्डितमेवेत्यर्थः । वैकल्यमेवासिद्धमविकलस्य पूर्व्वकस्य मनसो हेतुत्वात् । यथा चैतत् तथा प्रतिपादितं ।

[1.1.4.3.1.2.0,64]

अथापि स्यात् (।) नायमसिद्धो हेतुर्हेतुल्यवैकल्यलक्षणः । तथा हि (।) सेन्द्रियः  कायोऽनिन्द्रियो वा केशनखाग्रादिलक्षणो मनोविज्ञानस्याश्रयः । तथा हि कायादेवोत्पद्यते
		  हृदयलक्षणात् अन्यतो वा ।

[1.1.4.3.1.2.0,65]

तदयुक्तं । कायस्य द्वयी गतिः सेन्द्रियोऽनिन्द्रियो वा प्रत्येकं हेतुरन्यथा वा । न  तावत्सेन्द्रियः ।

[1.1.4.3.1.2.0,66]

तद्धीवद् ग्रहणप्राप्ते मनोज्ञानं
		    न सेन्द्रियात् ।ज्ञानोत्पादनसामर्थ्यभेदान्न
		    सकलादपि ।। (४८)

[1.1.4.3.1.2.0,67]

अचेतनत्वान्नान्यस्माद्धेत्वभेदात् सहस्थितिः ।अक्षवद् रूपरसवदर्थद्वारेण विक्रिया ।। (४९)

[1.1.4.3.1.2.0,68]

न तावत् प्रत्येकं सेन्द्रियः काय आश्रयः । सहेन्द्रियशक्तिभिर्व्वर्त्तत इति सेन्द्रियः ।  इन्द्रियरूप एव शक्तिशक्तिमतोरभेदात् (।) ततश्च प्रत्येकमिन्द्रियेभ्य एव, मनोविज्ञानमुत्पद्यत इति पक्षः (।) तदाह । "मनोज्ञानं न सेन्द्रियान्नेन्द्रियेभ्यः प्रत्येकं भवति" (।)  तद्धीवदिन्द्रियबुद्धिवत् प्रतिविषयं ग्रहणस्य प्राप्तेः । चक्षुरिन्द्रियानुसारि हि मनो नियमेनापरेन्द्रियानुसारि मनः स्वभावमन्यथा तद्धेतोरतत्स्वभावत्वे स कुतः स्वभावस्तस्येत्यहेतुकः  स्यात् ।

[1.1.4.3.1.2.0,69]

नन्वेकमपि कारणं तदतत्स्वभावकार्यजननस्वभावमुपलभ्यते । यथा वन्हिर्धूमजननस्वभावः । सामग्रीभेदश्च विद्यते रूपसामग्रीसमवधाने चक्षुश्च चक्षुर्विज्ञानं जनयति ।  रूपविरहे मनोविज्ञानमिति । एवं श्रोत्रादिषु वाच्यं ।

[1.1.4.3.1.2.0,70]

तदसत् ।

[1.1.4.3.1.2.0,71]

अक्षव्यापारमाश्रित्य भवदक्षजमिष्यते । तद्वयापारी न तत्रेति कथमक्षभवं भवेत् ।। ४२४ ।।

[1.1.4.3.1.2.0,72]

तद्धीवद् ग्रहणप्राप्तेरिति । अस्यायमर्थः । अक्षबुद्धिर्हि तद्वयापारमनुसरन्ती  प्राहिकाऽथस्येति तथा व्यपदिश्यते । यदि मनोबुद्धेरपि तत्त्वं । सापि तद्धीवद् ग्राहिणी  स्यात् तद्वयापारानुसरणेन । अन्यथा कथं तथा व्यपदिश्यते । तद्व्यापारानुसारणञ्च  नोपलभ्यते तज्जत्वेन च प्रतिपत्तिरिति व्याहतं । इन्द्रियाच्चासन्निहितेप्यर्थे पुरो व्यवस्थितार्थनिरूपणाकारचक्षुर्विज्ञानविज्ञानं तिमिरोपहतकेशकलापालोचनाकारवत् । मनोविज्ञानन्तु निमीलितलोचनस्याप्युपजायते कथं तत्रेन्द्रियव्यापारः । यद्विकारे च न विकारः कथन्तदिन्द्रियजं । तत्र तद्धीवद्‌ग्रहणप्राप्तेरिति तद्विकारेण विकारिविज्ञानप्राप्तेरित्यर्थः । ग्रहणं  विज्ञानमेव । अथ तद्विकारेण न विकारः तदा न तज्जता । समुदायादपि नोत्पद्यत  इत्ययमेव परिहारः ।

[1.1.4.3.1.2.0,73]

परिहारान्तरमाह । ज्ञानोत्पादनसामर्थ्यभेदात् । ज्ञानोत्पादनं प्रति भिन्नमेव सामर्थ्यं  पृथग्भूतमन्यानपेक्ष्यमेव दृश्यते । न (।) परस्परापेक्ष्यम् (।) अन्यथा समुदायस्यकाभावेप्यभावादङ्कुर इव क्षित्यादिवैकल्ये न स्यात् । भवति च चक्षुरादिविकलानामपि मनोविज्ञानन्तन्न समुदायप्रतिबद्धं मनः । अपिशब्देन पूर्व्वको हेतुः समुच्चितः ।

[1.1.4.3.1.2.0,74]

"अचेतनत्वादन्यस्मादपि" नोत्पद्यतेऽनिन्द्रियात् । नन्वचेतनत्वादिति कोऽर्थः । यदीन्द्रियविज्ञानविरहादिति (।) तदिष्यत एव (।) कथमयं हेतुर्यदि नामेन्द्रियज्ञानं ततो न  भवति । मनोविज्ञानन्तु कस्मान्न भवति । अथ मनोविज्ञानाभावादचेतनत्वं तदेव विचार्यमाणमिति प्रतिज्ञार्थैकदेशो हेतुः ।

[1.1.4.3.1.2.0,75]

अत्रोच्यते ।

[1.1.4.3.1.2.0,76]

चेतयन्तो न दृश्यन्ते यदा केशनखादयः । तदा तेभ्यो मनोज्ञानं भवतीति कथं स्थितिः ।। ४२५ ।।

[1.1.4.3.1.2.0,77]

यथा हि चेतनतः स्पर्शादय उपलभ्यन्ते तद्विज्ञानैर्न तथा मनोविज्ञानेन केशनखादयः ।  तत्परिबद्धत्वे तदभावे मनोविज्ञा/?/नं न यस्यात् तदुपघाते चोपहतं भवेत् । यदि न काय  आश्रयस्तदा सहस्थितिः कथं । तदाह । "हेतोः कर्म्मसंज्ञितस्य सहस्थितिनियमकारिणोऽभेदात् सामर्थ्यस्य तथा व्यवस्थितत्वात्" । "अक्षवद्रूपरसवत्" । यक्षाक्षाणां रूपरसयोश्च परस्परमनाश्रित्वेपि कञ्चित् कालं सहस्थितिनियमः । न हि सहस्थितावाश्रयाश्रयिभाव एव कारणं ।

[1.1.4.3.1.2.0,78]

ननु "तद्विकारविकारित्वादाश्रयाश्चक्षुरादय" श्चक्षुर्विज्ञानादीनां । तथा शरीरविकारात् विश्लेषादि नाम न स्तिमितादिलक्षणो विकार इत्याश्रयाश्रयिभावः ।

[1.1.4.3.1.2.0,79]

तदप्यसद् (।) अर्थस्य ग्राह्यस्य द्वारेण विक्रिया । पीडामसहमानस्य तद्भावनया  तन्मनसिकारेण विक्रिया । आलम्बमाना हि शस्त्रप्रहारादयो मनसा मनसः पीडाकारिणो
		  
		  नाश्रयभूताः । आलम्बनञ्च बाह्यमपि विकारकारि । न च तस्याश्रयभावः । तदभावेप्यारोपमात्रात् पीडोत्पत्तेः ।

[1.1.4.3.1.2.0,80]

तस्मादारोपिताकारमन्तर्व्वाह्यञ्च वेद्यते । मनसा तद्विकारेण विक्रिया मानसस्य सा ।। ४२६ ।।

[1.1.4.3.1.2.0,81]

न चाश्रयालम्बनयोरेकता । ततस्तदाश्रयो न काय इति । न क्लिष्टं मनः कायाश्रितं  ततः । यश्च तस्याश्रयः स पश्चादावेदयिष्यते । पूर्व्वापरसमारोपमात्रमालम्बनं परं मनसो  नान्यदस्तीति निरालम्बनाश्रयः ।

[1.1.4.3.1.2.0,82]

अपि च ।

[1.1.4.3.1.2.0,83]

नोपकारक इत्येव हेतुस्तस्य निवर्त्तकः । विशिष्टमेव हेतुत्वं कार्यस्य विनिवर्त्तकं ।। ४२७ ।।

[1.1.4.3.1.2.0,84]

कोऽसौ विशिष्टो हेतुर्यस्य निवर्त्तकत्वं । तदाह ।

[1.1.4.3.1.2.0,85]

सत्तोपकारिणी यस्य नित्यन्तदनुबन्धतः ।स हेतुः सप्तमी तस्मादुत्पादादिति चोच्यते ।। (५०)

[1.1.4.3.1.2.0,86]

स हि हेतुर्निर्वर्त्तको यस्य सत्तोपकारिणी (।) "नित्त्यं तदनुबन्धतः ।" तदनुबन्धेनेति ।  अनुबन्धोनुवर्त्तनं । सदानुवर्त्तनादुपकारिणी यस्य सत्ता । यस्य तु कदाचिदुपकारसामर्थ्यन्तदभावेपि कदाचिदुपकारोऽन्यतोपि भवति विशेषलक्षणः(।)स नित्यमनुवर्त्तको न भवतीति न तन्निवृत्यापि तन्निवृत्तिः । देहस्य च सत्ता न सर्व्वदोपकारिणी पूर्व्वचित्तमात्रविकारेपि कदाचिद्  विकारदृष्टेः । ततो देहाभावेपि कदाचिच्चित्तविकारविहितविकारत्वात् तदुपस्तम्भादास्त एव  चित्तसन्ततिरिति संभाव्यते । न च देहः सदोपकारितया कारणमिति प्रसिद्धः । तथा हि ।

[1.1.4.3.1.2.0,87]

स्वयं परेण वा देहो हेतुर्ग्गम्येत केनचित् । उत्पन्नेनान्यथा वापि वेदनेनेति कल्पनाः ।। ४२८ ।।

[1.1.4.3.1.2.0,88]

न तावदनुत्पन्नं वेदनं जानात्यहमतो भविष्यामि भवामि (अ) भूवं वेति । उत्पन्नस्य तु  वेदनस्याहमिति । स्वरूपमालम्बमानस्यान्यद् वा तदधिगतिरेव । कुतः पुनरन्यस्यावगतिरिदममुत उत्पन्नमिति । न खल्वन्यदालम्बमानमन्यदवगच्छति । चक्षुरादिविज्ञानानामपि तर्हि  सैव कल्पनेति कुतश्चक्षुरादिकारणत्वमतिः । न । तेषामन्वयव्यतिरेकगतिसम्भवात् ।  तथा हि ।

[1.1.4.3.1.2.0,89]

चक्षुरुन्मीलयन्नेव नरः प्रत्यवगच्छति । रूपदर्शनमुत्पन्नं गम्यते तदनन्तरं ।। ४२९ ।।

[1.1.4.3.1.2.0,90]

जन्मादि देहोभिमुखो हेतुत्वेन न गम्यते । ज्ञानस्य प्रागभावे हि ज्ञातृत्वस्य विवोधकः ।। ४३० ।।

[1.1.4.3.1.2.0,91]

परेणास्य प्रतीतिश्चेत् प्रागभावगतिः कुतः । अदृश्यानुपलम्भो हि नाभावस्य प्रसाधकः ।। ४३१ ।।

[1.1.4.3.1.2.0,92]

सुप्तस्यापि प्रबोधोस्ति प्राग्‌ज्ञानानुपलम्भने । न तत्र स्वप्नविज्ञानप्रागभावगतिः सती ।। ४३२ ।।

[1.1.4.3.1.2.0,93]

अथास्य स्यात् स्वसंविर्त्तिर्यदि प्राग् विद्यते मतिः (।)

[1.1.4.3.1.2.0,94]

प्रसुप्तावस्थायां नास्त्येव स्मृतेरभावात् ।

[1.1.4.3.1.2.0,95]

प्रबुद्धस्य यतो दृष्टा स्वप्नसंवेदने स्मृतिः ।

[1.1.4.3.1.2.0,96]

तदसत् ।

[1.1.4.3.1.2.0,97]

अभावः प्रतिपत्तेः किं किंवा सदपि विस्मृतं । जाग्रता हि कृतं स्वप्ने स्मर्यते नैव केनचित् ।। ४३३ ।।

[1.1.4.3.1.2.0,98]

न खलु स्वप्नसंवेदनं जाग्रद्विज्ञानान्तरमिति केनचित् प्रतीयते । तथापि तत् तत एव ।

[1.1.4.3.1.2.0,99]

अथ प्रबोधे सति तस्य प्रतीतिः । तस्यापि प्रबोधे न प्रतीयते इति कुत एतत् ।  तस्मादप्रतीतिरेव देहस्य सदोपकारित्वेन ततोस्य निवर्त्तने विज्ञानं निवर्त्तत इति न गतिः ।

{1.1.4.3.1.2.1}



〈(i) भूतात्मवादनिरासः〉


[1.1.4.3.1.2.1,1]

अथ गोमयादुत्पद्यते शालूकः । न च तस्य सत्तोपकारिणी नित्यं तदनुबन्धेन ।  तथापि गोमयाभावे प्रथमभाव एव शालूकस्य ।

[1.1.4.3.1.2.1,2]

तदपि यत्किञ्चित् । यतः (।)

[1.1.4.3.1.2.1,3]

गोमयात् प्रथमोत्पत्तिर्यादृशी तादृशी पुनः । तदभावे न दृष्टैव ज्ञानस्य तु विपर्ययः ।। ४३४ ।।

[1.1.4.3.1.2.1,4]

यादृशो हि गोमयादुत्पद्यमानो दृष्टः शालूकः स किं तादृश एवान्यदाप्युपलभ्यते ।  मनोविज्ञानन्तु तथा भूतमेवादौ पश्चाच्चेति न तेनैकान्तिकता ।

{1.1.4.3.1.2.2}



〈(ii) अस्मिन् सतीदमित्यस्य व्याख्या—〉


[1.1.4.3.1.2.2,1]

ननु "अस्मिन् सतीदं भवत्यस्योत्पादादिदमुत्पद्यते" इत्येतदेव हेतुलक्षणं भगवतोक्तं ।  न तु सदानुवर्त्तकमपरं विचारितं । भगवानेव च परमार्थतः कार्यकारणभावे पारमार्थिकं  प्रमाणं व्याप्यन्वयव्यतिरेकग्रहणादिति प्रतिपादितं । न च सम्भव्युपकारवानर्थो नोच्यते  भगवता । तत् कथमेतत् ।

[1.1.4.3.1.2.2,2]

नैष दोषः । तस्मादेवास्माभिरुक्तात् सदोपकारित्वेन सप्तमी(।) तस्मादेव पञ्चमी  उत्पादादिति चोच्यते । अस्मिन् सतीदं भवति इति सदानुवर्त्तनमाह । सतीति निमित्तसप्तमी(।) अन्यथा तदभावेपि भवने न तन्निमित्तकोस्य भावः । पञ्चम्यपादानेऽपादानता च  जनिकर्त्तुः प्रभव  इति । प्रभवश्च निमित्तमेव ।

[1.1.4.3.1.2.2,3]

अथवान्यथा व्याख्यायतेस्माभिः । यदि विज्ञानपूर्व्वकं विज्ञानन्तथापि जन्मादिविज्ञानात्  पूर्व्वकजन्मविज्ञानमिति प्रतीयतां । तस्य तत्कार्यत्वात् । भाविजन्मविज्ञानन्तु कुतोनुमीयते ।  अथ समर्थकारणदर्शनात् कार्यानुमानं । तत् तर्हि हेत्वन्तरं प्रसक्तं कारणलक्षणं । अथ  कार्ये सन्देहात् योग्यतानुमा नं न भाविपरलोकानिश्चये व्यर्थता योग्यतानुमानस्य । भाविपरलोकानुमाने हि धर्म्मादिषु प्रवर्त्तनप्रयासः सफलः ।

[1.1.4.3.1.2.2,4]

अत्रोच्यते । कारणमेव भाविजन्मविज्ञानं कार्यमपि तत् । यतः (।)

[1.1.4.3.1.2.2,5]

"सत्तोपकारिणी यस्य नित्यन्तदनुबन्धतः" (।)

[1.1.4.3.1.2.2,6]

स हेतुः । यस्य हि सत्तोपकारिणी नित्त्यं तदनुबन्धतः । व्यापित्वेन व्यापकं व्यतिरेके  सति कारणं । अर्थान्तरे गम्ये कार्यमेव हेतुर्यदर्थान्तरस्य गमकं तद् व्यापकस्यैव । अन्यथा  व्यभिचारित्वा(द)गमकता स्यात् । यच्च यमन्तरेण न भवति तत् तस्य कारणं । कारणं  कथं कार्यमिति चेत् । न (।) तस्य कार्यत्वात् । तथा हि ।

[1.1.4.3.1.2.2,7]

विकाराश्चेतनादीनामुदयादेः प्रसाधकाः । तद्विकारतयेक्ष्यन्ते तच्च कार्यत्वमुच्यते ।। ४३५ ।।

[1.1.4.3.1.2.2,8]

अयं विकार एव न स्यात् । यद्यभ्युदयेन न भवितव्यं तत्कृतोयं विकार इति  सकललोकव्यवहारः । एतावतैवान्यत्रापि कार्यत्वं भावि कथं कारणं । तदव्यभिचारादेव ।

[1.1.4.3.1.2.2,9]

ननु य उपकारी स कारणं कथं च भाव्यविद्यमानमुपकारि । अतीतं तर्हि कारणन्न  प्राप्नोति ।

[1.1.4.3.1.2.2,10]

तदप्यसत् (।) नोपकारीति न । तदुत्पत्तिकाले विद्यमानत्वात् । कोयमुत्पत्तिकालः ।  यदि कार्यात् प्राक् कथमविद्यमानस्योपकारकः । अत एव कारणमविद्यमानकरणात् ।  अविद्यमानस्यं करणमिति कोर्थः । तदनन्तरभाविनी तस्य सत्ता । तदेतदानन्तर्यमुभयापेक्षयापि समानं । यथैव भूतापेक्षया तथा भाव्यपेक्षयापि । न चानन्तर्यमेव तत्त्वे निबंधनं ।  व्यवहितस्यापि कारणत्वात् ।

[1.1.4.3.1.2.2,11]

तथाहि ।

[1.1.4.3.1.2.2,12]

गाढ़सुप्तस्य विज्ञानं प्रबोधे पूर्व्ववेदनात् । जायते व्यवधानेन कालेनेति विनिश्चितं ।। ४३६ ।।

[1.1.4.3.1.2.2,13]

न खलु तत्र शरीरं कारणं पूर्व्वसंस्कारानुवर्त्तने न तस्य दृष्टेः । तादृश एव हि शरीरेन्यथा चान्यथा पूर्व्वविज्ञानानुरूप्येणोत्पत्तेः ।

[1.1.4.3.1.2.2,14]

तस्मादन्वयव्यतिरेकानुविधायित्वं निबन्धनं । कार्यकारणभावस्य तद्भाविन्यपि विद्यते ।। ४३७ ।।

[1.1.4.3.1.2.2,15]

यदेव यदन्वयव्यतिरेकानुविधायि तदेव तस्य कारणमपरस्तु विशेषो व्यर्थः ।

[1.1.4.3.1.2.2,16]

अथापि स्यात । "अस्मिन् सतीदं भवति अस्योत्पादादिदमुत्पद्यत" इति कार्यकारणभावलक्षणं । न चात्रान्वयव्यतिरेकमात्रमनेन कथ्यते । यतः ।

[1.1.4.3.1.2.2,17]

सप्तम्या पूर्व्वभावस्य पंचम्या च निदर्शनं । परभावः प्रथमया ततोपि च निदर्श्यते ।। ४३८ ।।

[1.1.4.3.1.2.2,18]

नहि तदन्वयव्यतिरेकानुविधानमात्रमत्रोपदर्शितं । पूर्व्वापरभावोपदर्शनस्य परिस्फुटत्वात् ।

[1.1.4.3.1.2.2,19]

तदप्यसत्त्यं । सप्तमी तस्मादादुत्पादादिति चोच्यते । न खलु सप्तम्या पूर्व्वभावस्योपदर्शनं पञ्चम्या वा । निमित्तत्वमात्रत्वस्योपदर्शनात् । एतन्निमित्तकोयमित्यर्थः । यदभावे  च न भवति यः स एव भवंस्तन्निमित्तकोयमित्यर्थः ।

[1.1.4.3.1.2.2,20]

ननु सतीति कथं भावी व्यपदिश्यते । तस्याविद्यमानत्वादेवं व्यपदेशानुपपत्तेः । तथा  नोत्पादोनुत्पन्नस्य ।

[1.1.4.3.1.2.2,21]

नन्वतीतस्यापि कथं सत्ता येनासौ सतीति व्यपदिश्यते । विनष्टस्य च कथमुत्पादः ।  आसीदिति चेत् । अन्यस्यापि भविष्यति । कः प्रागभावप्रध्वंसाभावयोर्विशषः । अथवा  अस्मिन् सतीदं भवतीति यस्य च भावेन भावलक्षणमित्यनेन सप्तमी । ततः सतीत्यनेन  निमित्तभावमात्रं लक्ष्यते । न तु तदा सत्त्वं तदभावेन च भावलक्षणं (।) भावेन च भावो भाविनापि  लक्ष्यत एव मृत्युप्रयुक्तमरिष्टमिति । लोके व्यवहारः । यदि मृत्युर्ना भविष्यन्न भवेदेवं भूतमरिष्टमिति । न चोत्पादादिति कालविभागः । न खलु विभक्तयः कालविशेषविधायिन्यः  कारकत्वमात्रप्रतिपादने सामर्थ्यात् । कारकत्वमेवासतः कथमिति चेत् । कथमंकुरो जायते ।  घटं करोतीति कर्तृकर्म्मभावः । बुद्धिस्थतया कारकत्वे नात्र तस्य काकैर्भक्षणं ।

{1.1.4.3.1.2.3}



〈(iii) कारणव्याख्या—〉


[1.1.4.3.1.2.3,1]

अथ यस्योपलम्भपूर्व्विका यस्योपलब्धिस्तत् कारणं ।

[1.1.4.3.1.2.3,2]

तदप्यसत् ।

[1.1.4.3.1.2.3,3]

यस्योपलब्धिः प्रथमं तत् तस्य यदि कारणं । न खलान्तर्गतं बीजं हेतुः स्यादंकुरोदये ।। ४३९ ।।

[1.1.4.3.1.2.3,4]

अथ तज्जातीयस्य प्रथममुपलब्धिरिति तथोच्यते । कथमनुपलब्धस्य कारणत्वं (।) न  ह्यन्यस्योपलब्धावन्यस्योपलभ्यमानता । उपचरमात्रन्तु स्यात् । तस्मादुपलब्ध्या सत्तोपलक्ष्यते । तथा च स एवार्थः । अस्मिन् सतीति निमित्तभावः सत्तायाः । स चाव्यभिचारविषयत्वमेव । यस्य तु प्रागुपलब्धिरिति तु सर्व्वस्य तु पूर्व्वभाविनः कारणत्वप्रसङ्गः ।  अव्यभिचारविषयत्वे तदेव कारणत्वं ।

[1.1.4.3.1.2.3,5]

अथाव्यभिचारविषयत्वे सति पूर्व्वाभावस्तदपि यत् किञ्चित् ।

[1.1.4.3.1.2.3,6]

तद्भावभावितामात्राद् यदि कारणकार्यता । को विरोधस्तदा पूर्व्वपरभावः किमर्थकः ।। ४४० ।।

[1.1.4.3.1.2.3,7]

पूर्वपरभावस्य हि क्वोपयोगो न चानुपयोगवदपेक्ष्यते ।

[1.1.4.3.1.2.3,8]

अथापि स्यात् ।

[1.1.4.3.1.2.3,9]

पूर्व्वत्वे कारणस्येष्टे उपादानं तदर्थिनां । परत्वे(चा)नुमानं यत् सामर्थ्यात् तद् भविष्यति ।। ४४१ ।।

[1.1.4.3.1.2.3,10]

पूर्व्वं हि कारणं कार्यार्थिनोप्यादातुं शक्यं । ततः कारणस्य पूर्व्वभाव इष्यते । तद्यथा  भाविपरलोकसाधनाय तत्प्राग्भाविवर्त्तमानेह लोकोपादानं (।)

[1.1.4.3.1.2.3,11]

तदपि न युक्तं कारणत्वमपि तस्यास्त्येव न हि प्राग्भाविनः कारणत्वं न विद्यते ।  कार्यत्वमपि तु तस्य भाव्यव्यभिचारापेक्षया भवतीति भण्यते । यच्च कारणत्वे सत्युपादानं  तत् कार्यत्वे भविष्यति । को हि विशेष उपादानेऽव्यभिचारमात्रेणोपादानमियता किन्न पर्याप्तं ।

[1.1.4.3.1.2.3,12]

यच्चोक्तं (।) समर्थकारणादेवानुमानं किन्तत्र कार्यत्वेन ।

[1.1.4.3.1.2.3,13]

तदसत् ।

[1.1.4.3.1.2.3,14]

को हि हस्तगतं द्रव्यं पादगामि करिष्यति । परशुच्छेद्यतां को वा नखच्छेद्ये सहिष्यते ।। ४४२ ।।

[1.1.4.3.1.2.3,15]

को हि हस्तगतं पादगतं कुर्य्यात् । नखच्छेद्ये वा कुठारच्छेद्यतां प्रतीक्षेत ।

[1.1.4.3.1.2.3,16]

कार्यत्वेनैव मुख्येन गमकत्वे क्रमाद् ऋजोः । यत्नसाध्यकारणत्वे गमकत्वमनर्थकं ।। ४४३ ।।

[1.1.4.3.1.2.3,17]

तस्मादनागतस्यापि कारणत्वमव्यभिचारादिति युक्तमेतत् ।

[1.1.4.3.1.2.3,18]

उक्तन्तावदर्थद्वारेण विक्रिया देहान्न चक्षुरादिवदाश्रयत्वद्वारिका । अभ्युपगम्येदानीमुच्यते (।)

[1.1.4.3.1.2.3,19]

अस्तूपकारको वापि कदाचिच्चितसन्ततेः ।वह्न्यादिवद् घटादीनां विनिवृत्तिर्न तावता ।। (५१)

[1.1.4.3.1.2.3,20]

कदाचिदाश्रयत्वेनोपकारकत्वेपि देहस्य तावता न देहनिवृत्तौ विनिवृत्तिश्चित्तसन्ततेः ।  नोपकारक इत्येव निवर्त्तको भवत्युपकार्यस्य न वह्न्यादेरासादितोपकारकविशेषस्य घटादेर्व-
		    ह्न्याद़िनिवृत्तौ नियमेन निवृत्तिः सुवर्ण्णादेर्वा द्रवता लक्षणविशेषासादनेपि चित्रभानोर्न  तन्निवृत्तौ निवृत्तिः ।

[1.1.4.3.1.2.3,21]

यदि नाम स एव विशेषो द्रवतादिलक्षणो निवर्त्तंते सुवर्ण्णं तु तदवस्थमेव । यस्य  चित्तं कारणं चेतसस्तस्य देहस्य तदवस्थस्य भावेपि तद्वैगुण्यान्निवृत्तिः

[1.1.4.3.1.2.3,22]

केवलदेहकारणत्वे बाधकमुक्तं । अपरमप्युच्यते ।

[1.1.4.3.1.2.3,23]

अनिवृत्तिप्रसङ्गश्च देहे तिष्ठति चेतसः ।तद्भावभावाद् वश्यत्वात् प्राणापानौ ततो न तत् ।। (५२)

[1.1.4.3.1.2.3,24]

देहाभावे भस्मावस्थायां भवतु निवृत्तिः कारणाभावात् । देहेतु तथा भूत एव  तिष्ठति न निवृत्तियोगः । अन्यथापि च (।) सर्व्वावस्थानुयायित्वाच्च ।

[1.1.4.3.1.2.3,25]

अथ प्राणापानकार्यतापि तस्य ततस्तद्वैकल्यात् निवृत्तिरिति (।)

[1.1.4.3.1.2.3,26]

तदप्ययुक्तं । प्राणापानौ चित्तादेव न ततश्चित्तमिति न परिहारः । कुत एतदिति चेत् (।) तदत्र भावभावात् । चित्ते सति तयोर्भाव इति न विपर्ययः । वश्यत्वाच्च  प्राणापानाभ्यां न तत् । यदि चित्तकारणं प्राणपानौ तदा तद्वशौ न स्यातामुपलभ्यते च  चित्तवश्यता तयोः । यदि चान्यत उत्पन्नो तदा तत एव तदुत्पत्तिरिति चित्तमकिञ्चित्करमेव स्यात् । न खल्वन्याधीनमन्येन वशयितुं शक्यं । तयोः स्वकारणाधीनयोश्चित्तं परिच्छेदकमेव केवलं भवेत् । अथ चित्तसहकारि तयोः कारणं तौ जनयेत् । चित्तमपि  तर्हि तयोः कारणमिति न ताभ्यामुत्पद्यते । अथान्यतोपि मूलत उत्पन्नौ प्राणापानौ चित्तेन  नियम्येते यथा स्वामिना भृत्यः । तदसत् ।

[1.1.4.3.1.2.3,27]

भृत्यस्यान्यत उत्पत्तिर्दृश्यते न पुनस्तयोः । न चित्तमन्तरेणास्ति तयोरुत्पत्तिरन्यतः ।। ४४४ ।।

[1.1.4.3.1.2.3,28]

न हि प्राणापानौ चित्तमन्तरेण दृश्येते भृत्यवद् (।) अतो नान्यतः कारणादिति चित्तमेव कारणमिति न ताभ्यान्तत् ।

[1.1.4.3.1.2.3,29]

अथापि स्यात् । स्वापावस्थायां प्राणापानयोर्भावात् न चित्तकारणत्वमनयोः (।)  न हि तत्र तथाभाव एव हि । अनन्यहेतुतामेव दर्शयति ।

[1.1.4.3.1.2.3,30]

प्रेरणाकर्षणे वायोः प्रयत्नेन विना कुतः ।निर्ह्रासातिशयापत्तिर्निर्ह्रासातिशयात् तयोः ।। (५३)

[1.1.4.3.1.2.3,31]

यदि प्राणापानकार्यं चैतन्यं तदा प्रेरणाकर्षणे वायोः प्रयत्नेन विना स्यातां । न चैवं  प्रेरणाकर्षणरूपत्वात् तयोः । अथ प्रेरणाकर्षणमेव तयोश्चित्ताधीनं न स्वरूपं न स्वरूपमन्यतः  कारणादिति ततश्चित्तं ततः प्रेरणाकर्षणे ।

[1.1.4.3.1.2.3,32]

तदप्यसत् ।

[1.1.4.3.1.2.3,33]

मृतस्यापि स वायुश्चेच्चेतना किं निवर्त्तते । स चेदकारणन्तस्याः कायः कारणमागतः ।। ४४५ ।।

[1.1.4.3.1.2.3,34]

यदि स्थिरो वायुर्न कारणं चेतनायाः । अनिवृत्तिरेव प्रसक्ता चेतसः । अथापि  कारणं तथापि मृतस्यापि स्थिरता वायोरस्तीति । प्राणापानौ च कार्यरूपाविति न तदभावान्निवृ(त्ति) श्चेतस इति अनिवृत्तिप्रसङ्गः । प्राणापाननिर्ह्रासातिशयाभ्याञ्च चेतसो निर्ह्रा-

[1.1.4.3.1.2.3,35]

सातिशयौ प्राप्नुतः । तत्कार्यत्वादवश्यं कारणे परिहीयमाणेऽतिबर्द्धमाने वा कार्यस्य हानिरुपचयश्च  भवत्यन्यथा कारणन्तदिति न स्यात् ।

[1.1.4.3.1.2.3,36]

तुल्यः प्रसङ्गोपि तयोर्न तुल्यं चित्तकारणे ।स्थित्यावेधकमन्यच्च यतः कारणमिष्यते ।।(५४)

[1.1.4.3.1.2.3,37]

भवेतां वा प्राणापानौ चेतसः कारणन्तथापि देहे तिष्ठति चेतसोऽनिवृत्तिप्रसङ्गः ।  तयोरपि प्राणपानयोरनिवृत्तेः । तयोरपि देहकार्यत्वादनिवृत्तिरेव । तदनिवृत्तेश्चेतसोप्यनिवृत्तिरिति ।

[1.1.4.3.1.2.3,38]

स्यादेतत्(।) चेतः कारणेपि चेतस्ययमेव प्रसङ्गः ।

[1.1.4.3.1.2.3,39]

अनिवृत्तिप्रसङगश्च चित्ते तिष्ठति चेतसः । चेतसो न च पूर्व्वस्य तत्पूर्व्वेष्टौ निवर्त्तनं ।। ४४६ ।।

[1.1.4.3.1.2.3,40]

अत्रोच्यते(।) "न तुल्यं चित्तकारणे । स्थित्यावेधकमन्यच्च यतः कारणमिष्यते ।"
		    अन्यदपि तद्देहसतृष्णकर्म्मसंज्ञितं कारणमिष्यते ।

[1.1.4.3.1.2.3,41]

नहि पूर्व्वचित्तसत्तामात्रकादेव चित्तमुत्पद्यते । तदपरस्यापि संस्कारबीजसंज्ञितस्याविद्यादिरूपस्य कारणत्वात् तस्य पूर्व्वचित्तप्रबोधने तत्र चित्तोत्पत्तिरन्यत्र वा चित्रत्वाद्  वासनाभेदानां प्रबोधकानाञ्च । तद्यथा । न सिद्धसम्बन्धमात्रादेव नानाप्रकारस्वप्नदर्शनं ।  समानेपि हि सिद्धसमागमे कदाचिदेव किंचित् स्वप्नदर्शनं भवति वासनाप्रबोधचित्रत्वात ।  वोसनाप्रबोधचित्रत्वाद्धि निवृत्तिर्त तु देहमात्रकारणत्वेप्येवमवे दृष्टत्वादिति कुत एतत् ।

[1.1.4.3.1.2.3,42]

चित्तस्य वासनादृष्टेरन्यथोनुपपत्तितः । स्वप्नविज्ञानवत् सर्व्वं वासनाबोधकारणं ।। ४४७ ।।

[1.1.4.3.1.2.3,43]

यदि देहसिद्धमात्रमेव कारणं सर्व्वेषां सर्व्वदा समानं स्वप्नदर्शनं प्रसक्तं । कस्यचित्तु  किंचिदुपलभ्यत इति वासनासङ्गमकृतमेव तदिति युक्तं । वासनानामनेकाकारत्वात् । ततः  सकलमेव चित्तं तत्र देहेऽन्यत्र च वासनाप्रबोधविहितव्यतिकरं नान्यथा संभावनीयं ।

{1.1.4.3.1.2.4}



〈(iv)वासनाबलादुत्पत्तिः〉


[1.1.4.3.1.2.4,1]

अथ वासनाबलादुत्पत्तिमासादयदसत्यमेव स्वप्नवत् । तदप्यसत्त्यं ।

[1.1.4.3.1.2.4,2]

वासनावलभावेपि प्रपश्चः सुरतादिकः । नासत्यः स्वार्थनिष्पत्तेः सत्यार्थक्रियाकृतां ।। ४४८ ।।

[1.1.4.3.1.2.4,3]

वासनाबलमवलम्व्यमाना हि सुरतादिव्यवहाराः समीहितार्थक्रियाकरणप्रवणप्रवर्त्तनाः  किमसत्यताव्यतिकरव्यस्तात्मानः ।

[1.1.4.3.1.2.4,4]

अथ वासनान्वयिनोपि सुरतादिव्यवहाराः सत्यस्त्र्यादिसमन्वयिन इति नासत्त्याः  जन्मादिव्यवहारा अपि तथेति समानं । तेषामपि तत्र सत्त्यशरीरान्तरोत्सङ्गोपादानतेति  नासत्त्यता(।)तथा हि(।)शुकशोणितोपजनितं शरीरान्तरमुपादाय जन्म प्रवर्त्तते वासनाबलभावेपि ।  कथं शरीरान्तरसंचरणमुपलभ्यतामन्तरेण । वृद्धादिशरीरावस्थासंचरणवत् ।

[1.1.4.3.1.2.4,5]

एकोपादानभावेन तदेकत्वव्यवस्थितेः(।) शरीरान्तरसञ्चारो न भवत्येव तादृशः ।। ४४९ ।।

[1.1.4.3.1.2.4,6]

एकशुक्रशोणितोपादानमेव शरीरं तदिति न शरीरान्तरसंचारः । पश्वादिशरीरन्तु  शुक्रशोणितान्तरादुत्पन्नं शरीरान्तरं । तथाभूते च न संचारो दृष्टस्तत् कथं सम्भाव्यते ।

[1.1.4.3.1.2.4,7]

न शरीरान्तरत्वस्य तथापि व्यतिरेकिता । विलक्षणत्वं तत्त्वस्य निवर्त्तकमितिष्यते ।। ४५० ।।

[1.1.4.3.1.2.4,8]

बालादिभावेन हि कुमारादिशरीरं न तदेकमिति शक्यं वक्तुं । तत्र संचारो दृष्ट  एव । तत्सहचारितयोत्पत्तिरेव तत्र संचारः । वासनावलाच्च तथोत्पत्तिरित्यविरोधः ।

[1.1.4.3.1.2.4,9]

अथ विलक्षणशरीरान्तरसंचारो न दृष्टः । तदपि स्वप्नान्तिकशरीरसंचारदर्शनादनैकान्तिकं । तस्यालीकत्वादसंचार एवासाविति चेत्(।)न(।) दृश्यमानस्यालीकत्वायोगात् ।  यथैव हि तस्यासत्त्यत्वं तथा तत्र सञ्चारोपि । किमिदमसत्त्यत्वं नाम(।)बाध्यमानत्वं  जाग्रत्प्रत्ययेनेति चेत् । यदा स प्रत्ययस्तदा स न बाध्यते । अन्यदातु वाध्यत इत्ययुक्तं ।  तदैव जाग्रतानोपलभ्यत इति चेत् । तेनापि जाग्रत्प्रत्ययोपलब्धो नोपलभ्य इति समानो  बाध्यबाधकभावः । अथ प्रबोधे नोपलभ्यते । प्रबोधाप्रबोधयोः कथं विवेकः । प्रबुद्धोहमिति  प्रत्ययोत्पत्तेः प्रबुद्धोहमिति प्रत्ययः स्वप्नेपि भवतीति कथन्ततो विवेकः । तस्मात् समाने  उपलम्भे नाभावोऽसत्त्यता वा युक्ता ।

[1.1.4.3.1.2.4,10]

अथ वासनादौर्वल्यादचिरस्थायिताऽसाधारणोपलम्भो दौर्बल्यलक्षपोऽसत्त्यत्वं ।

[1.1.4.3.1.2.4,11]

यत्र तर्हि वासानादाढ्‌र्यं तत्र विपर्यंय इति सत्त्यता संचारस्य । साधारणोपलम्भे च ।

[1.1.4.3.1.2.4,12]

तथा हि वासनादार्ढ्यान्न परोऽसत्त्यतोदयः । वासनादार्ढ्यमात्रेण सत्यता जाग्रतो विदां ।। ४५१ ।।

[1.1.4.3.1.2.4,13]

यत्र वासनादाढर्यं स जाग्रत्प्रत्ययः । सत्यश्च साधारणोपलम्भश्च । स्वरूपेण तु  तदस्त्येव ततः सिद्धः सञ्चारः । दार्ढ्याभावात्तु झटिति विघटनं । यत्र च देवतादेशो  द्वयोरपि स्वप्नदर्शिनोः प्रतिभासते तत्र कथमसत्त्यता ।

[1.1.4.3.1.2.4,14]

अथ तदा सत्यतैव तथा सति न स्वप्नार्थस्य सकलस्यासत्यता । तथा सति(।)

[1.1.4.3.1.2.4,15]

सञ्चारस्य प्रसिद्धत्वाद् विशेषपरिकल्पनात् । विकल्पसममेवं हि जात्युत्तरमिदं स्फुटं ।। ४५२ ।।

[1.1.4.3.1.2.4,16]

अथवा जन्मादौ चित्तसंस्कारफलस्य पाटवस्योपलम्भान्मरणान्तरं संचार इति प्रतीतं ।

[1.1.4.3.1.2.4,17]

शरीराग्रहरूपस्य चेतसः सम्भवो यदा । जन्मादौ देहिनां दृष्टः किन्न देहान्तरागतिः ।। ४५३ ।।

[1.1.4.3.1.2.4,18]

अयन्तावज्जन्मादावन्यदा च शरीराग्रहादिरूपञ्चेतसः स्वभावस्तारतम्ययोगी सकलजन्मिनां पूर्व्वाभ्यासतारतम्यफलतयोपलभ्यमानो न पूर्व्वकशरीराग्रहाभ्याससंस्कृतचित्तमन्तरेण  भवतीति(।) तत्सामर्थ्यादेव शरीरान्तरादिह शरीरे संचरणमिति प्रतीयतां । नान्यथानुमावृत्तिः ।

[1.1.4.3.1.2.4,19]

अथ प्रत्यक्षं संचारे नास्ति तत्कथमनुमात् प्रतीतिः । अयमप्यदोषो यतः(।)

[1.1.4.3.1.2.4,20]

अनुमेयेस्ति नाध्यक्षमिति कैवात्र दुष्टता । अध्यक्षस्यानुमानस्य विषयो विषयो न हि ।। ४५४ ।।

[1.1.4.3.1.2.4,21]

परस्परविषयपरिहारेण हि प्रवर्त्तनमध्यक्षानुमानयोरिष्यत एव । कथं स एव दोषः ।

[1.1.4.3.1.2.4,22]

अथ तज्जातीये वृत्तिमन्तरेणाध्यक्षस्य कथमनुमानं । स चापि न दोषः ।

[1.1.4.3.1.2.4,23]

आग्रहरतावदभ्यासात् प्रवृत्त उपलभ्यते । शरीरेन्यत्र वाध्यक्षात् तत एवानुमा न किं ।। ४५५ ।

[1.1.4.3.1.2.4,24]

तदेतदुच्यते(।) कथन्तज्जातीये प्रत्यक्षमन्तरेणानुमानमध्यक्षपूर्व्वकत्वादनुमानस्य । तत्रायं  परिहारः । यदि नाम न दृष्टोध्यक्षतः संचारः संचारानुरूपन्तु फलमुपलभ्यत एव ।  ग्रामान्तसंचारवत् । तद्यथा ग्रामन्तराद् देशान्तराद् वागतः पूर्व्वाभिरतिविषयसजातीय  एवोपकरणादौ रममाण उपलब्धः । यदि नामापरस्तथाभूतो ग्रामान्तरादागच्छन्नोपलब्धस्तथापि तथाभूतदेशादागतिरस्योपलभ्यत एवानुमानात् । एवमुपकरणादिविशेषाभिरसादेव

[1.1.4.3.1.2.4,25]

लोकादागतिरप्यनुमीयतां ग्रामान्तरादागतौ प्रत्यक्षवृत्तिमात्रेणानुमानवृत्तेः । न हि धूमादनुमीयमानेग्नौ विशेषयोगिनि प्रत्यक्षवृत्तिः । अग्निमात्रप्रवृत्तिरिति चेत् । इहापि देशादिसंचारे वृत्तिरिति समानमेतत् ।

[1.1.4.3.1.2.4,26]

अथापि स्याद्(।) देशान्तरादिसंचारस्तेनैव शरीरेण दृष्टः शरीरमत्यजतः । यथा  च स्वप्नशरीरसंचारोऽसत्त्यस्तथेहापि जन्मादौ शरीरापरित्यागासत्त्यते स्यातामित्यसमंजसं ।  तथा हि ।

[1.1.4.3.1.2.4,27]

शरीरान्तरसञ्चारत्यागौ सत्यसमागमौ । स्यातां यदि ततः सत्त्यं परलोकप्रसाधनं ।। ४५६ ।।

[1.1.4.3.1.2.4,28]

यथा चात्यन्तविच्छेदः स्वप्ने स्वप्नोपलम्भने ।

[1.1.4.3.1.2.4,29]

तथैव मरणात पूर्व्वं पश्चात् यदि किं कृता ।। ४५७ ।।

[1.1.4.3.1.2.4,30]

यथैव खलु देशान्तरसंचारः शरीरमन्तरेण तथा जन्मान्तरसंचारोपि यदि भवेद् विपरीतसाधनमायातं । तथा स्वप्नसंचारो सत्त्यशरीरान्वयी दृष्ट इति परलोकसंचारोपि तथा भवेदसत्त्य  एव परः पूर्व्वश्च लोक इतीष्टमेव नास्तिकानां ।

[1.1.4.3.1.2.4,31]

किंच(।) यथा स्वापावस्थायामस्वप्नदर्शिनो विच्छेद एव विज्ञानस्याव्यक्तविज्ञानता वा  (।) तथा यदि परलोकोपि किं तादृशेनेति न विनष्टा दृष्टिर्नास्तिकानां किं कृतं परलोकवादिनां स्यात् । अत्रैतदुच्यते ।

[1.1.4.3.1.2.4,32]

तेनैव हि शरीरेण सञ्चारोध्यक्षबाधितः । परित्यागः शरीरस्य पूर्व्वकस्यान्यदर्शनं ।। ४५८ ।।

[1.1.4.3.1.2.4,33]

स्वप्नसंवेदेनं सर्व्वं सत्त्यविज्ञानजन्मनः । स्वप्नाच्च सत्त्यविज्ञानमिति कैव विरोधिता ।। ४५९ ।।

[1.1.4.3.1.2.4,34]

प्रबोधसङ्गतः सर्वो विच्छेद उपलभ्यते । मरणादपि विच्छेदः सत्त्यताबोधसङ्गतः ।। ४६० ।।

[1.1.4.3.1.2.4,35]

उक्तमेतद्(।) विज्ञानं शरीरेस्मिन् पूर्व्वशरीरसङगतविज्ञानाभ्यासफलत्वेनोपलभ्यमानं  नियमेन शरीरपरित्यागमन्तरेण न भवतीति कथं शरीरपरित्यागः । दृष्ट एव पूर्व्वशरीरपरित्यागः । एतच्छरीरोपलम्भ एव पूर्व्वशरीरपरित्यागोपलम्भ इति पूर्व्वशरीरस्याप्रसिद्धौ कथं  पूर्व्वशरीरपरित्यागप्रसिद्धिरिति चेत् ।

[1.1.4.3.1.2.4,36]

न शरीराद्यभिरतिः शरीररतिपूर्व्विका । यदा प्रसिद्धा तत्पूर्व्वशरीरं सिद्धमेव नः ।। ४६१ ।।

[1.1.4.3.1.2.4,37]

विशिष्टपूर्व्वाभिरतिसाधनादेव पूर्व्वशरीरप्रसिद्धिः । न च तदेवेदानीं शरीरमुपलभ्यते । न चातीतमनुपलभ्यमानं तदापि न भवति । ततः पूर्व्वशरीरापरित्याग  इत्यध्यक्षबाधितमेतत् ।

[1.1.4.3.1.2.4,38]

यदपि चोक्तं । यथा स्वप्नादिहागमनमसत्त्यात् तथा परलोकादप्यसत्त्यादेव । तथा  चातो गमनं स्वप्नशरीरेऽसत्त्ये तथा परलोकेपीत्यसत्त्यता परलोकस्य ।

[1.1.4.3.1.2.4,39]

एतदप्यसत्त्यं । स्वप्नासत्त्यता हि सत्त्यतान्वयिनी । सत्त्यप्रत्ययस्य च निमित्तमिति स  तथाभूतोऽन्तराभव इति वक्ष्यामः । अथवा(।)

[1.1.4.3.1.2.4,40]

सकलः प्रत्ययः स्वप्नान्न विशेषतया स्थितः ।

[1.1.4.3.1.2.4,41]

यदि पश्चाद् वदिष्यामः प्रस्तावोस्य स एव हि ।। ४६२ ।।

[1.1.4.3.1.2.4,42]

नहि स्वप्नप्रत्ययस्यापरस्य च कश्चिद् विशेष इति वक्ष्यते । ततः स्वप्नशरीरवदेव  परलोकशरीरेपि सञ्चार इति सिद्धमतोन्यत आगतस्य यदि नाम वासनाबलविशेषतः सप्रति-
		    घेतरत्वादिविशेषः । सन्तानहानिस्तु न दृष्टैव ततोनुपरतसन्तानतैव प्राणिनामिति सिद्धः  परलोकः(।) मरणादयस्तु स्थित्यावेधकस्य वासनालक्षणस्य चित्रत्वान्नानिवृत्तिप्रसङ्गश्िचत्ते  तिष्ठति चेतसस्तादृशस्य चित्तस्यैवाभावात्

[1.1.4.3.1.2.4,43]

चार्व्वाकस्यापि तर्हि परिहारोस्त्येव तादृशस्य देहस्याभावात् । अत आह ।

[1.1.4.3.1.2.4,44]

न दोषैर्विगुणो देहो हेतुर्व्वर्त्यादिवद् यदि ।मृते समीकृते दोषे पुनरुज्जीवनं भवेत् ।।(५५)

[1.1.4.3.1.2.4,45]

दोषैर्हि वातपित्तादिभिर्व्विगुणो देहस्तादृशो त भवत्येव यादृशादुत्पत्तिमच्चित्तं ।  ततस्तादृशस्य देहस्याभावादनिवृत्तिप्रसङगः ।

[1.1.4.3.1.2.4,46]

नैतदस्ति । यद्येवं स्यात् । मृतस्य सतः समीभवन्ति दोषास्तत आरोग्यलाभाद्  देहस्य पुनरुज्जीवनं भवेत् । "तेषां समत्वमारोग्यं क्षयवृद्धी विपर्यय" इति वचनात् ।

[1.1.4.3.1.2.4,47]

अथ समीकरणं दोषाणां कुतो ज्ञायते । ज्वरादिविकारदर्शनात्(।) अविकारकारिणो  हि दोषा न मरणमादधति । सर्व्वदा मरणप्रसङ्गात् । अन्यथा न देहः कारणं भवेत् तस्य  चेतसस्तद्विकारभावाभावाननुविधानात् । एवं हि देहकारणता विज्ञायते यदि पुनरुज्जीवनं भवेत् ।

[1.1.4.3.1.2.4,48]

चित्तकारणतायां हि चेतसो न निवर्त्तनं । चेतसो विगुणत्वे हि गृहेप्यपुनरागतिः ।। ४६३ ।।

[1.1.4.3.1.2.4,49]

देहकारणतायान्तु वैगुण्ये विनिवर्त्तते । देहस्तादृश एवासावहेतुश्चेतसः कथं ।। ४६४ ।।

[1.1.4.3.1.2.4,50]

देहस्य हि कारणत्वे देह एव तथाभूतो भवति कारणमन्यदा नेति न युक्तं तादृश  एव वैगुण्ये म्रियते कश्चिदपरो नेति कथमयं विभागः (।) चित्तकारणत्वे पुनश्चित्तवैगुण्यावैगुण्ये मरणेतरत्वकारणमिति विभागो नानुपपन्नः ।

[1.1.4.3.1.2.4,51]

दोषस्योपशमेप्यस्ति मरणं कस्यचित् पुनः । जीवनं दोषदुष्टत्वेप्येतन्न स्याद् व्यवस्थितं ।। ४६५ ।।

[1.1.4.3.1.2.4,52]

न खल्वसमञ्चसवृत्ति कार्यम्भवति । तेन न देहकार्यं विज्ञानं देहकार्यत्वे पुनरुज्जीवनप्रसङ्गात् ।

[1.1.4.3.1.2.4,53]

ननु वैगुण्यकारिणि निवृत्तेपि न तत्कृतस्य वैगुण्यस्यावश्यं निवृत्तिः । न खल्वग्निनिवृत्तावपि काष्ठेग्निकृतो विकारः क्वचिन्निवृत्तो दृष्टः । अतः (।)

[1.1.4.3.1.2.4,54]

निवृत्तेप्यनले काष्ठविकाराविनिवृत्तिवत् ।तस्यानिवृत्तिरिति चेत् न चिकित्साप्रयोगतः ।।(५६)

[1.1.4.3.1.2.4,55]

यथा दहननिवृत्तावपि न काष्ठविकारनिवृत्तिस्तथा दोषकृतोपि मरणविकारो न  निवर्त्तिष्यते । ततो न पुनरुज्जीवनप्रसङ्गः । तदाह । चिकित्साप्रवर्तनात् । निवर्त्यविकारत्वे हि दोषाणां तन्निवर्तनाय चिकित्सा साफल्यमासादयेत् ।

[1.1.4.3.1.2.4,56]

ननु दोषकृतो विकारः । स्वल्पोपि निवर्त्यते एव मरणविकारात् प्राक् मरणविकारन्तु  न निवर्त्तिष्यते । ततो दोषानिवर्त्यानिवर्त्यविकारा इति नायं दोषः ।

[1.1.4.3.1.2.4,57]

नेदमुत्तरं यतः ।

[1.1.4.3.1.2.4,58]

अपुनर्भावतः किञ्चिद्विकारजननं क्वचित् ।किञ्चिद्विपर्ययादग्निर्यथा काष्ठसुवर्ण्णयोः ।। ५७ ।।

[1.1.4.3.1.2.4,59]

आद्यस्यान्योप्यसंहार्यः प्रत्यानेयस्तु यत्कृतः ।विकारः स्यात्पुनर्भावस्तस्य हेम्नि खरत्ववत् ।। ५८ ।।

[1.1.4.3.1.2.4,60]

अस्यायमर्थः । क्वचित्किञ्चिदपुनर्भावविकारारम्भकमेव यथा वह्निः काष्ठे ।  किञ्चिद्विपर्ययादेव यथा स एव सुवर्ण्णो न पुनरेकमेकत्रैव तथा चाविकारकारि । अत्रान्यस्य विकारकारिणो विकार्यस्य वायोर्विकारः । सोन्योप्यसंहार्यः । श्यामतामात्रमपि  काष्ठेऽग्निकृतमसंहार्यमभिद्रवतापि तु सुवर्ण्णेग्निनिवृत्तौ पुनरन्यथा भवति । ततोल्पविकारस्य दोषकृतस्य निवृर्त्यत्वान्महतोपि मरणलक्षणस्य निवृत्तिरिति प्राप्तं । ततः पुनरुज्जीवनप्रसङ्गः । तथा हि निद्राकृतोपि चेतनाविरतिलक्षणो विकारो निद्राभावे निवर्तते ।  अथ तत्र नास्त्येव निवृत्तिरित्युच्यते । तत्प्रत्युच्यते ।

[1.1.4.3.1.2.4,61]

असम्वेदनरूपं हि न सम्वेदनमिष्यते । तथापि यदि तद्भावो मृतस्याप्यस्तु वेदनं ।। ४६६ ।।

[1.1.4.3.1.2.4,62]

नहि सम्वेदनाभावे विशेषो मृतसुप्तयोः । आश्वासादि पुनः सर्व्वं यथा तदपि चिन्तितं ।। ४६७ ।।

[1.1.4.3.1.2.4,63]

सम्वेदनाभाव एव सुप्तमृतयोर्नापरो विशेषः । ततः सुप्तस्य प्रबोध इव मृतस्यापि  प्रहारौषधप्रयोगादिनोज्जीवनं प्रसक्तं ।

[1.1.4.3.1.2.4,64]

अथ प्रसुप्तस्य सम्वेदनाभाव एव नास्ति मृतस्य तु स इति विशेषः । न (।) असम्वेदनस्योभयत्र समानत्वाद् (।) अथासम्वेदनेपि शक्तिरूपेण तदास्त इत्युच्यते । केयं शक्तिरिति  निर्दिश्यतां । यदि सम्वेदनमेव शक्तिस्तथा सम्वेदनमेवास्ति कथमसम्वेदनं । तच्चास्ति  तच्च नास्तीति विरुद्धं । अथ सम्वेदनादन्या शक्तिः सा तर्हि शरीरमेव ततः शरीरे तिष्ठति  चैतन्यजनके शक्तिसद्भावादनिवृत्तिरेव तस्य । अथ जनकस्य शरीरस्य विनाशः परस्य  चाजनकस्योत्पत्तिरिति न चैतन्यं । किमिदमजनकत्वं । (।) सम्वेदनरहित्वमिति चेत् ।  सुप्तस्यापि तदस्तीति । सुप्तस्यापि सम्वेदनं न भवेत् प्रबोधावस्थायां । अथ तत्राश्वासादयः सन्ति ततो नाजनकत्वं देहस्य (।) तदैव तर्हि सुप्तावस्थायामुत्पत्तिरित्यसुप्त एव  भवेत् ।

[1.1.4.3.1.2.4,65]

अथ निद्रापरिणतिसहायादाश्वासादेश्चैतन्यमुत्पद्यते । केयं निद्रा नाम (।) सम्वेदनाभाव इति चेत् । मृतस्यापि सोस्तीति पुनः सम्वेदनं स्यात्तत्परिणामे । अथाश्वासाभावात्सहकारिवैकल्यात्केवलाद्देहादनुत्पत्तिरिति वदेत् । मूर्च्छादिविकारेपि नाश्वासादय इति  न संवेदनं भवेत् । तस्मादाश्वासादेर्न सम्वेदनकारणत्वं न चाश्वासादीनां कारणत्वमिति  निवेदितं प्राक् । किञ्च ।

[1.1.4.3.1.2.4,66]

निद्राव्यपगमे पूर्व्वज्ञानसंस्कारतो धियः । तथा विधाः संभवन्ति ततो देहो न कारणं ।। ४६८ ।।

[1.1.4.3.1.2.4,67]

समाने हि शरीरसम्भवे पूर्व्वसंस्कारानुरूपा एव बुद्धयो दृश्यन्ते । ततो न देहः  कारणमाश्वासादयो वा ।

[1.1.4.3.1.2.4,68]

अथ संस्कारसहायाद्देहादुत्पत्तिरित्युच्यते तदसत्

[1.1.4.3.1.2.4,69]

संस्कारः सहकारी स्यात्तदाऽसन्निति दुर्घटं ।। ४६९ ।।

[1.1.4.3.1.2.4,70]

न ह्यविद्यमानो विद्यमानस्य सहकारी । न च प्रबोधावस्थायां देहस्येव चेतसोपि  पूर्व्वकस्य विद्यमानता । न चाविद्यमानः सहकारी सहकरणाभावात् । नहि
		    
		    विद्यमानेतरयोः सहभावः । तस्मात्पूर्व्वकमेव चेतस्तत्र कारणं न देहः । कथन्तर्हि प्रहारादयः  प्रबोधकाः (।) नेदमुत्तरं
		    (।)

[1.1.4.3.1.2.4,71]

नावश्यं जातबोधत्बं प्रहारादेव जायत्ते । प्रहारमन्तरेणापि प्रबोध उपलभ्यते ।। ४७० ।।

[1.1.4.3.1.2.4,72]

नहि प्रहारादेरेव बोधः स्वयमपि प्रबोधात् । ननु प्रबोधानन्तरं दृष्टपदार्थसम्बन्धेन  विकल्प उत्पद्यते । ततो दर्शनपूर्व्वविज्ञानयोः कथं सहकारित्वं । नैतदपि साधु । यतः(।)

[1.1.4.3.1.2.4,73]

नात्रापि नियमो दृष्टः प्रत्यासत्तिप्रबोधने । तात्पर्येण यदाक्षिप्य प्रसुप्तस्तत्र बोधतः ।। ४७१ ।।

[1.1.4.3.1.2.4,74]

यदेव तात्पर्येणाक्षिप्य प्रसुप्तस्तदनुरूप एव वासनाप्रबोधोस्य भवति । न तु प्रबोधे  सति यदुपलभ्यते तत्सम्बन्धेन प्रत्यासन्न एव प्रबोधो दृश्यते । यश्च यथाभ्यासवाँस्तस्य  तथाभूत एव प्रबोधो नान्यत्र । प्रबोधश्चान्तरस्पर्शविज्ञानादिकमेव । यथा च यस्याभ्यासस्तदनुरूपमेव कार्य
		    सुखसंवेदनं । तथाहि ।

[1.1.4.3.1.2.4,75]

भयधैर्यादिसंस्कारा द्रवशस्त्रग्रहादयः । प्रबोधरूपा जायन्ते प्राणिनां सुखसम्विदः ।। ४७२ ।।

[1.1.4.3.1.2.4,76]

भयभावनाभवननिवेशिनां पलायनसुखादिसम्वेदनरूप एव प्रबोधोन्यथा तु दुःखासिका । रौद्रात्मनान्तु परोपद्रवाभिरतीनां परापकरणकारिणां (श) स्त्रादि
		    ग्रहणरूपसुखादि  सम्वेदनरूपः । ततो न देह आश्वा(सा)दयो वा विज्ञानकारणं । पूर्व्वकमेव विज्ञानं  कारणन्तच्च यदि देहादुत्पन्नं तदा अनिवृत्तिप्रसङ्गात्तु स एव दोषः । तथा पूर्व्वविज्ञानान्वयिता न स्यादेव । अथ दोषविगुणत्वादकारणं । वैगुण्याभावे पुनः कारणम्भवेत् ।  अपुनर्भाविविकारारम्भकत्वे स्वल्पोपि तत्कृतो विकारो न निवृर्त्यः/?/ स्याद्दौर्व्बल्यादिकः ।  मन्दविज्ञानप्रवर्त्तनलक्षणश्च मूर्च्छादिविच्छेदलक्षणो वा । अपुनर्भाविविकारारम्भकस्य  स्वल्पोप्यनिवर्त्यः । "प्रत्यानेयस्तु यत्कृतेः (।) विकारः स पुनर्भावस्तस्य हेम्नि खरत्ववत्" ।  हेम्नो हि खरत्वं गतमपि विकारहेत्वपगमे पुनः प्रत्यागच्छति । तथा महानपि विज्ञानविच्छेदविकारो मरणलक्षणो निवर्त्यंत इति पुनरुज्जीवेत ।

[1.1.4.3.1.2.4,77]

ननु चिकित्साप्रयोगात् प्रत्यानेयत्वविकारमसाध्यव्याधिमावाच्चाप्रत्यानेयविकारत्वं  चेत्युभयथाभावाददोषः (।) परिहारमाह ।

[1.1.4.3.1.2.4,78]

दुर्लभत्वात्समाधातुरसाध्यं किञ्चिदीरितं ।आयुःक्षयाद्वा दोषे तु केवले नास्त्यसाध्यता ।। ५६ ।।

[1.1.4.3.1.2.4,79]

सुसाध्यता हि दोषकृतविकारनिवर्तनं समर्थस्यौषधस्य वैद्यस्य चाऽभावादसाध्यं कथितं  किञ्चिन्न तु महाभूतोद्भवचैतन्यवादिमतेस्तीति दुर्लभत्वादेव समाधातुरपुनरुज्जीवनं ।

[1.1.4.3.1.2.4,80]

दुर्लभत्वं समाधातुर्विकारस्यानिवर्त्तने । पुनरुज्जीवनाहेतुर्निवृत्तौ व्यर्थता पुनः ।। ४७३ ।।

[1.1.4.3.1.2.4,81]

तस्माद्विकारविनिवृत्तौ भवेदेव पुनरुज्जीवनप्रसङ्गः ।

[1.1.4.3.1.2.4,82]

ननु परस्याप्यसाध्यत्वमस्त्येव । अत्रोत्तरं । मम त्वसाध्यं युक्तं तदाह । आयुः  क्षयादसाध्यता ब्याधेस्तथाहि । तथाभूतेनैव व्याधिना कश्चिन्िम्रयतेऽपरो नेति दृश्यते ।

[1.1.4.3.1.2.4,83]

उपलक्षणमायुः । कर्म्मक्षयाद्वा । कर्म्मजो हि व्याधिः श्वित्रादिरसाध्यो भवति । कर्म्मणस्तादृशस्य भावात् । तस्मात् कर्म्माधिपत्यमेव परिहारहेतुरित्याह । केवले तु दोषविकारकारिणि नास्ति व्याधेरसाध्यता । तस्मात् (।)

[1.1.4.3.1.2.4,84]

मृते विषादिसंहारात् तद्दंशच्छेदतोपि वा ।विकारहेतोर्विगमे स नोच्छ्रवसिति किं पुनः ।। ६० ।।

[1.1.4.3.1.2.4,85]

मृतस्य हि यदा विषादिसंहारो मन्त्रादिना । स्वयमेव च दंशदेशोपसंहारात्तदङ्गच्छेदतः । विकारहेतोश्च विगमो ज्वरादेर्यंदा भवति तदोज्जीवनप्रसङ्ग इति स्थितमेतत् ।

[1.1.4.3.1.2.4,86]

अपि च । नानुपादानकारणनिवृत्तौ निवृत्तिः । न च देह उपादानकारणं (।) यदि  च स्यात् तदविकारेण न विक्रियेत । यतः (।)

[1.1.4.3.1.2.4,87]

उपादानाविकारेण नोपादेयस्य विकिया ।कर्त्तुं/?/ शक्या विकारेण मृदः कुण्डादिनो यथा ।। ६१ ।।

[1.1.4.3.1.2.4,88]

उपादानस्य हि देहस्याविकारेणोपादेयस्य विज्ञानस्य विक्रिया न शक्या स्यात् ।  मृदो विकारमन्तरेण न कुण्डादेर्विकार उपलब्धः । एष एवोपादानस्य धर्मो यस्तद्विकारेणैव  विकारः । बहुष्वपि कारणेषु किञ्चिदेव कस्यचिदुपादानं न कारणमात्रकं । देहस्य च  कारणत्वेपि न तद्विकारेणैव विकारस्तदविकारेपि भयशोकादिना चित्तस्य पूर्व्वकस्य विकारमात्रेण विकारस्तद्विकारे चावश्यं विकारात् ।

[1.1.4.3.1.2.4,89]

ननूदकविकारेपि भवति विकारोऽङ्कुरस्य न च तदुपादानं । न सन्तानकारणस्योपादानकारणत्वात् । वीजञ्च सन्तानकारणं नोदकमुदकस्यावस्थाविशेषकारणत्वात् ।  नोदकात्सन्तानसम्भवः । उदकस्य यवादिसाधारणत्वात् । न चोदकनिवृत्तौ शालि सन्ताननिवृत्तिः । उदकाभावेपि शालिसन्तानस्याव्यावृत्तेः । अङ्कुराद्यवस्था तु तस्योदकात्तस्याश्च तन्निवृत्तौ निवृत्तिरतोऽस्या उपादानकारणमेव उदकं उदकादेश्च शालिबीजविकारद्वारेणैवोत्तरोत्तराङ्कुरादिविकारः । तस्माद् देहाविकारेपि विक्रियमाणत्वाद्विज्ञानस्य  नोपादानकारणमस्य देहः । तदेवाह ।

[1.1.4.3.1.2.4,90]

अविकृत्य हि यद्वस्तु यः पदार्थो विकार्यते ।उपादानं न तत्तस्य युक्तं गोगवयादिवत् ।। ६२ ।।

[1.1.4.3.1.2.4,91]

अविकृत्य च देहम्विक्रियते विज्ञानमिति न देह उपादानमस्य ततो न देहनिवृत्तावस्य  निवृत्तिः । गोगवयादिवदेव तद्‌विकारेण विकारात् । भवतु गोर्गवयः कथञ्चिदवस्थाविशेषस्य कारणन्तन्निवृत्तौ च स एवावस्थाविशेषो मा भूत्पुनः सन्तानस्य निवृत्तिः । भवतु  गोगवयोरनुपादानोपादेयभावेनानिवर्त्यनिवर्तकत्वं कायचेतसोः किमायातं । न ह्यन्यस्य  गुणदोषेणान्यगुणदोषोऽनुपादानत्वे सहावस्थानं च न स्यान्नियमेन शाल्यादिसन्तानोदकवत् ।  अत्रोच्यते ।

[1.1.4.3.1.2.4,92]

चेतः शरीरयोरेघं तद्भेतोः कार्यजन्मनः ।सहकारात्सहस्थानमग्निताम्र/?/द्रवत्ववत् ।। ६३ ।।

[1.1.4.3.1.2.4,93]

न ह्यन्यतात्र प्रसिद्धा यतश्चेतःशरीरयोरप्येवमनुपादानोपादेप्यभावो गोगवययोरिव  कथञ्चिदुपकारित्वमात्रं । नावश्यं शरीरविकारेणैव विकारश्चेतसः । ततोनुपादानकारणत्वात्कार्यस्य
		    न निवृत्तावपि चेतसो निवृत्तिः ।

[1.1.4.3.1.2.4,94]

अवस्थाकारणं वस्तु नैवोपादानकारणं । अवस्थाकृन्निवृत्तौ हि सैवावस्था निवर्ततां ।। ४७४ ।।

[1.1.4.3.1.2.4,95]

सन्तानकारणं यत्तु तदुपादानकारणं । तन्निवृत्तौ भवेदस्य सन्तानस्य निवर्तनं ।। ४७५ ।।

[1.1.4.3.1.2.4,96]

अग्नेर्निवृत्तौ ताम्रस्य द्रवतैव निवर्तते । चेतसः सह कायेन तावत्कालमवस्थितिः ।। ४७६ ।।

[1.1.4.3.1.2.4,97]

अन्योन्यसहकारित्वादग्निताम्रद्रवत्ववत् । तयोर्हेत्वोर्न कार्यन्तु चित्तन्तिष्ठति हेमवत् ।। ४७७ ।।

[1.1.4.3.1.2.4,98]

यथैवाग्निसहकारिणः सुवर्ण्णंस्य
		    द्रवतोपादानत्वन्ततोग्निताम्रद्रत्वयोः सहावस्थानं  तथा चित्तमपि शरीरनियतं शरीरसहकारिचित्तादुपजायते । शरीरहेतोरपि कललादेः शरीरं  चित्तसहकारिण एव भवति । ततः सहस्थानं कर्यजन्मनः । एतदुक्तं भवति ।

[1.1.4.3.1.2.4,99]

अन्योन्यसहकारित्वादेकसामग्रयसम्भवे । सहकार्यद्वयस्यापि स्थानं नानुपपत्तिमत् ।। ४७८ ।।

[1.1.4.3.1.2.4,100]

शरीरहेतोः कललादिसंज्ञितस्य चित्तसहकारित्वाच्चित्तस्यापि देहसहकारित्वेन सहस्थानं कार्यजन्मनः कायचेतोलक्षणस्य वह्निताम्रद्रवत्ववत् । निवृत्ते तु शरीरे शरीरान्तरविशिष्टमशरीरम्वा चित्तमिति न तस्य निवृत्तिः । सुवर्ण्णसन्तानवत् ।

[1.1.4.3.1.2.4,101]

अथापि स्यात् । यथोदकादेर्व्रीहिसन्तानस्य विशेषः स नोदकनिवृत्तौ निवर्त्तते ।  अग्न्यादेरुपहतोपादानस्य सन्तानस्यैव निवृत्तिः । तथा चेतस उपादानस्य केनचिदुपहतस्य न  सन्तानकारणत्वमिति न सन्तानस्य निवृत्तिः स्यादिति । यथा च शालूकस्य विजातीयाद्  गोमयादुत्पत्तिस्तथा शरीरादेव प्रथममुत्पत्तिः । अत्रोच्यते ।।

[1.1.4.3.1.2.4,102]

ब्रीह्यादीनामुपादानमग्न्यादेरुपघातवत् । उपादानन्तु विज्ञानं केनचिन्नोपहन्यते ।। ४७९ ।।

[1.1.4.3.1.2.4,103]

शरीरात्प्रथमोत्पत्तिर्न विज्ञानस्य दृश्यते । उपादानोपघातेन विना न च निवर्तनं ।। ४८० ।।

[1.1.4.3.1.2.4,104]

नाग्न्यादेरिव ब्रीहिसन्तानोपादानस्योपघतो विज्ञानोपादानस्य । विज्ञानमेव विज्ञास्योपादानं । न च तस्य दाहादयः सम्भवन्ति ।। मिद्धादेरुपघात इति चेत् । न(।) मिद्धादेस्तावत्कालिकोपघातहेतुत्वात् ।।

[1.1.4.3.1.2.4,105]

पूर्व्वंसंस्कारसापेक्षं ज्ञानं व्यवहितादपि । विज्ञानाज्जायते तस्य न विच्छेदोस्ति मिद्धतः ।। ४८१ ।।

[1.1.4.3.1.2.4,106]

न खलु मिद्धमुपादानं विज्ञानस्योपहन्तुं समर्थं (।)

[1.1.4.3.1.2.4,107]

विच्छिन्नादपि विज्ञानादुत्पादस्योपलब्धितः । विच्छेदे मरणे मिद्धे न विशेषव्यवस्थितिः ।। ४८२ ।।

[1.1.4.3.1.2.4,108]

अथ कदाचिद्विच्छेद एव भवेत्तदसत् ।।

[1.1.4.3.1.2.4,109]

उपलब्धो न विच्छेदः प्रबोधेन विना कुतः । स्वयं परेण वा तस्य कुतः कल्पनमीदृशं ।। ४८३ ।।

[1.1.4.3.1.2.4,110]

न तावत्स्वयमुपलभ्यते विच्छेदो ज्ञानस्यानस्य हि विच्छेदो ज्ञानेनोपलभ्यते । ज्ञानस्य तु  विच्छेदो न केनचित् । ज्ञानाभावेनेति चेत । ज्ञनाभावोऽसिद्धः कथमभावं साधयेत् ।  सिद्धश्चेत्सैव सिद्धिर्ज्ञानमिति कथं ज्ञानस्य विच्छेदः ।।

[1.1.4.3.1.2.4,111]

सर्वदापि हि विच्छेदोऽज्ञायमानः सदा भवेत् । अभावः परलोकस्य स एवेति दुरुत्तरं ।। ४८४ ।।

[1.1.4.3.1.2.4,112]

तदप्यसत् ।

[1.1.4.3.1.2.4,113]

पूर्व्वसंस्कारसापेक्षप्रबोधस्योपलब्धितः । सविज्ञानस्य विच्छेदः केवलो नोपलभ्यते ।। ४८५ ।।

[1.1.4.3.1.2.4,114]

जन्मादौ प्रबोधे च विज्ञानं पूर्व्वंसंस्कारानुगतमेवोपलब्धमिति न पूर्व्वापरयोः  कोट्योर्विच्छेदोपलब्धिः । परेण तु परस्य विज्ञानविच्छेदो नोपलभ्यत एव । उपलब्धिलक्षणप्राप्त्यभावात् । न च वीतरागतया शैथिल्यसम्भवे विच्छेदः ।

[1.1.4.3.1.2.4,115]

स्वार्थे निस्पृहता नाम विरागस्येति संमतं । परार्थनिःस्पहस्त्वस्ति निर्दोषोपि न सङगतः ।। ४८६ ।।

[1.1.4.3.1.2.4,116]

न खलु परार्थनिस्पृहतया निर्दोषता लभ्यते । स एव हि तस्य दोषो यदकृपत्वं  नाम । अथवा वीतरागतायाँ	 विच्छेद इष्यते एव कैश्चिदिति न दोषः । तस्मान्न दानोपघातेन विज्ञानस्य निवृत्तिः । शरीरस्यानुपादानात् । चित्तस्योपहन्तुमशक्यत्वात् ।

[1.1.4.3.1.2.4,117]

स्यादेतद् (।) यदि नामोपादाननिवृत्त्या न निवृत्तिर्विज्ञानस्याश्रयनिवृत्या  निवृत्तिरनिवारितैव । देहस्य चाश्रयत्वं प्रतीयते ततः कुड्यादिनिवृत्ताविव चित्तस्य निवृत्तिरिति न परलोकसिद्धिः ।

[1.1.4.3.1.2.4,118]

तदप्यसन्न सञ्चारश्चित्रादेरुपलभ्यते । तत आधारनाशे स्यान्नाशश्चित्रादिवस्तुनः ।। ४८७ ।।

[1.1.4.3.1.2.4,119]

चित्रादयोहि पटादिषु	 नाधारान्तरादागता इति प्रतीयन्ते । विज्ञानन्तु जन्मादौ प्रबोधावस्थायां च जन्मान्तरशरीरसहचारिसंस्कारानुगतं स्वप्नान्तिकशरीरसञ्चारा नुगतञ्चेति  न चित्रवत् प्रतिनियताधारं । प्रतिनियताधारत्वे हि तदाधारविनाशे विनाशः । अपि  चाश्रयत्वमपि नास्त्येव देहस्यान्यस्य वा क्वचिदिति कथं तद्विनाशे विनाशः (।)

[1.1.4.3.1.2.4,120]

चित्रादयस्तु कुड्याद्यव्यतिरिक्ता एव । ततः स्वविनाशेनैव विनश्यन्ति नाधारविनाशात् ।

[1.1.4.3.1.2.4,121]

मा भूदव्यतिरेके आश्रयाश्रयिभावो व्यतिरेके कायचेतसोर्भविष्यतीति चेत् ।  नैतदस्ति ।

[1.1.4.3.1.2.4,122]

अनाश्रयात्सदसतोर्नाश्रय(ः) स्थितिकारणं ।सतश्चेदाश्रयो नास्याः स्थातुरव्यतिरेकतः ।। ६४ ।।

[1.1.4.3.1.2.4,123]

व्यतिरेकेपि तद्धेत्तुस्तेन भावस्य किं कृतं ।।

[1.1.4.3.1.2.4,124]

असतस्तावदाश्रयो नास्ति (।) नहि खरविषाणस्य कश्चिदाश्रयः केवलमसत्‌कारणादुत्पत्तिमीहते । ततोऽसतः कारणमेव सम्भवति नाश्रयः । ततोपि नाश्रयः सतः सर्व्वनिराशंसत्त्वात् । सतोपि स्थितिकारणादाश्रय इत्यपि न सङगतं । स्थितेः स्थातुरव्यतिरेकात् ।  स्थितिकरणे स एव कृतः स्यात् । न च सत उत्पादनं । उत्पन्नस्य पुनरुत्पादायोगात् ।
		    
		    अथोत्पन्नस्यापि किञ्चिदनुत्पन्नमस्ति तत्करणादाश्रयः । सर्व्वात्मनोत्पादे कारणमुच्यते ।  कस्यचिद्धर्म्मस्योत्पादे आधारादिः । न च स्थितिरव्यतिरिक्ता स्वरूपात्पततोपि स्थित्यभावे  स्वरूपसद्भावात् । यदि तु पुनरव्यतिरिक्ता स्थितिः स्यात् । स्थितेरव्यतिरिक्तः स स्यात् ।  सर्व्वदा स्थितिर्भवेत् । स्वरूपे सति निवर्तमानविरुद्धधर्म्माध्यासाद् व्यतिरिक्ता भवेदिति युक्तं ।

[1.1.4.3.1.2.4,125]

तदसत् । व्यतिरेके सति तद्धेतुरेवासौ स्थितिहेतुरेवासौ नाधारः । भावस्याधार  इति चेन् न भावेऽकिञ्चित्करत्वात् । भावस्य स्थितिकरणादाधार इति चेत् । किमसौ  स्थितिरुत्पन्ना सती स्थाप्यस्य भवत्यथान्यथा । उत्पत्तेः प्राग्न भावस्याभावादेव । तत उत्पन्नान्यस्माद् व्यतिरिक्ता कथं भावस्य तादात्म्यतदुत्पत्तिसम्बन्धाभावात् तत्समवेतोत्पद्यत  इति चेत् । तत्समवेतेति कोर्थः । तत्र स्थितेरिति स्थितेरप्यपरास्थितिरित्यनवस्था ।  व्यतिरिक्ता सती व्यतिरिक्तत्वेन कस्मान्न प्रतीयते । समवायसम्बन्धादिति चेत् । भवतु  समवायस्तथापि यस्य यद्रूपन्तेनैव तत्प्रतीयतां । कथमन्यथा प्रतीतिः । संसर्ग्गाच्चेत् ।  कोयं संसर्ग्गो नाम । यदि सर्व्वात्मना संसर्ग्गो न व्यतिरेकः । अथैकदेशेन संसर्ग्गः संयोगसमवाययोः को विशेषः । युतायुतसिद्धित्वमिति चेत् । वृक्षाद्यवयवानामपि समवायप्रसङ्गः ।  इह बुद्धिनिबन्धनत्वे सतीति चेत् । न (।) संयोग एव प्रसङ्गात् । मस्तके शृङ्गमिति  प्रतीतेः । अथ स्वसमवाय्यवयवसमवेतत्वमयुतसिद्धिर्विपर्ययाद्युतसिद्धिः । तथापि भेदप्रतीत्या न समवायः । न च निरवयवस्य वस्तुनोऽवयवेन संसर्ग्गः । अवयवेन संसर्ग्गे भेदप्रतीतिप्रसङ्गः । अन्वितानन्वितत्त्वेन भेद इति न साम्प्रतं । प्रत्यक्षेणान्वयस्याप्रतीतेः ।  प्रत्क्षाभावे च नानुमानमिति नान्वयप्रतीतिः । तस्मात्सहकारिकारणविशेषाद्विशिष्टं एव  पदार्थ उत्पद्यते । न स्थितिर्नामेति स्थितं । तथा च कार्यकारणभावविशेष एवाश्रयाश्रयिभावः । न चोपादानकारणं देह इति तन्निवृत्तौ न निवृत्तिः । यदि चाश्रयो देहः स्थितिकरणात्तदाश्रयस्य स्थितिरस्ति न तस्य विनाश इति (।)

[1.1.4.3.1.2.4,126]

अविनाशप्रसङ्गः स नाशहेतोर्म्मतो यदि ।तुल्यः प्रसङ्गस्तत्रापि किं पुनः स्थितिहेतुना ।। ६५ ।।

[1.1.4.3.1.2.4,127]

नहि स्थापके सति विनाशसम्भवः ।

[1.1.4.3.1.2.4,128]

(अहेतुकोविनाशः)—अथापि स्यान्न स्थापके सति नाशो यदि नाशहेतुर्न स्यान्नाशहेतुभावाद्विनाश इति न विनाशप्रसङ्ग इत्याह । नाशहेतोः स नाश इति चेत् । न (।) तुल्यस्तत्रापि  प्रसङ्गः । तत्रापि नाशे तुल्य एव प्रसङ्गो न नाशो नामान्य एव कश्चिद्भावात् ।

[1.1.4.3.1.2.4,129]

व्यतिरेके च तद्धेतुस्तेन भावस्य किं कृतं ।। ४८८ ।।

[1.1.4.3.1.2.4,130]

नहि व्यतिरिक्तनाशकरणे स नष्टो नाम । ततश्च न नाशहेतुः किञ्चित्करोति ।  ततोऽनाशात् स्वयमेवास्त इति किं स्थितिहेतुना । नाकिञ्चित्करः स्थितिहेतुः । अथवा  यदि नाशहेतोर्नाशः । यावन्नास्ति नाशहेतुस्तावत्स्वयमेवास्त इति किं स्थितिहेतुना ।

[1.1.4.3.1.2.4,131]

अनाशकागमात्स्थानं ततश्चेद्वस्तुधर्मता ।नाशस्य ; सत्यबाधो साविति किं स्थितिहेतुना ।। ६६ ।।

[1.1.4.3.1.2.4,132]

स्थापकमन्तरेण नाशो नाशकमन्तरेणापि स्यात् । स्थापके तु नाशके सति नश्यति ।  न नाशहेतुम्विना । ततः स्थितिकरणान् नाशकात्प्राक् स्थापक इति न व्यर्थता । नन्वेव-

[1.1.4.3.1.2.4,133]

महेतुको विंनाशः प्रसक्त इति स्वहेतोरेव तथाभूतो भाव इति वस्तुधर्म्मता नाशस्य । सति  विद्यमाने पदार्थेऽबाधोऽसौ । न केनचिद्वस्तुस्वभावोन्यथा कर्त्तव्य इति किं स्थितिहेतुना ।

[1.1.4.3.1.2.4,134]

अथ स्थितिहेतुमन्तरेण विनश्यति । स्थितिहेतौ च सति विनाशप्रतिबन्धः । ननु  सोपि विनाशप्रतिबन्धोन्य एव विनाशात् । ततश्च न विनाशस्य किञ्चिदिति विनश्येदेव  कथं स्थितिः । अथ प्रतिक्षणं विनश्वरः स्थापकादन्यथा भवति । तस्यापि विनाशोऽहेतुक  इति स एव प्रतिक्षणविनाशः । स चान्यथा स्थापकादुत्पन्न इति कारणमेवासाविति न  स्थापकः । अथवा यदि स्थापकात्स्थानमानाशकागमादनाशः । एवं सत्यनाश उत्पन्न इति ।  अबाधोसाविति किं पुन(:)स्थितिहेतुना । अथ स्थापकसत्ताकाल एवानाशस्तथा सति  प्रतिक्षणमपरापरो नाशः स्थापकात् । स्थापकस्य च किंकृतं स्थानं । स्वहेतुकृतं चेत्  स्थाप्यस्यापि तथा भविष्यतीति किं स्थापकेन । अथ कस्यचित्स्थापकात्स्थानं कस्यचित्स्वयमेवेति विभागः । एवन्तर्हि विज्ञानस्यापि स्वयमेव स्थितिरिति किन्नेष्यते ।

[1.1.4.3.1.2.4,135]

अथापि स्याद् (।) दृश्यते जलाधारो
		    भूप्रदेशः । न च दृष्टं विकल्पनं तेनापि
		    बाध्यते । तेनानाश्रयात्सदसतोरिति व्यर्था वाचोयुक्तिर्दृष्टबाधनात् । अत्राप्याह ।

[1.1.4.3.1.2.4,136]

यथा जलादेराधार इति चेत्तुल्यमत्र च ।। ६७ ।।

[1.1.4.3.1.2.4,137]

प्रतिक्षणविनाशे हि भावानां भावसन्ततेः ।तथोत्पत्तेः सहेतुत्वादाश्रयोऽयुक्तमन्यथा ।। ६८ ।।

[1.1.4.3.1.2.4,138]

स्यादाधारो जलादीनाङ्गमनप्रतिबन्धतः ।अगतीनां किमाधारैर्गुणसामान्यकर्म्मणां ।। ६६ ।।

[1.1.4.3.1.2.4,139]

जलादेरप्याधाराभावो भूतलादीनां सदसत्त्वपक्षयोर्युक्त एवेत्यदृष्टो दृष्टान्तः । ननु  दृष्टत्वादाधारभावस्य कथमदृष्टः । अदृष्ट एव दृष्टाभिमानो भवतः(।) क्रियां प्रति य  आधारो धारणात्कर्त्तृकर्म्मणोरिति न्यायः । धारणादाधारः । धारणञ्च पततः ।  यश्च पतति न तस्य धारणं । यस्य च धारणं न तस्य पतनोपलम्भः । पतनापतनयोः  परस्परविरोधात् । पूर्व्वं पतनं पश्चादपतनमिति चेत् । न तर्हि यस्य पतनं तस्य धारणं  प्रत्यक्षेणैकत्वाप्रतिपत्तेः । नैकोवस्थाता पतनेतरव्याप्युपलब्धः । अव्यापी च कथमवस्थाताऽद्याप्यवतिष्ठत इति हि ग्रहणेऽवस्थाता तथा गृहीतो भवति । क्रमेण व्यापी गृह्यत इति  चेत् । कः क्रमार्थ इति चिन्त्यं । भावाभावयोरेव क्रमव्यपदेशः । स च भिन्नकालयोर्भावाभावौ च ग्राह्यस्य ग्राहकस्य वा ग्राह्यस्य भावाभावसङ्गमेनैकत्वं । ग्राहकस्य क्रमवत्त्वे ग्राह्यस्यापि तदिति न ग्राह्यावस्थातुरेकता । ततः किञ्चिद् गृहीतातींतं किञ्चिद् गृह्यते किञ्चिदनागतग्रहणमिति विकल्पगोचर एव क्रमः । कुतः प्रत्यक्षता क्रमस्य । येनोपलम्भादुच्यत आधाराधेयभाव इति । ततश्च नाश्रयात्सदसतोरित्ययमेवार्थः । न दृश्यत एवाधाराधेयभाव इति  ततः कल्पनैवेयमाधाराधेयभावस्येति कथन्तर्हि तद्दर्शनमन्तरेणाधाराधेयकल्पनापि । न  भवितव्यमेव । तर्हि विपरीतकल्पनयेत्यायातं । किञ्चि(।)प्रतिक्षणविनाशिनां भावानामपरापरदेशोत्पादवतामुपादानदेशोत्पत्तिराधारसमागमकृता । अतस्तथोत्पत्तेः स भूतला  दिराश्रयो हेतुत्वात् । हेतोरेव विशिष्टावस्थाया आधार उच्यते पूर्व्वापरयोरेकत्वमारोप्य ।

[1.1.4.3.1.2.4,140]

एकत्वारोपे हि सति नोत्पादं प्रतिपद्यते । पूर्व्वस्य कारणञ्चारोपयतीत्यनादिवासनासामर्थ्ये  मिथ्याविकल्पोऽतएव पूर्वपूर्व्ववासनाप्रवृत्तत्त्वादनादिसन्तानतया परलोकस्य प्रतिष्ठितिरितीष्टमापतितं । तथा हि ।

[1.1.4.3.1.2.4,141]

मानसी कल्पना सर्व्वा पूर्व्वहेतुसमुद्भवा । निरालम्बनभावेन मरीच्यान्तोयकल्पवत् ।। ४८९ ।।

[1.1.4.3.1.2.4,142]

पूर्व्वापरयोरेकत्वकल्पना नालम्बनभावान्वयिनी । एकत्वस्याभावात् । अनेकस्मादेव  वस्तुनो भविष्यति । तत्कार्यत्वस्यादृष्टेः । तदसत् । नहि मरीच्यान्तोयकल्पना तावन्मात्रनिबन्धना पूर्व्वजलदर्शनसंस्कारादुत्पत्तेः । न च पूर्व्वमप्येकत्वमुपलब्धमतो जन्मान्तरेपि  सैकत्वकल्पना जन्मान्तरैकत्वग्रहणपूर्व्विका सापि तथेत्यनादिकल्पना परस्परेत्यनादिप्राणिसंन्तानसिद्धिः । एवमात्मादिग्रहयोगिनी बुद्धिरनादिसन्ताना तथा भवन्ती परतोपि न  विच्छिद्यत इत्यनाद्यनन्तः संसारः । अपि च ।

[1.1.4.3.1.2.4,143]

"स्यादाधारो जलादीनां गमनप्रतिबन्धतः । अगतीनां किमाधारैर्ग्गुणसामान्यकर्म्मणां" ।।

[1.1.4.3.1.2.4,144]

जलादीनां हि गमनविबन्धहेतुराधातुराधार इति युक्तमगतीनान्तु निष्क्रियाणां गुणसामान्यकर्म्मंणां किमाधारैः । चैतन्यञ्च सामान्यं गुणः कर्म्म वान्यथा । सर्व्वथा निष्क्रियमिति नाधारेणास्य प्रयोजनमतो नाधेयस्य चेतसो नाधारविनाशेन विनाशः । सहस्थानमात्रकमेव तस्य । यथा च सहस्थानं तथा प्राक् प्रतिपादितं ।

[1.1.4.3.1.2.4,145]

ननु यथा गुणः समवेतो गतिमत्त्वाभावेपि तथा चेतसोपि समवेतत्वं । न च गुणस्य  समवेतस्य समवायिकारणमन्तरेण स्थानं(।)तद्विनाशे विनाश एवेति चेत् । न (।)गमनादिप्रतिबन्धमन्तरेणाधाराधेयभावो नाधाराधेयभावमन्तरेण समवायो यतो युतसिद्धानामाधार्याधारभूतानामिह बुद्धिनिबन्धनः समवाय इति बचनात् । एतदेवाह ।

[1.1.4.3.1.2.4,146]

एतेन समवायश्च समवायि च कारणं ।व्यवस्थितत्वं जात्यादेर्न्निरस्तमनपाश्रयात् ।। ७० ।।

[1.1.4.3.1.2.4,147]

समवेतत्वेपि जातेर्नाधारभूतव्यक्तिमन्तरेणाभावः । नित्यत्वाज्जातेर्नाधाराभावेऽभाव  इति चेत् । चेतसोपि कारणान्तरप्रतिबद्धत्वादिति समानं । न चाधाराधेयभाव इति ।  एतेनैवाधाराधेयभावप्रतिक्षेपेण प्रतिक्षेपात् समवायः प्रतिक्षिप्तः समवायि कारणञ्च  प्रतिक्षिप्तं । यदि कारणन्तत् नाधाराधेयभावः । अथ न कारणन्तदा समवायिकारणता  नास्ति । व्यवस्थितत्वञ्च जात्यादेः कारणत्वमन्तरेणापि यद्युच्यते । तदपि प्रतिक्षिप्तं ।

[1.1.4.3.1.2.4,148]

अथवा समवेतत्वेपि व्यवस्थित्वं तत्रैव व्यवस्थितत्वं प्रतिक्षिप्तं । नहि जातिर्व्यक्तिसमाश्रितत्वेपि तत्रैव व्यवस्थिता व्यक्त्यन्तरेप्यनुगतत्वात् । एवमाश्रितत्वेपि चैतन्यं  शरीराभावेपि शरीरान्तरानुगतं भविष्यतीति न परलोकासिद्धिः । एकशरीराभावेपि तथाभूतबुद्ध्युपादानो न विरुध्यते । व्यक्त्यन्तरेप्यन्वयि बुद्धिवत् । तस्मान्न कार्यकारणभावमन्तरेण  कश्चिदाश्रयाश्रयिभावः ।

[1.1.4.3.1.2.4,149]

परतो भावनाशश्चेत् तस्य किं स्थितिहेतुना ।स विनश्येद्विनाप्यन्यैर्न्न शक्ताः स्थितिहेतवः ।। ७१ ।।

[1.1.4.3.1.2.4,150]

स्थितिमान्साश्रयः सर्व्यः सर्व्वोत्पत्तौ च साश्रयः ।तस्मात्सर्व्वस्य भावस्य न विनाशः कदाचन ।। ७२ ।।

[1.1.4.3.1.2.4,151]

स्वयं विनश्र्वरात्मा चेत्तस्य कः स्थापकः परः ।स्वयं न नश्र्वरात्मा चेत्तस्य कः स्थापकः परः ।। ७३ ।।

[1.1.4.3.1.2.4,152]

—इति सङ्ग्रहश्लोकाः ।

[1.1.4.3.1.2.4,153]

ननु दीपप्रभयोराधाराधेयतामन्तरेणापि दृष्ट आश्रयाश्रयिभावः । नहि प्रभायाः  पतनधर्म्मता । अस्ति च दीपस्याश्रयभावस्तन्निवृत्तौ च प्रभाया निवृत्तिः । न चासौ प्रभाप्रदीपान्तरं संङ्क्रामति तदन्यद्वा । तद्यथा । प्रदीपप्रभा प्रदीपत्रिनाशे विनश्यति देशान्तरगतापि एवं शरीराश्रितं विज्ञानं शरीरनिवृत्तौ निवर्तिष्यते विषयगतमपि । न च  विषयगतिरपि परमार्थतस्तदाकारतामात्रमेव तत्र मनोविज्ञाने दृश्यते ।

[1.1.4.3.1.2.4,154]

अत्रोच्यते ।

[1.1.4.3.1.2.4,155]

तद्विकारविकारित्वादाश्रयांश्रयिभावो दीपप्रभयोर्नैवं शरीरचेतसोरपि तु बुद्धिप्रज्ञादीनां ।

[1.1.4.3.1.2.4,156]

तथाहि ।

[1.1.4.3.1.2.4,157]

वुद्धिव्यापारभेदेन निर्ह्रासातिशयावपि ।प्रज्ञादेर्भवतो देहनिर्ह्रासातिशयौ विना ।। ७४ ।।

[1.1.4.3.1.2.4,158]

इदं दीपप्रभादीनामाश्रितानां न विद्यते ।स्यात्ततोपि विशेषोस्य न चित्तेनुपकारिणि ।। ७५ ।।

[1.1.4.3.1.2.4,159]

बुद्धेर्विशिष्टसंस्कारवशाद्विशिष्यमाणाः प्रज्ञादयो बोधविशेषा विवर्त्तन्ते । देहसंस्कारविशेषमन्तरेणापि ततो बुद्धिरेव पूर्विका बुद्धेराश्रयो न देहः । ततो न दीपप्रभादृष्टान्तः ।

[1.1.4.3.1.2.4,160]

ननु च दीपप्रभापि सर्प्पादिभिर्व्विकृता क्रियत एव । न प्रदीपस्यैव स विकारो  मन्दच्छायालक्षणः । तेन दूरदेशवर्त्तिनी दीपप्रभान्यथा भवति । न तु शरीरविकारो  बुद्धिव्यापारभेदसमये । ननु देहविशेषादपि विशेषो दृश्यत एव । ततो देहस्योपादानभाव  आश्रयभावो वा (।)

[1.1.4.3.1.2.4,161]

तत्राह । चित्तोपकारद्वारेणैव तत्रापि देहस्य विकारविकारित्वं । यत्र च देहपुष्टौ  रसायनादेः प्रज्ञादेर्विशेषः । तत्र देहस्य सुखस्पर्शरूपस्योत्पत्तेरव्याकुले मनसि यथाभूतसंस्कारप्रबोधात्कस्यचित् क्वचित्प्रज्ञाविशेषः । अन्यथा सर्व्वस्य सर्वंत्र प्रज्ञासमानताप्रसङ्गः ।

[1.1.4.3.1.2.4,162]

यथा क्षुदुपघाते न व्याध्या व्याकुलतोदयः ।तन्निवृत्तौ यथाभ्यस्तव्याख्यैवास्य प्रवर्तते ।। ४९० ।।

[1.1.4.3.1.2.4,163]

रसायनस्य साम्यात्त तृप्तेश्च न भवेदपि । यथाभ्यस्तानुसन्धानं सर्व्वव्याख्यादयोसत्वतः ।। ४९१ ।।

[1.1.4.3.1.2.4,164]

तेन जन्मान्तराभ्यस्तं येन शास्त्रं यदेव हि । प्रज्ञाप्रबोधस्तत्रैव शास्त्रे तस्येति निर्ण्णयः ।। ४९२ ।।

[1.1.4.3.1.2.4,165]

सर्व्वाभ्यासस्तु यस्यास्ति तस्य प्रज्ञाविशेषतः । अन्यथा सर्व्ववेदी स्याद्रसायनविधानतः ।। ४९३ ।।

[1.1.4.3.1.2.4,166]

अध्यक्षस्मरणे मुक्त्वा न बुद्धिरपरा क्वचित् । प्रज्ञामेधादिभेदोपि स्मृतेरेव प्रबोधतः ।। ४९४ ।।

[1.1.4.3.1.2.4,167]

यथाभूतस्मृतिः प्रज्ञा दौ(ः)प्रज्ञन्तद्विपर्ययः । मेधापि स्मृतिरेवैष तत्र भेदः प्रदर्श्यते ।। ४९५ ।।

[1.1.4.3.1.2.4,168]

अत्यन्तविस्मृतो योर्थः पूर्व्वसंस्कारमात्रतः । तथैवाभ्युद्यते येन स प्राज्ञ इति कीर्त्यते ।। ४९६ ।।

[1.1.4.3.1.2.4,169]

स्मरणानुगमेनैव येन संप्रतिपद्यते । स मेधावीति कथितः प्रज्ञानाभ्यासवर्ज़नात् ।। ४९७ ।।

[1.1.4.3.1.2.4,170]

तथा (।)

[1.1.4.3.1.2.4,171]

पृथक् पृथग् गृहीतानां मेधा प्रोक्ता तथा स्मृतिः ।

[1.1.4.3.1.2.4,172]

अन्योन्ययोजने तु स्यात् प्रज्ञा सैव विशेषतः ।। ४९८ ।।

[1.1.4.3.1.2.4,173]

न चानभ्यासतः काचिद्योजना नाम दृश्यते । तज्जातीयार्थतस्तेन प्रागभ्यासोनुमीयते ।। ४९९ ।।

[1.1.4.3.1.2.4,174]

ननु रागोपि बुद्धिविशेष एव । न बुद्धेरन्योन्यत्त्वे प्रज्ञादेरप्यन्यत्त्वप्रसङ्गः । रागादयश्च देहस्य पुष्ट्‌यादेजर्यान्ते । ततो बुद्धिरपि देहादिति प्राप्तमन्यथा तदनुविधानाभावः ।  नैतदस्ति ।

[1.1.4.3.1.2.4,175]

रागादिबृद्धिः पुष्ट्यादेः कदाचित्सुखदुःखजा ।तयोस्तु धातुसाम्यादेरन्तरर्थस्य सन्निधेः ।। ७६ ।।

[1.1.4.3.1.2.4,176]

रागादिबुद्धिर्या पुष्ट्‌यादेः सा न सर्व्वंदापि तु कदाचिदेव यदाभ्यासजोऽयोनिशोमनस्कारसम्मुखीभावः । यस्य तु पुनरशुभावासनासमागमस्तस्य स एव प्रत्युत रागस्तनूभवति ।  यापि रागादिबृद्धिः
		    सुखदुःखजा सुखितायां वेदनायां रागोनुशेते दुःखितायां द्वेष इति ।  सुखितस्य स एव पूर्व्वकोऽयोनिशोमनस्कारप्रबोध इति । दुःखितायान्तु द्वेषः कथमिति चेत् ।  दुःखितस्य सकलमेवासह्यमतस्तत्परित्यागात्मको द्वेष एव । न चात्र नियमः । दुःखितेपि  मनसि प्रतिसंख्यानवतः स्वदुःखानुमानात् कृपैव । रागोपि भवत्येव तत्प्रतीकारहेतौ । तयोरेव  तर्हि सुखदुःखयोर्बुद्धिस्वभावयोर्यथा देहादुत्पत्ति
		    र्बुद्धेरपि तथैवेति प्रकृतविरोधः । नैतदस्ति ।  अन्तरर्थस्य धातुसाम्यलक्षणस्य सन्निधेर्विषयद्वारेणैव सुखमुत्पद्यते नाश्रयद्वारेण । नाश्रयभूतो  देहः सुखदुःखे जनयति । अपितु विषयभूतः । विषयस्य च सुखादिहेतुत्वेन देह आश्रयस्तयोः ।  विषयस्य बाह्यस्यान्तरस्य च समानत्वात् । ततो बाह्यस्याप्याश्रयत्वप्रसङ्गो न चेष्यते ।  यथाहि आन्तरोपि धातुसाम्यादिरर्थंविशेषो नालम्ब्यते प्रियदर्शनादिना तदा तदाश्रयत्वमेव  सुखदुःखयोः । न च विषय आश्रयो न च तन्निवृत्या निवृत्तिः । यथान्तरविषये सुखम्भवति ।  तत्परित्यज्य बहिर्विषयसञ्चारवत् तथा शरीरान्तरेपि परलोकादौ ।

[1.1.4.3.1.2.4,177]

एतेन सन्निपातादेः स्मृतिभ्रंशादयो गताः ।विकारयति धीरेवाभ्यन्तरर्थविशेषजा ।। ७७ ।।

[1.1.4.3.1.2.4,178]

तत्रापि रसायनादेरन्तरर्थसन्निधौ सुखादिबुद्धिरुत्पत्तिमिती । ततः स्मृतिभ्रंशादयः ।  न तु देहविकारो यः सन्निपातकृतः । तत आश्रयभूतात् यथाऽनालम्ब्यमानादपि चक्षुरादेस्तद्विज्ञानमुपजायते । तद्विकारेण च विकारः । न तथा रसायनादिविकृतदेहादविज्ञायमानस्य कारणत्वे सर्व्वकारणत्वप्रसङ्गः । चक्षुरादीनां त्वन्वयव्यतिरेकाभ्यां तद्विकारविकाराच्चाश्रयभावः । नैवं देहस्य । तदभावेपि बाह्यसन्निधानेपि सुखादिभावात् । स्मृतिभ्रङ्शो हि  बाह्यराक्षसादिरूपदर्शनेपि भावी ।

[1.1.4.3.1.2.4,179]

एतदेव दर्शयति ।

[1.1.4.3.1.2.4,180]

शार्दृलशोणितादीनां सन्तानातिशये क्वचित् ।मोहादयः सम्भवन्ति श्रवणेक्षणतो यथा ।। ७८ ।।

[1.1.4.3.1.2.4,181]

शार्दूल इति श्रवणादपि कस्यचिन्मोहोन्यो वा भवति भावः । तथा शोणितदर्शनात् ।  न चासावाश्रयस्तन्निवृत्तौ वा निवृत्तिर्बुद्धेः । एवमान्तरस्यार्थस्यालम्बनस्य सन्निधेरुत्पादात्सन्निपाताद्यवस्थायां स्मृतिभ्रंशादिभाव इति न देहाश्रया बुद्धिः । आलम्बनमेव देहः सुखादीनां ।  ततस्तेपि तन्निवृत्या न निवर्त्तंन्ते । आलम्बनान्तरे भावात् ।

[1.1.4.3.1.2.4,182]

तस्मात् स्वस्यैव संस्कारं नियमेनानुवर्तते ।तन्नान्तरीयकं चित्तमतश्चित्तसमाश्रितं ।। ७६ ।।

[1.1.4.3.1.2.4,183]

चित्तस्यैव संस्कारं नियमेनानुवर्तते चित्तं न शरीरस्य । शरीरस्याश्रयत्वादृष्टेः ।  अन्यचेतस्कस्य तु नान्यत्र चित्तमुदेतीति चित्तमेवाश्रितं चित्तं । तथा हि ।

[1.1.4.3.1.2.4,184]

संस्कारस्य बलीयस्त्वाद् व्याक्षेपस्य निवर्तनं । व्याक्षेपस्य बलीयस्त्वे संस्कारः स्यात्पराङ्‌मुखः ।। ५०० ।।

[1.1.4.3.1.2.4,185]

यदा बलीयानत्यन्तं भवति संस्कारस्तदा व्याक्षेपेपि न व्याकुलता चेतसो यदा तु  बलीयान् भवति व्याकुलभावस्तदा विद्यमानोपि संस्कारो न स्वकार्यमनुरूपं सम्वेदनं जनयति ।  तस्मात्पूर्व्वविज्ञाननान्तरीयकमेव चित्तमतश्चित्तनिवृत्तावेव चित्तस्य निवृत्तिरिति युक्तं ।

[1.1.4.3.1.2.4,186]

नन्विन्द्रियादुत्पत्तिमद्विज्ञानं । ततोपि मनोविज्ञानं । अतः पारंपर्येण मनोविज्ञानं  देहादेव भवतीति कथमनाश्रयो देहः । नहि पारंपर्येणापि कारणं धूमान्तरजनितस्य धूमस्याग्निरनिवर्तकः । न चापरापराग्नेरसौ न भवत्यपूर्व्वः । एवं विज्ञानमपि देहादुत्पद्यमानं  धूमवदुच्छेदधर्म्मकं स्यात् । न । इन्द्रियज्ञानमन्तरेणापि मनोविज्ञानमनादिवासनात इति  प्रतिपादनात् ।

[1.1.4.3.1.2.4,187]

धूमश्चाग्नेर्यथाभूतो न धूमादपि तद्विधः । अभ्यासात्तु मनोर्यादृक् तादृगेंवादिसम्भवं ।। ५०१ ।।

[1.1.4.3.1.2.4,188]

धूमस्य हि वह्निजन्यस्य धूमजन्यस्य च नैकलक्षणत्वं । प्रज्ञादीनान्तु बुद्धि(वि)शेषाणामभ्यासानन्तरं प्राक् समानमेव रूपमात्मग्रहादीनां च सर्व्वव्यापिनान्ततो न धूमादिर्दृष्ट न्तः ।  धूमस्य चाग्निविशेषादेव प्रबन्धः किञ्चित्कालस्थायी । प्रज्ञादयस्तु प्रज्ञादिविशेषादेव पूर्व्वकान्न  देहकृता स्थितिस्तेषां । अपि च ।

[1.1.4.3.1.2.4,189]

विज्ञानमिन्द्रियादेव यदि जायेत कस्यचित् । पूर्व्वविज्ञानरहिताद् धूमदृष्टान्तसम्भवः ।। ५०२ ।।

[1.1.4.3.1.2.4,190]

इन्द्रियादपि विज्ञानं जायमानं न पूर्व्वसंस्कार	निरपेक्षात् । पूर्व्वविज्ञानव्याकुलत्वे  सत्यपि विषयेन्द्रियसन्निधानेऽनुत्पत्तेः । ततः पूर्व्वविज्ञानसहकारिण एव इन्द्रियादुत्पत्तिर्न  केवलात् । उत्पन्नमेव तदिन्द्रियविज्ञानं । तत्तु निश्चयाभावादनुत्पन्नमिति व्यवह्रियते ।

[1.1.4.3.1.2.4,191]

तदसत् ।

[1.1.4.3.1.2.4,192]

उत्पन्नमपि विज्ञानं यदि नास्तीति मीयते । निश्चयाभावतः सर्वोऽभावस्तस्येति गम्यतां ।। ५०३ ।।

[1.1.4.3.1.2.4,193]

यदि निश्चयाभावादभावप्रत्ययो न संवेदनाभावान्न तर्हि सम्वेदनाभावो नाम क्वचिदस्ति । तर्व्वत्र निश्चयाभावस्य हेतुत्वात् । अथ तत्र	 सम्वेदनकारणमस्ति । ततः सम्वेदनं  समर्थकारणसद्भावादनुमीयते । निश्चयस्यापि तर्हि सम्वेदनं कारणमस्तीति तस्यापि भावोऽनुमीयतां । अथ व्याकुलतया तदुपहतं । सम्वेदनस्यापि कारणं किमेवं नेष्यते ।

[1.1.4.3.1.2.4,194]

अथानुपहतस्येन्द्रियस्य विषयस्य चाव्यवहितस्य कथं न विज्ञानजनकत्वं । पूर्व्वविज्ञानस्य  जनकत्वस्या भावात् । पूर्व्वविज्ञानसहितस्यैवेन्द्रियस्य जनकत्वात् (।) कुत एतदिति चेत् ।  सुखादीन्द्रियविज्ञानतो यतः । प्रतिपादयिष्यते पश्चादेतच्चावसरागतं । अथ सुखदुःखतदनुभयविज्ञानमैन्द्रियकमेव पूर्व्वाभ्यासबलादुत्पत्तिमदिति पश्चात् प्रतिपादयिष्यते । तेनेन्द्रियं
		    
		    पूर्व्वंसंस्कारसापेक्षमेवोत्पादयतीन्द्रियविज्ञानं । ततो नाद्यमपि
		    सम्वेदनमिन्द्रियादुत्पत्तिमत् ।  तस्मात्सकलं चित्तं चित्तनान्तरीयकमेवेति स्थितं । किञ्च ।

[1.1.4.3.1.2.4,195]

भावनाबलतः सर्व्वमिन्द्रियज्ञानमागतं । इन्द्रियज्ञानरूपत्वात्स्वप्नविज्ञानरूपवत् ।। ५०४ ।।

[1.1.4.3.1.2.4,196]

यदीन्द्रियं कारणमिन्द्रियाभावे पुरोवर्त्तिस्पष्टाकारतावद्विज्ञानं न भवेत् । भवति च  तस्मात्तदभावेपि भावान्न तत्कारणमिति । अथ भ्रान्तं तदभ्रान्तं त्विन्द्रियादेवोत्पद्यते  नैतदस्ति ।

[1.1.4.3.1.2.4,197]

विनैव सकलं ज्ञानमिन्द्रियादुपजायते । अर्थस्य भावाभावाभ्यां भ्रान्ताभ्रान्तव्यवस्थितिः ।। ५०५ ।।

[1.1.4.3.1.2.4,198]

तदाकारं हि सकलमिन्द्रियं विज्ञानमन्तरेणैव स्वप्नविज्ञानवत् । अथ यदिन्द्रियमन्तरेण  तद् भ्रान्तमन्यदन्यथेति विशेषः । तदसत् । तदाकारता हि तावत्स्वरूपं विज्ञानस्य साचेन्द्रियमन्तरणैवोपलभ्यते । तदा तस्यास्तत्कारणन्न भवति । सम्वादस्तु पुनरर्थस्य भावाद्भवतीत्यर्थकृत एव स नेन्द्रियकृतः । न चान्यकार्येन्यस्य सामर्थ्यं ।

[1.1.4.3.1.2.4,199]

अथ स्वप्नेप्यस्त्येवेन्द्रियं तेन पुरोवर्त्तिस्पष्टाकारता तत्रापीन्द्रियकृतैव तेन न व्यभिचारः । तदपि न युक्तिमत् । यस्माद्(।)

[1.1.4.3.1.2.4,200]

अभ्यासादिन्द्रियं जाग्रदिन्द्रियत्वात्तदन्यवत् । कार्यस्वभावाभेदेहि कारणानामभिन्नता ।। ५०६ ।।

[1.1.4.3.1.2.4,201]

कार्याविशेषेण कारणाविशेषोनुमीयते ।

[1.1.4.3.1.2.4,202]

न च स्वप्नावथायामन्यत्र चेन्द्रियस्य विशेषः । तेनेन्द्रियमेव सजातीयाभ्यासमन्तरेण  न भवतीति नाद्यं
		    विज्ञानमिन्द्रियादेवोत्पत्तिमदिति पूर्व्वकमेव विज्ञानं विज्ञान
		    स्याश्रयः ।

[1.1.4.3.1.2.4,203]

अथापि स्याद्‌भवतु चित्तं चित्तस्याश्रयस्तथापि नेष्टसिद्धिः । अपारलौकिकचित्ताश्रयत्वे  सिद्धसाधनं मातापितृचित्ताऽऽश्रयत्वस्येष्टेः । पारलौकिकचित्ताश्रयणेऽनैकान्तिकता । मातापितृस्वभावस्याप्यनुवर्तनात् ।

[1.1.4.3.1.2.4,204]

अत्रोच्यते । "तस्माद्यस्यैव संस्कार" मित्यादि । न मातापितृस्वभावानुवर्तनं नियमेन ।  तदविकारेपि विकारदर्शनात् । विकारेपि चाविकारदृष्टेः । यदि च तस्य संस्कारो भवेत्  पाण्डित्यादयोपि स्युः । यथा वटवृक्षादिस्वभावाद्वट
		    वृक्षस्वभावता तत्प्रसवस्य । अथ यथा  पितुर्मातुर्व्वा संस्काराधायिपाठकादि
		    सहकारिणी तत्स्वभावता तथापत्यस्यापि स्यात् । तन्न संस्कारेपि कदाचिदभावात् । इतरथापि भावात् । स्वसन्तानवर्त्तिपूर्व्वकविज्ञानसंस्कारानुवर्तनस्य (दृष्टत्वात्सन्ता नान्तरानुवर्तनस्य) चादृष्टेरुपाध्यायसंस्कारानुवर्तनमुपलभ्यत  इति चेत् । न(।) स्वसन्तानपूर्व्वविज्ञानस्यैवाभिरुचिविशेषात्तदभावेन्यत्रादृष्टेरसावपि स्वसन्तानादेव पारंपर्यादुत्पन्नः । अभिरुचिसहायादुत्पत्तिरिति चेत् । अस्तु तथापि स्वसम्वेदनं विना  न परसंस्कारानुवर्तंनं तेन । (।)

[1.1.4.3.1.2.4,205]

परलोकं विना न स्यात् संस्कारानुवर्तनं । पितृस्वभावानुगमोऽविरोधी परलोकिनः ।। ५०७ ।।

[1.1.4.3.1.2.4,206]

स्यादेतद्(।)

[1.1.4.3.1.2.4,207]

यदि	 स्वसन्तानवर्त्तिचित्तसंस्कानुवर्तनमेव नियमतः । कथं पितृस्वभावानुवर्तनं ।  तत्र परिहारः(।) सर्व्वस्य पितृस्वभावानुवर्तनप्रसङ्गात् । परलोकवादिमतेपि तर्हि सर्व्वस्याननुवर्तंनप्रसङ्गः । न । तत्स्वभावस्य तेन परलोकेभ्यस्तत्वादुपाध्यायस्वभानुवर्तनवत् ।  अथ यथैकस्माद् वृक्षादनेकवृक्षसम्भवस्तथैकविज्ञानादनेकविज्ञानसम्भवः । एवमेकस्मादेव पारंपर्येण सकलं जगदुत्पन्नमिति प्राप्तं । उक्तमत्र मात्रादिस्वभावानुवर्तनप्रसङ्गात् । परलोकवादिनोपि तर्हि सकलपूर्व्वस्वभावानुवर्तनं स्यात् । न । व्याकुलत्वेन कस्यचिद् भ्रष्टत्वाद्	 गर्भावस्थानदुःखेन वा । कस्याचित्तु संस्कारानुवर्तनमस्त्येव । जातिस्मरणस्य च  दृष्टेः । अपूर्व्वोत्पन्नस्य तु न दुःखं सैव तस्यावस्था नान्येति । स एव चेदुपादानकारणत्वेन	
		    जनकः । तच्छरीर इव शरीरान्तरेपि पुत्रसम्बन्धिनि स्मरणप्रसङ्गः । दुःखाच्चेदस्मरणन्तदसत् ।

[1.1.4.3.1.2.4,208]

तदैव तत्रोत्पन्नस्य न दुःखं विषकीटवत् । परलोकिनस्तु तद् दुःखमनाद्यभ्याससेवनात् ।। ५०८ ।।

[1.1.4.3.1.2.4,209]

किञ्च । पित्रोर्दुःखसम्वेदनप्रसङ्गः । यथा सुप्तस्य शरीरान्तरगतस्य स्वप्नशरीरे  दुःखवेदनं । जन्यवृक्षदाहे जनयितृवृक्षाम्लानिवदसम्वेदनमिति चेत् । न । उत्तरवृक्षसंस्कारस्य  पूर्व्ववृक्षेभावात् । इह तु स्वप्नश्रीरस्य पूर्व्वशरीरे दृष्टेः । ततः स्मरणमेव पूर्व्वकृतस्य  स्यात् । संस्वेदजे च न बुद्धिः स्यात् । मात्रादेरभावात् । तस्मादात्मग्रहादिबुद्धिर्मात्रादिबुद्ध्यभावेपि दृष्टा सम्वेदजेषु	 प्राणिषु ततस्तदभावेपि भावान्न मात्रादिबुद्धिर्हेतुः ।  ततः स्वसन्तानभाविपूर्व्वबोध	 जनितमेव मनोविज्ञानमपरञ्च कायादीनां चापलं ।

[1.1.4.3.1.2.4,210]

ननु स्वसन्तानो	 मात्रादिशरीरमेव शरीरान्वयस्य दृष्टत्वात् । तदव्यतिरेकि च विज्ञानं चापलादयश्च । ततस्तदन्वयसाधने सिद्धसाधनमेव ।

[1.1.4.3.1.2.4,211]

अथ शरीरस्य पित्रादिसम्बन्धिनो भिन्नता परलोकिकायस्यापि तथेति तदन्वयितापि न स्यात् । बालाद्यवस्थायाञ्च पित्रादेः स एव चपलतादिस्वभाव इति तत्सन्तानता ।

[1.1.4.3.1.2.4,212]

तदप्ययुक्तं । चेतसा शरीरेण च मात्रादिस्वभावस्यानुवर्तनस्यादृष्टेः । स तस्य पिता	 न भवतीति चेत् । न । दृष्टत्वात् । न चाभ्यासमात्मीयमन्तरेण तद्‌विशेषो दृष्टः । तस्मात्स्वाभ्यास  एवानुमीयते । अभेदेपि चेतसो महाभूतविकारत्वेपि पूर्व्वपरलोकमहाभूतानुमानमेव । न  चाभेदो युक्तः । यस्माद्(।)

[1.1.4.3.1.2.4,213]

यथा श्रुतादि-संस्कारः कृतश्चेतसि चेतसि ।कालेन व्यज्यतेऽभेदात्स्याद् देहेपि ततो गुणः ।। ८० ।।

[1.1.4.3.1.2.4,214]

शुभादि	संस्कारो हि स्वसम्विदिताभ्यासपूर्व्वको नाभिव्यक्तः स्वापावस्थायां काले  प्रबोधावस्थयाभिव्यज्यते । तथा देहेव्यभिव्यक्तश्चेतसीव प्रतीयते अभेदतः । यथा देहे  गुणाः कार्श्यादय  उपलभ्यन्ते परेण च । तथा चेतोगुणस्य शिल्पादेरप्युपलम्भः किन्न भवति ।
		    
		    नहि यदुपलभ्यते रूपान्तर्ग्गतन्तदन्यथा भवति । अन्तःस्प्रष्टव्यविशेषरूपत्वात्परोपलब्धिर्न भवतीति चेत् । न । बहिःस्प्रष्टव्यस्यापि व्रणादेरनुपलम्भात् । नहि व्रणेन खरस्पर्शो  वायुरुपलभ्योन्येनोपलभ्यते । व्रणस्यैव सा शक्तिरिति चेत् । किमुपलभ्भकविशेषादुपलभ्योन्यथोपलभ्यते(।) तथा सति भ्रान्तत्वप्रसङगः । व्रणस्यैव संस्पर्शविशेष इति चेद्वायोरुपलम्भकत्वप्रसङ्गः । तथा च व्रणिनो वेदना न स्यात् । अथ वायुना परिघट्टमानस्य  व्रणस्य तेनैवोपलभ्यते सस्पर्शः । अन्यस्यापि व्रणस्पर्शतः स्यात् । न स्पृश्यमानस्य परेण  उपलम्भ इति न युक्तं यतः ।

[1.1.4.3.1.2.4,215]

स्पश्यमानस्य यद्रूपं तच्चेत्स्पृष्टं न वेद्यते । तदन्यरूपवित्तौ स्यात्तदेव विदितं कथं ।। ५०९ ।।

[1.1.4.3.1.2.4,216]

न खलु तस्य रूपमनुपहतेन्द्रियेणाविदितं युक्तं । तथा च स्वसम्वेदनमेव । असम्वेदनस्य तद्विलक्षणत्वात् । । स्वसम्वेदनमेव दुःखं सुखम्वा रागादयश्च स्युरिति महाभूतादन्यद्विज्ञानं । ततः स्वम्वेदनस्य
		    देहेन सहाधाराधेयभावो न युक्तः । कथन्तर्हि पादे मे वेदना हस्ते मे  वेदनेति । हस्तविकारकाले तस्याभावादेवं
		    भवति नान्यथा । हस्तादिविकारसहचरितत्वा  त्तथा व्यपदेशः । तथाहि

[1.1.4.3.1.2.4,217]

स्वसम्बिद्रूपता मात्रान्नाधाराधेयतास्थितिः । स्वरूपे हि निमग्नस्य नाधारादिविकल्पनं ।। ५१० ।।

[1.1.4.3.1.2.4,218]

स्वरूपमात्रवेदने हि कथमाधाराधेयकल्पनासम्भवः । द्वयप्रतिपत्तौ हि तथा भवेत् ।  न च तत्रापि तथाद्वयप्रतिपत्तौ हि द्वयमेव तदिति भवेत् ।

[1.1.4.3.1.2.4,219]

अथ वासनानियमात्तथाविकल्पः । स तर्हि विकल्पो न महाभूताव्यतिरिक्तः स्वरूपमात्रपर्यवसानात् । वासनाबलोत्पन्नमहाभूतत्वेपि न दोषः ।</div><div label="1.1.4.3.1.3" level="6" n="3">

〈ग. पुनर्जन्मपरिग्रहः〉


{1.1.4.3.1.3.0}



[1.1.4.3.1.3.0,1]

तस्माद् देहातिराक्ता बुद्धिस्ततो न मातापितृजा । स्वसन्तानपूर्व्वभाविन्येव यदि  तर्हि न महाभूतमात्रादुत्पत्तिः प्राणिनो/?/ जन्मान्तरादागमनं गर्भादिस्थाने । ततोऽशुचिदेशगमनमयुक्तं । नहि प्रेक्षावानेवं भवितुं युक्तः । न चेश्वरप्रेरणमिष्यते । तत्रोच्यते ।

[1.1.4.3.1.3.0,2]

अनन्यसत्त्वनेयस्य हीनस्थानपरिग्रहः ।आत्मस्नेहवतो दुःखसुखत्यागाप्तिवाञ्छया ।। ८१ ।।

[1.1.4.3.1.3.0,3]

दुःखे विपर्यासमतिस्तृष्णा चाबन्धकारणं ।जन्मिनो यस्य ते न स्तो न स जन्माधिगच्जति ।। ८२ ।।

[1.1.4.3.1.3.0,4]

उक्तमेतद्यदि प्रेक्षावान्भवति । स्वरूपस्य स्वतोगतिर्न प्राप्यस्य ततः केनचिन्न क्वचिद्  ग्रामादौ प्रवर्त्तितव्यं अत आदिशान्तत्वात्संसार एव न भवेत् । अथ ग्रामादिगमनं यथा  कथञ्चिद् भवत्यप्रेक्षावत्तया तथा सति गर्भादिदेशगमनमपि । आत्मस्नेहप्रेर्यमाणस्य हि  हीनमपि विपर्यासादुपादेयं भवति । कर्म्मशक्तिरेव सा तादृशी येनान्यसत्त्वनेयस्य परतन्त्रस्येव  तथा गतिः । हीनस्थानपरिग्रहोपि सुखदुःखाप्तित्यागवाञ्छ्या श्रोत्रियस्य दासीवेश्मप्रवेशवत् ।

[1.1.4.3.1.3.0,5]

अथेश्वरप्रेरितत्वं कस्मादस्य नास्ति, भ्रान्तस्य स्वयमेव सम्भवान्नेश्वरकल्पना साध्वी ।  न चेश्वरप्रेरणमुपलभ्यते । यथा च नेश्वरकल्पना तथा प्रतिपादितं । आत्मस्नेह एवेश्वरस्तस्य  प्रेरकत्वप्रतीतेः । अथ यथान्येन भृत्यादिः प्रेर्यते तथा परलोकेपीति चेत् । न (।) नियमाभावात् । आत्मतृष्णावानेव प्रेर्यते न सर्व्वः (।) सोपि सतृष्णो नैवापरेण नवीतरागादिना ।  तदाराधनेन गतिप्राप्तेः स प्रेरक इति चेत् । सर्व्वतीर्थकराणामीश्वरत्वप्रसङ्गः । तस्माद्विपर्यस्तमतिरेव प्रवर्तते गर्ब्भस्थानेऽन्यत्र वा दुःखेपि सुखसंज्ञया । ततो विपर्यस्तमतितृष्णाभ्यां  जन्म यस्य तु ते न स्तो न स जन्माधिगच्छति । न तस्येश्वरो जन्मदानसमर्थः । न हीश्वरवादिनामप्ययमभ्युपगमः ।

[1.1.4.3.1.3.0,6]

ननु यस्यारोग्यसाधकं कर्म्मं नास्ति, तस्य भिषगकिञ्चित्करः । यस्य तु कर्म्मानुपहतमारोग्यसाधकं तत्रापि व्यर्थता भिषजामशक्यसमर्थाभ्यामिति
		  प्राप्तं । नायं दोषः ।

[1.1.4.3.1.3.0,7]

व्यर्थता भिषजः क्वापि न च शक्तिस्तथैव किं । ईश्वरस्यापि सैवेष्टा तथा चेन्न स ईश्वरः ।। ५११ ।।

[1.1.4.3.1.3.0,8]

न खलु कश्चित्संसारी प्रेर्यते ईश्वरेण कश्चिन्नेत्यभ्युपगम ईश्वरवादिनामथ तदाराधनमपि गतिप्राप्तावुपयुज्यते । तथा सति दायकाराधनमपि । एतच्च सर्व्वतीर्थकराणामपि क ईश्वरानीश्वरयोर्व्विशेषः । तस्मादविद्यातृष्णयोरेव जन्मनि सामर्थ्यं नेश्वरस्य ।

[1.1.4.3.1.3.0,9]

(अन्तराभवदेहः—)यदि तर्हि गमनमागमनञ्च जन्मान्तरापेक्षया तत उपलब्धिस्तयोः  प्राप्ता तथा च नोपलब्धिरित्यभाव एव तयोरित्याह ।

[1.1.4.3.1.3.0,10]

गत्यागती न दृष्टे चेदिन्द्रियाणामपाटवात् ।अदृष्टिर्मन्दनेत्रस्य तनुधूमागतिर्यथा ।। ८३ ।।

[1.1.4.3.1.3.0,11]

यद्यपि गत्यागती न दृष्टे तथापि तयोर्नाभावः । इन्द्रियाणामपाटवाददृष्टिर्न त्वभावादेव । न ह्यविद्यमानस्यैवादर्शनं मन्दनेत्रस्य न तनुधूमो गतिविषयस्तथाप्यस्त्येव ।

[1.1.4.3.1.3.0,12]

अन्तराभवदेहो हि स्वच्छत्वान्नोपलभ्यते । निष्क्रामन् प्रविशन्‌ वापि नाभावोनीक्षणादपि ।। ५१२ ।।

[1.1.4.3.1.3.0,13]

अन्तराभवदेहो हि स्वच्छतया कर्म्मसामर्थ्यादुत्पन्नो योगिमात्रगम्यः । स्वप्नशरीरवन्नोपलभ्यते (।) न तावता तस्याभावः । मिथ्यास्वप्नशरीरमिति चेन्नार्थक्रियाकारित्वादिति  प्रतिपादनात् । अत एव ।

[1.1.4.3.1.3.0,14]

तनुत्वान्मूर्तमपि तु किञ्चित्क्वचिदशक्तिमत् ।जलवत्सूतवद्धेम्नि नादृष्टेरसदेव वा ।। ८४ ।।

[1.1.4.3.1.3.0,15]

स्वप्नशरीरवदेवाशक्तिमद् मूर्तत्वान्मूर्त्तमपि तु किञ्चित्क्वचिदशक्तिमज्जलवद् घटादौ  प्रभावत् स्फटिकादौ हेम्नि सूतवत् । अथवा जलवत् सूत
		  वद् हेम्नि न विद्यमानमेव नोपलभ्यते ।  अपि त्वदृष्टेरसदेव वान्तराभवशरीरं । तथाहि

[1.1.4.3.1.3.0,16]

"ब्रीहिसन्तानसावर्म्यादविच्छिन्नभवोद्भवः" परिकल्पितः ।

[1.1.4.3.1.3.0,17]

"मृत्यूपपत्तिभवयोरन्तरा भवतीह यः" ।

[1.1.4.3.1.3.0,18]

न चात्र तथा । व्यवहितस्य कालदेशाभ्यामुत्पत्तेः । तथा हि कश्चिदविच्छिन्नं  का न्य कु ब्जा दिगमनं ग्रामगमनादिनोपलभते । कश्चिदिहस्थ एकदैव देशान्तरस्थमात्मानमुपलभते स्वप्ने । तद्वद् गतिदेशेपीति न विशेषः । न च स्वप्नस्यासत्त्यतेति अस्यापि साध्यस्यासत्त्यतया भवितव्यं । न दृष्टान्तस्य सर्व्वसाम्यं दृष्टं । वासनादाढ्‌र्यात्सत्त्यता भविष्यति जन्मान्तरस्य न तु स्वप्नस्य, तदभावात् ।

[1.1.4.3.1.3.0,19]

प्रतिभासान्तरप्राप्तेःस्वप्नस्यासत्त्यता यदि । जन्मान्तरस्यापि ततोऽसत्त्यतेति मतं ननु ।। ५१३ ।।

[1.1.4.3.1.3.0,20]

यदि प्रतिभासान्तरं जाग्रत्प्रत्ययलक्षणं भवतीति स्वप्नस्यासत्त्यता जाग्रत्प्रत्ययस्यापि  सत्त्यताविपर्ययः । स्वप्नप्रत्ययस्य प्रतिभासान्तरलक्षणस्य भावात् । नहि विपर्ययत्वे विशेषः ।  अथ स्वप्ने घटादिकमकस्मादेवोपलभ्यते । तत्कारणमन्तरेणैव । ततो विशेष इति चेत् ।

[1.1.4.3.1.3.0,21]

अकस्मादुपलभ्यन्ते जाग्रतापि घटादयः । सामग्रीसम्भ वे दृष्टाः स्वप्नेपि शकटादयः ।। ५१४ ।।

[1.1.4.3.1.3.0,22]

जाग्रदवस्थायामपि योगिनिर्म्मिता पर्व्वतादयोऽकस्मादेवोपलब्धिगोचराः । विद्यमाना  एव ते प्रागुपलभ्यन्त इति चेद् भ्रमणविशेष एव च सामग्री तत्रेति (।) तदसत्त्यं ।

[1.1.4.3.1.3.0,23]

स्वप्नेपि विद्यमानत्वं प्राक्केन विनिवार्यते । अन्यस्यानुपलब्ध्या चेत् पर्व्वतादिषु सा समा ।। ५१५ ।।

[1.1.4.3.1.3.0,24]

यदि विद्यमाना एव प्राक्पर्व्वतादयः क्वचिदुपलभ्यन्ते जाग्रता । स्वप्नव्यवस्थितेनापि तथेति किन्नाभ्युपगम्यते । अन्येन जाग्रता तेषामनुपलब्धेरविद्यमानतेति चेत् । जाग्रदुपलब्धानामपि स्वप्नगतेनाप्यनुपलम्भः । यथा च भ्रमणसामग्रीतस्तेषामुपलम्भस्तथावस्थान्तरस्य  स्वप्नस्य सम्भवादकस्माद् घटादीनां । कथञ्च जाग्रदवस्थेति मतिः जाग्रत्प्रत्ययस्योत्पत्तिरिति चेत् ।

[1.1.4.3.1.3.0,25]

ननु स्वप्नेपि किन्नास्ति प्रबुद्धत्वमतिःक्वचित् । उन्मेषादिक्रियाः सर्व्वास्तत्रापीति समानता ।। ५१६ ।।

[1.1.4.3.1.3.0,26]

तथाहि जागर्मि प्रबुद्धोहमिति स्वप्नपि विद्यते प्रत्ययः । गमनादयश्च । ततः कथं  सोपि स्वप्नः । असत्त्यत्वादिति चेत् । जाग्रदभिमतावस्थायामपि तथात्वप्रसङ्गः । परस्परानुपलम्भो द्वयोरपि समान इति ।

[1.1.4.3.1.3.0,27]

अथासत्त्यमेतदिति प्रतीतेः स्वप्नस्यासत्त्यता । जाग्रत्प्रत्ययस्यापि तत्समानत्वादसत्त्यतास्तु । नहि तत्प्रत्ययादेव तत्त्वं । तल्लक्षणेनापि तत्त्वस्य भावात् । अपि च । असत्त्यमित्यपि प्रत्ययः किमालम्बते ।

[1.1.4.3.1.3.0,28]

सत्त्यादन्योऽथवा सत्त्योनायमेतन्निषेधनं । तद्रूपस्योपलब्धत्वात् द्वयमप्यतिदुर्घटं ।। ५१७ ।।

[1.1.4.3.1.3.0,29]

न खलु तद्रूपतयोपलभ्यमान एव ततोन्य इति युक्तः । नापि स न भवतीति । तदन्यता हि  तदन्यरूपतयैवान्यथा सोपि तदन्यो भवेत् । न चोपलभ्यमान एव नास्ति सर्व्वस्य तथात्वप्रसङ्गात् । अथायमुत्पद्यते प्रत्ययः । उत्पद्यतामस्यालम्बनं नास्तीति व्यर्थतयैव
		  नास्मात् पदार्थव्यवस्थितिः ।

[1.1.4.3.1.3.0,30]

ननु नास्त्येव स्वप्नोपलब्धौ घटादिरिति दृढोऽविसम्वादी चायं प्रत्ययस्तत्कथं  व्यर्थतास्य । तथाहि ।

[1.1.4.3.1.3.0,31]

स्नानमात्रप्रबुद्धस्य झटित्यस्नानभासनं । ततस्तथैव सम्वादादविसम्वादिता मतेः ।। ५१८ ।।

[1.1.4.3.1.3.0,32]

तदसत् । यतः ।

[1.1.4.3.1.3.0,33]

रागावस्था झटित्येव स्वप्नदृष्टो निवर्तते । न च तत्र विसम्वादः पुनः स्वप्नेस्य वेदनात् ।। ५१९ ।।

[1.1.4.3.1.3.0,34]

स्वप्नेतरव्यवस्थेयं न चाद्यापि प्रसिध्यति । साध्यादेव विसम्वादात्सिद्धावन्योन्यसंश्रयः ।। ५२० ।।

[1.1.4.3.1.3.0,35]

किञ्च ।

[1.1.4.3.1.3.0,36]

नास्त्येतदिति नान्येन प्रत्ययेन प्रतीयते । प्रतीतिमात्रमेवैतदसाधारणलक्षणं ।। ५२१ ।।

[1.1.4.3.1.3.0,37]

एवम्भूतानादिवासनासम्भवादेते प्रत्यया व्यवहारिणामुपजायन्ते केन विशेषेण तदव्यवहितेन जाग्रदात्माभिमानिनोपलम्भाभावेन । जाग्रदभिमानोपि वासनाबलादेव पतितशरीरत्यागतः इदमपि व्यवहारमात्रकं न परमार्थतः । जाग्रता नाम स्वप्नेपि तथा प्रत्ययात् । अथ  स्वप्नगतानां जाग्रदुपलम्भेषु नास्तीति न प्रत्ययस्तदेतद् बन्धत्वं ।

[1.1.4.3.1.3.0,38]

अनुष्ठानेन नास्तित्वं तैरेषां प्रतिपादितं । गमनादेरविघ्नस्य तेषां तेष्वस्ति सम्भवः ।। ५२२ ।।

[1.1.4.3.1.3.0,39]

गमनादेरविघ्नस्य सम्भवादेव क्रिययैव नास्तित्वं प्रतिपन्नमेव मुख्यं किमपरेण विकल्प  प्रतिपाद्येन । विकल्पो हि सत्त्येप्यसत्त्यतां प्रतिपादयति । अन्यथा परस्परविरोधीति विकल्पो न  भवेत् । तस्माज्झटिति विद्यटनादसत्त्यताभिमानः स्वप्नदृष्टेषु जाग्रदवस्थानुबन्धाभावाच्च ।  न च तावता तदप्यसत्त्यता । तस्मात्स्वप्नविषये गत्यागती न दृष्टे अन्येन तथापि ते एव  इत्यनैकान्तिकता तददर्शनस्य । तस्मान्न गत्यागत्योरभावोऽथवा भाव एवेति प्रतिपादितं ।

{1.1.4.3.1.3.1}



〈(a) अवयविनिरासः—〉


[1.1.4.3.1.3.1,1]

अपि च । यदि शरीरादभिन्नं सम्वेदनं शरीरञ्च परमाणुसंघातमात्रं तदा प्रत्येकं  सकलपरमाणुसंवेदनप्रसङगः । अथावयवी स्थूल एक एव तथोपलभ्यते । तथापि परमाणुषु  तस्य स्थानात् परमाणुसंस्पर्शात् परमाणूपलम्भः । अथ तेभ्य उत्पद्यते सम्वेदनं न तु तेषु  व्यवस्थितं । तथा सति तेभ्य इति कुतो गतिः । न स्वसम्वेदनं परसम्वेदनं । अथ परसम्वेदनमेव न स्वसम्वेदनं कथन्तर्हि सुखं सम्वेद्यते । परभूतस्यैव तस्य वेदनात् तदसत् ।

[1.1.4.3.1.3.1,2]

परभूतस्य वित्तिश्चेत्किमन्यद्‌वेदनं भवेत् । तदेव वेदनं यत्र वेदनेति व्यवस्थितिः ।। ५२३ ।।

[1.1.4.3.1.3.1,3]

सुखादिनीलादिनोः(?) परभूतयोरेव वेदेने किमन्यदस्ति यद् वेदकं । शरीरमेवेति न चेत् ।

[1.1.4.3.1.3.1,4]

सुखादि नीलादि विना शरीरमपि किं मतं । उपलभ्यतया तस्य नोपलम्भकता यतः ।। ५२४ ।।

[1.1.4.3.1.3.1,5]

चक्षुरादेस्तथात्वं चेत् खरशृङ्गं तथा न किं । शक्तिरूपन्तदिति चेदगतौ सा कथं तथा ।। ५२५ ।।

[1.1.4.3.1.3.1,6]

न खलु चक्षुरादयोनुपलभ्यमानाः खरशृङ्गवदुपलम्भकः । शक्तिरूपाश्चक्षुरादयस्ततो  नाभावरूपाः । शक्तिरप्यनुपलभ्यमानास्तीति कुतः । कार्यद्वारेण तस्या उपलब्धिरिति चेत् ।  किङ्कार्यन्तेषां । सुखादिरूपा ह्युपलब्धिः ।

[1.1.4.3.1.3.1,7]

ननु सापि शक्तित्वान्नोपलभ्यत एव । पारिशेष्याद् रूपादय एव ते । ते च न विज्ञानशक्तेः  कार्याश्चक्षुरादिकार्यत्वे पूर्वमभावप्रसङ्गः । उपलभ्यावस्था कार्यमिति चेत् । प्रतिपरमाणूपलम्भप्रसङ्गः । न च विशेषाभावेवस्थाभेदः । विशेषे स्वसम्वेदनप्रसङ्गः । शक्तिसहितोत्पत्तिरेव विशेष इति चेत् नैतद् युक्तं । यतः ।

[1.1.4.3.1.3.1,8]

साहित्येऽनुमितिः शक्तेरनुमानाच्च तन्मतं । अन्योन्याश्रयदोषोयं विनिवार्यः कथम्भवेत् ।। ५२६ ।।

[1.1.4.3.1.3.1,9]

रूपादीनां हि विशेष उपलभ्यमानता । सा चेदुपलब्धिशक्तिसहितत्वं कथं शक्तिसिद्धिमन्तरेण सहितत्वसिद्धिः । तदसिद्धौ कथं शक्तेरनुमानं । तस्माद्रूपादिसुखादिमात्रकस्वसम्वेदनमेव  विज्ञानं विज्ञानं सुखादिकमिति सामानाधिकरण्येन प्रत्ययस्योत्पत्तेः ।

[1.1.4.3.1.3.1,10]

सामानाधिकरण्यञ्च मुख्यामुख्यप्रभेदतः । नापरं पुरुषो दण्डश्चेतनः पुरुषस्तथा ।। ५२७ ।।

[1.1.4.3.1.3.1,11]

यद्यमुख्यं मञ्चाः क्रोशान्ति, पुरुषो दण्ड इति यथा । तदत्राप्रसिद्धमेव । रूपादिष्व-
		    रूपव्यतिरिक्तस्य विज्ञानस्योपलम्भासम्भवात् । अनेनैव दृष्टान्तेनानुमीयत इति चेत् । न अनुमानासम्भवात् । सां ख्या नां चेतनः पुरुष इति मुख्यस्य सामानाधिकरण्यस्योपगमात् ।  तस्माद्यथा यस्य सम्वेदनं तथैवासावभ्युपगन्तव्यः ।

[1.1.4.3.1.3.1,12]

अभ्यासाच्च तथाभूता रूपादो वेदनस्थितिः । अपरापररूपादिसंक्रान्तत्वेन विद्यते ।। ५२८ ।।

[1.1.4.3.1.3.1,13]

न खलु विज्ञानमालम्बनव्यतिरेकेणापेरण मिश्रीभवति । ततः सुखादिमिश्रीकृतं रूपादिना मिश्रीभवति । रूपादिना मिश्रीभूतं परसुखादिना मिश्रीभवति । अभ्यासात्सर्व्वाकारलिङ्गपरिप्रहेण सकलतदाकारप्रतिपत्तौ कथन्तर्हि परसुखादिरूपादयस्तदवस्थतयावलम्ब्यन्ते ।  तदसत् ।

[1.1.4.3.1.3.1,14]

स्वरूपेण हि सम्वित्तौ न तटस्थातटस्थते । व्यवहारमात्रमेवैतदाश्रयापेक्षया परं ।। ५२९ ।।

[1.1.4.3.1.3.1,15]

रूपादिसुखादीनां हि न स्वरूपाकारसम्वेदनमपहायापरः प्रकारः सम्वेदनस्य । तत इदं  तटस्थमन्यथा वेति कुतो विभागः । केवलं शरीराश्रयापेक्षया तटस्थमिदमन्यथा वेति व्यावहारिको विभागः ।

[1.1.4.3.1.3.1,16]

नन्वपेक्षा विना नास्ति तद्रूपस्य प्रवेदनं । तद्रूपस्य च सम्वित्तेः परापेक्षा न विद्यते ।। ५३० ।।

[1.1.4.3.1.3.1,17]

सत्त्यमेतदत एव विभागः पारमार्थिकतया न समस्ति ।

[1.1.4.3.1.3.1,18]

सांवृतेस्तु परमेष विभागः संवृतेर्नहि विचारसहत्वं ।। ५३१ ।।

[1.1.4.3.1.3.1,19]

इयमेव खलु संवृतिरुच्यते येयं विचार्यमाणा विशीर्यतेन्यथा परमार्थ एव भवेत् ।  तस्माद्यथारूपादि परशरीरादौ संक्रान्तिमद्विज्ञानं तादात्म्येन तथा परशुक्रशोणितशरीरेपि ।  ततो न शक्तिर्नामान्या विज्ञानरूपा यतः सक्रियता विज्ञानाश्रयस्य केवलन्तदेवन्तदेव तथाभूतं  स्वसम्वेदनं विज्ञानं कथन्तर्हि तादात्म्येन संक्रान्ते विज्ञानात्मनि स्तम्भादेरचलनं स्वशरीरस्येव  तस्यापि चलनप्रसङ्गः । तदप्यसत् ।

[1.1.4.3.1.3.1,20]

तादात्म्योत्पत्तिमात्रेण चलनस्य न सम्भवः । विशिष्टस्पर्शज्ञानस्वरूपोत्पत्तितस्तु तत् ।। ५३२ ।।

[1.1.4.3.1.3.1,21]

यदा खलु स्पर्शविज्ञानं प्रयत्नविज्ञानस्वभावमुपजायते तदा चलनं कायादेरुपजायते  नान्यथा । तस्माद्विज्ञानं रूपादिस्वभावमेव । ततः प्रतिपरमाणु वेदनप्रसङ्गः ।

[1.1.4.3.1.3.1,22]

भवतोपि कस्मादेवं न भवति । तदाकारस्यापरस्य विज्ञानस्य जातेः । ममाप्यवयवी  विज्ञानरूपो न परमाणवः । तदप्यसत् । परमाणूनामपि तद्रूपताप्राप्तेः परमाणवः पृथग् भूता  एवेति चेत् । न(ा)सन्त्येव तर्हीति प्राप्तं । तथाहि ।

[1.1.4.3.1.3.1,23]

शरीरस्य स्वभावेन परमाणुव्यवस्थितिः । परमाणुस्वभावेन शरीरस्य व्यवस्थितिः ।। ५३३ ।।

[1.1.4.3.1.3.1,24]

अथ न विज्ञानस्वभावाः शरीरपरमाणवः तथा सति न शरीरस्वभावाः परमाणवः ।  असंवेद्यत्वे च न विषयस्वभावा इति न सत्त्वं परमाणूनां । ततः केवलो वयवी । तस्य च

[1.1.4.3.1.3.1,25]

पाण्यादिकम्पे सर्व्वस्य कम्पप्राप्तेर्विरोधिनः ।एकत्र कर्म्मणोऽयोगात्स्यात्पृथक्‌सिद्धिरन्यथा ।। ८५ ।।

[1.1.4.3.1.3.1,26]

एकस्य चावृतौ सर्व्वस्यावृत्तिः स्यादनावृतौ ।दृश्येत रक्ते चैकस्मिन् रागोऽरक्तस्य वा गतिः ।। ८६ ।।

[1.1.4.3.1.3.1,27]

द्रव्यं हि नामावयविरूपं क्रियावद्‌गुणवत्संयोगादिकारणं समवायिकारणं । तस्य यदि  क्रिया नास्ति
		    तदा तत्सममवायिकारणत्वात् सर्व्वमेव चलतीति प्राप्तं । चलिताचलितश्चित्रोऽवयवि चेत् । देवदत्तयज्ञदत्तादिरूप एक एव चलितादिरूपोवयवीति प्राप्तं । अथ दृश्यत एकत्वं  चलिताचलितत्वं चेति को विरोधः । किमिदेमेकत्वं नाम । यदि प्रतिभासाभेदः स नास्ति ।  अथैककार्यता सा यदि नामैकं कार्यं कारणमप्येकमिति कुत आवरणेऽवयविनः सर्व्वस्यावरणं  संयोगाविशेषात् । अवयवस्यावरणेवयविनो न प्राप्नोतीति सर्व्वं दृश्येत । अवयवद्वारेणावरणे  न किञ्चिद् दृश्येत सकलम्वा । एकत्वेपि सर्व्वस्यापि द्रष्टुमशक्यत्वादिति चेत् । दृष्टादृष्टयोः कथमेकत्वं । रागयोगेप्ययमेव प्रसङ्गः ।

[1.1.4.3.1.3.1,28]

नास्त्येकसमुदायोऽस्मादनेकत्वेपि पूर्व्ववत् ।अविशेषादणुत्वाच्च
		      न गतिश्चेन्न सिध्यति ।। ८७ ।।

[1.1.4.3.1.3.1,29]

अविशेषः; विशिष्टानामिन्द्रियत्वमतोनणुः ।

[1.1.4.3.1.3.1,30]

यद्यनेकः कायः । अनेकत्वेपि पूर्व्ववद् दोषः । प्रतिपरमाणु स्वसम्वेदनप्रसङ्गः ।  अविशेषान्न गतिश्चेत् । नैतदस्ति । अविशेष एव न सिध्यति । सम्वेदनावस्थायामुपलभ्यत्वात्ततो नानुपलभ्यमानाविशेषः । अत एव स्वसम्वेदनावस्थायामणुत्वमपि न विबन्धकारीति सतोपि  असदविशेषादनणुः । तवापि कथं विशेषोपलम्भ इति चेत् । न (।) स्वसम्वेदनरूपतया  विषयोपलम्भोपि तु तदाकारविज्ञानोपलम्भ एव(।) विषयोपलम्भः कथं न परमाण्वाकारतेति  चेदेतदुत्तरत्राभिधास्यते ।

{1.1.4.3.1.3.2}



〈(b) परमाणूनां आवरणाद्यभावो न—〉


[1.1.4.3.1.3.2,1]

ननु परमाणुमात्रकस्य कथमावरणप्रतिघातादयः ।

[1.1.4.3.1.3.2,2]

एतेनावरणादीनामभावश्च निराकृतः ।। ८८ ।।

[1.1.4.3.1.3.2,3]

कथं वा सूतहेमादिमिश्रं
		      तप्तोपलादि वा ।दृश्यं; पृथगशक्तानामक्षादीनां गतिः कथं ।। ८६ ।।

[1.1.4.3.1.3.2,4]

संयोगाच्चेत्समानोत्र प्रसङ्गो हेमसूतयोः ।दृश्यः संयोग इति चेत् कुतोऽदृष्टाश्रये गतिः ।। ६० ।।

[1.1.4.3.1.3.2,5]

रसरूपादियोगश्च विरुद्ध  उपचारतः ।इष्टश्चेद् बुद्धिभेदास्तु पंक्तिर्दीर्घति वा कथं ।। ६१ ।।

[1.1.4.3.1.3.2,6]

संख्यासंयोगकर्म्मादेरपि तद्वत्स्वरूपतः ।अभिलापाच्च भेदेन रूपं बुद्धौ न भासते ।। ६२ ।।

[1.1.4.3.1.3.2,7]

आवरणं हि परमाणूनामसंसर्ग्गात् कथमिति न युक्तं । नह्यवयविप्रतिबद्धमावरणं  क्वाप्युपलब्धं । येन तत्त्वाभावे परमाणुषु न स्यात्तथा प्रतिघातादिः । अथैवमुच्यते ।

[1.1.4.3.1.3.2,8]

धिद्रत्वात्परमाणूनां संहतेः स्यात्पटादिकं । कथमावरणं वा स्यादातपस्य जलस्य च ।। ५३४ ।।

[1.1.4.3.1.3.2,9]

अवयविसंयोगमन्तरेण परमाणव एव केवला अव्याहतपरस्परान्तरनुप्रवेशाः कथमावरणभाजः । अत्रोच्यते । अशक्तैः संयोगोपि पदार्थः कथं जन्यते । संसृष्टाः कथ
		    मवयविनं  जनयन्ति । संसर्ग्गश्च नैकदेशेन तदभावात् । न सर्व्वात्मनाणुमात्रपिण्डप्रसङ्गात् । संयोगस्य  पदार्थान्तरस्य जनने न चेत् । तमेव संयोगं सान्तराः कथं जनयन्तीति समानः प्रसङ्गः ।  संसर्गश्चेत् किं संयोगेनापरेण । तथावयविना । अथ सान्तरा एव संयोगमवयविनं च  जनयन्ति । तथा सत्यावरणादिकार्यमपि किं न जनयन्ति ।

[1.1.4.3.1.3.2,10]

विनापि परमाणूनां संसर्ग्गात् संहतिः परा । आघातेपि पृथग्‌भावो यस्या नव समस्ति सः ।। ५३५ ।।

[1.1.4.3.1.3.2,11]

यथा विरलदेशस्थिता अपि केशमशकमक्षिकादयः एकघनाकारं प्रत्ययमुपजनयन्ति । तथा  कार्यान्तरमपि किन्न जनयन्ति । तत्र बाधकस्योपलब्धेस्तथेति चेत् । अत्राप्यतीन्द्रियदर्शियोगिप्रत्ययो भवति बाधको यदि योगी भवेत् । यथा चाच्छिद्रचषके न जलश्च्युतिरुपरि  पिधाने । तथा परमाणुसंहतावपि । अथवा सूतहेमसंयोगः कथमवयविनं विनावरणप्रतिघातादिसमर्थः । तप्तोपलादिकम्वा विसरणादिकञ्च नामापरं कार्यं । तत्कारणविशेषादुपजायते वि/?/शिष्टसंहतिलक्षणात् । कार्यकारणभावश्चाचिन्त्यः । तथाहि पृथगशक्ता  रूपादयो विज्ञानं जनयितुं तथापि संहताऽवस्था जनयन्ति । संयोगादिति चेत् ।  ननु संयोगोपि कार्यमेव तमेव कथं जनयन्ति । न च संयोगस्य दृश्यता अदृष्टाश्रयस्य गत्यभावात् । यद्यदृष्टाश्रयस्यापि गतिः । इन्द्रियार्थसन्निकर्षात् प्रत्यक्षं जायत इति समयः ।  संनिकर्षश्च संयोग एव तदस्य संयोगकारणत्वात्संयोगविभागेष्वकारणं गुण इति गुणलक्षणं  हीयते । अथ संयुक्तसमवेतत्वाद् गम्यते । एवं तर्हि परमाणुसंयोगसद्भावे परमाणुगतिः  स्यादिति व्यर्थमवयविकल्पनं । सर्व्वसंयोगानाम्वा गतिः स्यात् । ततो न दूरादग्रहणं भवेत् ।  इन्द्रियसंयोग एव तत्र नास्तीति चेत् । न । स्थूलानामपि न गतिः स्यात् । अथ संयोगजोपि संयोग इष्यते । संयोगविभागेष्वकारणमिति तु समवायिकारणत्वप्रतिषेधः । न । तत्रेहनिबन्धनत्वात्समवायस्य । संयोगस्य च प्रतीयमानत्वे नियमेनेह बुद्धिरुपजायते । ततः  समवायिकारणमपि प्राप्तं । किञ्च ।

[1.1.4.3.1.3.2,12]

संयुक्तसमवायश्चेद्यदि ग्रहणकारणं । परमाणुषु संयोगे द्रव्यस्य ग्रहणं भवेत् ।। ५३६ ।।

[1.1.4.3.1.3.2,13]

यदि संयुक्तसमवायोपि ग्रहणहेतुस्तदा कार्यद्रव्यसंयोगो व्यर्थः स्यात्परमाणुसंयोगेनैव कार्यद्रव्यदृष्टेः । अथ कार्यद्रव्यसद्भावे परमाणुसंयोगो न कल्प्यते । परमाणुसंयोगादेव  दर्शनं घटादेरिति व्यर्थमवयविकल्पनमिति स एव दोषः । अथावयविनोऽभावे परमाणुसंयोगकल्पना नान्यथा । विपर्ययेपि तुल्यं । न चावयविसंयोगे परमाणुसंयोगः । समानदेशकालत्वेन  विभागाभावात् । अथवा प्रतीयमानस्यावयविनोपि संयोग इति दृश्यस्यासंयोगस्यापि संयोगः

[1.1.4.3.1.3.2,14]

स्यात् । किञ्च । दृश्यता संयुक्तसमवायादिति रसरूपादियोगः पानकादौ दृश्यमाने न स्यात् ।  न गुणस्य गुण इति । नहि तत्रावयवानां तद्रूपं रसो वा । उपचारतस्तथा व्यपदेश इति चेत् ।  बुद्धिभेदः प्रसक्तः । यदेव हि रूपं रसो वावयवानां दध्यादीनां तदेवैकार्थसमवायादुपचर्यते ।  म तु रूपरसान्तरोपलम्भः ।

[1.1.4.3.1.3.2,15]

संयोगिनां हि यद्रूपं संयोगस्यापि
		    तद् भवेत् । उपचारात्कुतस्तु स्यात्तत्र रूपरसान्तरं ।। ५३७ ।।

[1.1.4.3.1.3.2,16]

अथ तावेव संसर्ग्गाद्रूपरसौ तथा प्रतिभासेते । अत्यन्तसंसर्गो हि तदेकत्वप्रतिपत्तिहेतुरिति रसान्तरत्वरूपान्तरत्वगतिः । एवं तर्हि नावयविनापरेण किञ्चित्परमाणुप्रतिभासनमेव तथा स्थूलादिव्यवहारयोगि । किञ्च । यदि न परमाणूनामेव स्थूलता
		    प्रतिपत्तिस्तदा  दीर्घा पंक्तिरिति न स्यात् (।) नहि पंक्तिर्नाम किञ्चित् । तथाहि ।

[1.1.4.3.1.3.2,17]

असंयोगान्न संयोगो न द्रव्यं तत एव तत् । जात्यादेर्न च दीर्घत्वं न जात्यादि सम्मता ।। ५३८ ।।

[1.1.4.3.1.3.2,18]

सन्निवेशविशेषेण यथा दीर्घादिबुद्धयः । ततस्ताः परमाणूनामित्युक्तविषयस्तथा ।। ५३९ ।।

[1.1.4.3.1.3.2,19]

सन्निवेशमात्रस्यैव दीर्घादिता यथा मालादौ । तथा च विवादास्पदोवयविविषयाभिमत इति नावयवी । यच्चोक्तं । संयोगादिन्द्रियादयो जनयन्ति धियमवयविनमन्यम्वेत्यादि ।  तत्रोच्यते । न संयोगादीनां रूपमुपलभ्यते । संयोगिन एव रूपादयः केवला न तत्र परः संयोग  उपलब्धिगोचरः । संयुक्त इति बुद्‌ध्या गृह्यमाणः कथं न तथेति चेत् । संयुक्त इति संयोगिन  एव प्रतीतिः संयुक्तशब्दस्य च नापरमत्रालम्बनं ।

[1.1.4.3.1.3.2,20]

प्रत्यासन्नतयोत्पन्नास्तत्र संयोगिनः परं । संयुक्तप्रत्ययालम्ब्या न संयोगस्ततः परः ।। ५४० ।।

[1.1.4.3.1.3.2,21]

पुरः स्थिता यथा तेर्थाः किं सयोगस्तथा स्थितः ।

[1.1.4.3.1.3.2,22]

अन्वयव्यतिरेकाभ्यां संयोगादिति
		    कल्पना ।। ५४१ ।।

[1.1.4.3.1.3.2,23]

न खलु संयोगो परः प्रतिभासते संयोगिव्यतिरिक्तः केवलमसंयुक्तयोः सावस्था नोपलभ्यते । तौ पुनरुपलभ्येते । ततोऽन्वयव्यतिरेकाभ्यां कल्पनामात्रमेव एतदिति निर्ण्णयः ।  प्रत्यक्षेण तु तथाभूतं संदेवं भूतं जातमिति प्रतीतिः । ततः सैवास्था पृथग्‌भावेन ज्ञाप्यते  संयोग इति । अत एव (।)

[1.1.4.3.1.3.2,24]

शब्दज्ञाने विकल्पेन वस्तुभेदानुसारिणा ।गुणादिष्विव कल्प्यार्थे नष्टाजातेषु वा यथा ।। ६३ ।।

[1.1.4.3.1.3.2,25]

न शब्दज्ञानवैलक्ष्यण्यमात्रादेव पदार्थभेदोपि तु प्रत्यक्षलक्षणज्ञानभेदात् । विकल्पिका  हि बुद्धिरनादिरनादिवासना सामर्थ्यादुपजायमाना तथा तथा प्लवते । ततो नार्थतत्त्वं  प्रतिष्ठां लभते । तत्रान्वयव्यतिरेकेण परिकल्पितं भेदमाश्रित्य संयोगादिबुद्धयः ततः  परिकल्पितस्यैव भेदो नार्थतत्त्वस्य (।) विकल्पितार्थभेदस्तु तीर्थान्तरदर्शनादप्युपजायते ।  ततोप्यर्थतत्त्वव्यवस्थापनायामनवस्था । तथाभ्युपगमेन परस्परापवादः स्यात् । ततो  भिन्नः शब्दो ज्ञानञ्च विकल्पिते वस्तुनि वासनाया अन्वयव्यतिरेकाभ्यां प्रवर्तते ।  किम्भूतोसौ विकल्पः । वस्तुभेदानुसारी वस्तुनाभेदो व्यावृत्तिरतथाभूतात् । न च व्यावृत्ता-

[1.1.4.3.1.3.2,26]

दन्या व्यावृत्तिस्ततः स एव सन्तानापेक्षया अवान्तरभेदो भेदेनैव प्रतिभाति(।) किम्वस्तुभेदमन्तरेण कल्पनाः प्रवर्तन्ते भिन्नाः । प्रवर्तन्त एव दृष्टमेतत् । यथा गुणादिषु एको  गुण एकः समवायश्चतुर्व्विंशतिर्ग्गुणाः । न च तत्र संख्या द्रव्याश्रितत्वात् संख्याया न चाश्रयसंख्योपचार आश्रयभेदेप्येकमेव सामान्यादिकं । नष्टाजातेषु च कथमेकत्वादिकं ।

[1.1.4.3.1.3.2,27]

मतो यद्युपचारोत्र स इष्टो यन्निबन्धनःस एव सर्व्वभावेषु हेतुः किन्नेष्यते तयोः ।। ६४ ।।

[1.1.4.3.1.3.2,28]

यदि नष्टाजातेषूपचारादेकत्वादेस्तथा व्यपदेशो बुद्धिश्च स एवोपचारोऽनयोः कस्मात्सर्व्वत्र निबन्धनं नेष्यते । अनादिकल्पनाध्यारोप एव निबन्धनमस्तु । न वस्तुपरिकल्पनावसरः ।

[1.1.4.3.1.3.2,29]

उपचारो न सर्व्वत्र यदि भिन्नविशेषणं ।मुख्यमित्येव च कुतोऽभिन्ने भिन्नार्थतेति चेत् ।। ६५ ।।

[1.1.4.3.1.3.2,30]

अनर्थान्तरहेतुत्वेप्यपर्यायः सितादिषु ।संख्यादियोगिनः शब्दास्तत्राप्यथान्तरं यदि ।। ६६ ।।

[1.1.4.3.1.3.2,31]

गुणद्रव्याविशेषः स्याद् भिन्नो व्यावृत्तिभेदतः ।स्यादनर्थान्तरार्थत्वेप्यकर्म्माद्रव्यशब्दवत् ।। ६७ ।।

[1.1.4.3.1.3.2,32]

ननूपचारो हि नाम मुख्यनिबन्धनः स कथमसति मुख्ये भवेत् । मुख्यञ्च भिन्नविशेषणं दण्ड्‌यादिवत् । अभिन्नविशेषणत्वे गौणी व्यवस्थितिः । भवतस्तु पुनः पूर्व्वपूर्व्वकल्पनाकृतविशेषणयोगादभिन्नविशेषणत्वेन मुख्यत्वं क्वचिदिति नोपचारसम्भवः । तदसत् ।  भिन्नविशेषणं मुख्यमित्येव च कुतः । अभिन्नविशेषणमपि कल्पनाकृतभिन्नविशेषणमत्यन्ताभ्यासाद् रूढ़िमुपगतं मुख्यमेव । अस्खलद्‌गतिप्रत्ययविषयो हि मुख्यस्तदपरस्तु गौण इति  किं न पर्याप्तं । किञ्च । यदि भिन्नविशेषणं मुख्यमन्यथोपचरितं । अमुख्यमेव सर्व्वमेवं  विधं भवतु भिन्नस्य विशेषणस्याभावात् । नष्टाजातेषु तु विशेष्यमप्युपचरितमिति विशेषः ।  यदि विशेषणमप्यपरं नास्ति विशेष्यमेव तर्हि सर्व्वत्र वाच्यमित्यभिन्नार्थता पर्यायतारूपा  भवेन्न सामान्याधिकरण्यं भिन्नप्रवृत्तिनिमित्तत्वे हि तद् भवति । तदप्यवचनीयं । यतः ।

[1.1.4.3.1.3.2,33]

भेदवृत्तिनिमित्तस्य तद्रूपप्रतिभासने । सामानाधिकरण्यस्य कथं शब्दार्थभाविता ।। ५४२ ।।

[1.1.4.3.1.3.2,34]

इदं सामानाधिकरण्यं शब्दयोरर्थयोर्व्वा भवेत् । न तावच्छब्दयोः प्रतिनियतार्थाभिधानात् । लक्षितलक्षणेन सामानाधिकरण्यमिति चेत् ।

[1.1.4.3.1.3.2,35]

एकेनैव(हि)सम्न्बधे सर्व्व लक्षितमेव तत् । द्वितीयस्य ध्वनेर्न्नास्ति प्रयोग इति नास्ति तत् ।। ५४३ ।।

[1.1.4.3.1.3.2,36]

समानाधारतार्थानामनेनैव निराकृता । विद्यमानोपि सम्बन्धः कथं कस्माच्च मीयतां ।। ५४४ ।।

[1.1.4.3.1.3.2,37]

समवायबलादर्थो यद्यभेदेन मीयते । एकस्मादेव तद्वोधाच्छब्दोन्यो व्यर्थको भवेत् ।। ५४५ ।।

[1.1.4.3.1.3.2,38]

अपरेण स एवार्थो यदि ज्ञाप्य इतीष्यते । सैव पर्यायता प्राप्ता भवतोपि मतेन किं ।। ५४६ ।।

[1.1.4.3.1.3.2,39]

अथ नीलार्थ
		    सम्बन्धिमात्रमेकध्वनेर्ग्गतं । समवायिप्रतीतो न परस्यास्त्यप्रतीतता ।। ५४७ ।।

[1.1.4.3.1.3.2,40]

यथाध्यक्षेण नीलस्य गतावुत्पलगम्यता । तथा शब्दादपि गतिस्तस्यैवान्यध्वनिर्वृथा ।। ५४८ ।।

[1.1.4.3.1.3.2,41]

ध्वनेर्नियत एवार्थ इति नापरगम्यता । विशेषरहितो नार्थः कश्चिदस्ति वचो वृथा ।। ५४९ ।।

[1.1.4.3.1.3.2,42]

इन्द्रनीलोत्पलादोनां नीलत्वं न तु केवलं । प्रत्यक्षेण तथादृष्टेर्ध्वनेर्वृत्तिः किमन्यथा ।। ५५० ।।

[1.1.4.3.1.3.2,43]

उत्पले यदि नीलत्वमुत्पलत्ववचो वृथा । अन्यत्र यदि नीलत्वं वृथोत्पलवचस्तथा ।। ५५१ ।।

[1.1.4.3.1.3.2,44]

तस्माद् बुद्धय एव स्ववासनानुरोधादुपजायमाना भेदाभेदसामानाधिकरण्यादिव्यवहारमुपरचयन्ति । न पर्यायताप्रसङ्ग । तथाहि ।

[1.1.4.3.1.3.2,45]

"अनर्थान्तरहेतुत्वेपि सितादिषु(।)दृश्यन्तेऽपर्याया" इत्युक्तं । तत्राप्यर्थान्तरत्वमिति  चेत् । एवं सति गुणद्रव्ययोर्न विशेषः । तथाहि । "क्रियावद्‌गुणवत्समवायिकारणञ्च द्रव्यं ।"
		    समवायिकारणत्वं गुणयोगे भवेत् । गुरुत्वस्य भावादधोगतिः पानकादीनामिति क्रियावत्त्वं ।  ततो गुणोपि संयोगो द्रव्यलक्षणयोगे द्रव्यमिति गुणद्रव्याविशेषः । तस्माद् भिन्नो व्यावृत्तिभेदपरिकल्पिताऽभिधेयभेदाद् भिन्नः शब्दः प्रत्ययश्च । तद्यथाऽकर्म्मद्रव्यमद्रव्यं कर्मेति न चार्थान्तरमत्रार्थः । तथाप्यपर्यायत्वमकर्म्मद्रव्यशब्दादीनां । तत्र व्यावृत्तिभेद एव निबन्धनं नापरः  प्रवृत्तिनिमित्तभेदः । कथन्तर्हि सामानाधिकरण्यवैयधिकरण्यप्रभेदः । गौः शुक्लो गोः  शुक्लत्वमिति ।

[1.1.4.3.1.3.2,46]

व्यतिरेकीव यच्चापि सूच्यते भाववाचिभिः ।संख्यादितद्वतः शब्दैस्तद्धर्म्मान्तरभेदकं ।। ६८ ।।

[1.1.4.3.1.3.2,47]

श्रुतिस्तन्मात्रजिज्ञासोर्न वा क्षिप्ताखिला
		      परा ।भिन्नं धर्म्ममिवाचष्टे योगोङ्गुल्या इति क्वचित् ।। ९६ ।।

[1.1.4.3.1.3.2,48]

युक्ताङ्गुलीति सर्वेषामाक्षेपाद्धर्म्मिवाचिनी ।ख्यातैकार्थाभिधानेपि तथा विहितसंस्थिति ।। १०० ।।

[1.1.4.3.1.3.2,49]

यथा पर्य्यायता कल्पितवाच्यभेदान्नेति प्रतिपादितं । तथाऽभेदेपि वाच्यस्य व्यतिरेकविभक्तिः कल्पितव्यतिरेकभावाद्यथा शिलापुत्रकस्य शरीरं राहोः शिरः तथा गोः शुक्लत्वमिति । गौरिति तदेकाकारपरामर्शंयोगी सकल एव पदार्थ उच्यते । शुक्ल इति तु तदेकदेशः  परामर्शान्तरयोगिनि च विद्यमानः । व्यतिरेकश्चान्वयव्यतिरेकाभ्यामपोद्ध‌ृतः । ततस्तस्य  गोः शुक्लो गुण इति व्यतिरेकविभक्तिः । यदा च गवाकारावग्रहो नास्ति शुक्लत्वमेव  केवलमुपलभ्यते सम्बन्धिविशेषरहितं । तदा प्रश्नयति कस्येदं शुक्लत्वमिति तदा पूर्व्वदर्शनादवधृतगोस्वभावो निर्दिशति गौरिति । तादात्म्यसम्बन्ध एवास्य विवक्षितः । व्यतिरेकस्तु  केवलस्य प्रथमन्निश्चयात् । यदा तु न केवलेनानेन भवितव्यं यदि नाम विशेषोपलक्षणमन्दता मन्दलोचनानां तथापि शुक्लेन गवान्येन वा भवितव्यमिति प्रश्नयत्ति कोयं शुक्लो  गौरन्यो वेति । तदा प्रतिवचनं गौरिति समानाधिकरणतया । तदन्तर्भावनेनैव प्रश्नभावात् ।  तदनुरूपमेव च प्रतिवचनं युक्तमयञ्च तत्त्वार्थ ति इति ।

[1.1.4.3.1.3.2,50]

अन्वयव्यतिरेकाभ्यां व्यतिरेकविनिश्चये । विशेषलक्षणाभावे कुतश्चित्कारणादपि ।। ५५२ ।।

[1.1.4.3.1.3.2,51]

अयं शुक्लो गुणोश्वस्य प्रतिवाच्यं/?/ विपश्चितां । प्रश्नस्य व्यतिरेकित्वात्तथैवेत्यत्र निर्ण्णयः ।। ५५३ ।।

[1.1.4.3.1.3.2,52]

यदात्वव्यतिरेकेण विशेषान्तर्ग्गमे सति । प्रमाणवृत्तमालोच्य प्रश्नः प्रश्नयितुर्भवेत् ।। ५५४ ।।

[1.1.4.3.1.3.2,53]

तदा विदिततद्भाव उत्तरं तादृगेव सः । दातान्यप्रक्रमस्यात्र नैवावसरसम्भवः । ।। ५५५ ।।

[1.1.4.3.1.3.2,54]

प्रत्यक्षवृत्तमालोच्य न भेदस्य विनिश्चयः । तन्मूलमनुमानम्वा भेदस्यासम्भवो मतः ।। ५५६ ।।

[1.1.4.3.1.3.2,55]

अन्वयव्यतिरेकौ तु यदानादी व्यवस्थितौ । तदाभेदस्य सद्‌भावाद् व्यवहारस्तथैव सः ।। ५५७ ।।

[1.1.4.3.1.3.2,56]

अनादिव्यवहारोयमेवमेव जगद्‌गतः । वस्तुचिन्तातु लोकस्य नेति भेदो न बाध्यते ।। ५५८ ।।

[1.1.4.3.1.3.2,57]

तस्यादवयवा एव नावयवी विद्यते । यदि तर्हि नावयवी रसादय एव तदा न घटस्य  रूपादय इति भवेत् । नहि भवति रूपादीनां रूपं । नापि घटस्य वा घट इति पर्यालोचनं  परस्याशङक्याह ।

[1.1.4.3.1.3.2,58]

रूपादिशक्तिभेदानामनाक्षेपेण वर्तते ।तत्समानफलाऽहेतुव्यवच्छेदे घटश्रुतिः ।।१०१ ।।

[1.1.4.3.1.3.2,59]

अतो न रूपं घट इत्येकाधिकरणा श्रुतिः ।भेदश्चायमतो
		      जातिसमुदायाभिधायिनोः ।। १०२ ।।

[1.1.4.3.1.3.2,60]

रूपादयो घटस्येति तत्सामान्योपसर्ज्जनाः ।तच्छक्तिभेदोः ख्याप्यन्ते वाच्योन्योप्यनया दिशा ।। १०३ ।।

[1.1.4.3.1.3.2,61]

रूपादीनां प्रतिनियतशक्तिभेदमंनाक्षिप्य तेषु समानोदकधारणशक्त्याक्षेपेण घटश्रुतिः  प्रवर्तते । ततो न रूपादयो घट इति समानाधिकरणता । अत एव समुदायशक्तिविवक्षायामयं
		    समुदायशब्दः । जातिशब्दस्तु प्रत्येकं एकफलत्वे यथा वनं यथा वृक्ष इति ।  कथन्तर्हि रूपादयो घटस्येति व्यपदेशः । उदकाहरणसाधारणकार्या रूपादिप्रत्ययजननसमर्थाः  प्रत्येकमित्यर्थः । अथ यथा वृक्षाणां वनं वृक्षा वनं । रूपादयो घटा रूपादीनां घट इति  कस्मान्न भवति । भवत्येव यदि शास्त्रान्तरसंस्कारो न भवति । लोकस्तु प्रायशस्तत्संस्कारानुसारी ततो न भवति । यस्तु
		    सम्यगवबोधयुक्तस्तस्य भवत्येव संप्रत्ययो रूपादय एव  केचिद् घटाः कार्यविशेषसमर्थाः । उदकाद्याहरणञ्च कार्यंविशेषः । सन्निवेशविशेषेण  वा व्यवस्थिताः । यतः संनिवेशविशेषादुदकधारणविशेषः । रूपं घट इति तु न भवति  सामानाधिकरण्यं अवयवावयविभेदेन परस्परव्याप्त्यभावात् ।

[1.1.4.3.1.3.2,62]

ननु वृक्षशिङ्शपात्वयोरपि न परस्परव्याप्यव्यापकभाव इति कथं समानाधिकरण्यं । नैतदस्ति यतः ।

[1.1.4.3.1.3.2,63]

वृक्षबुद्धिः पृथग् व्यक्तावेकत्रापि प्रवर्तते । घटबुद्धिस्तु रूपादौ प्रत्येकं नानुवर्तते ।। ५५९ ।।

[1.1.4.3.1.3.2,64]

न खलु घटबु्द्धिः प्रत्येकं रूपादौ प्रवर्तते वक्षबुद्धिवच्छिङ्शपादौ । न च स  शक्तिभेदो घटशब्देनाक्षिप्यते ।
		    वृद्धव्यवहारनिरूढेः शक्तिप्रतिनियमात् । वृक्षशब्दस्तु  विशिष्टशक्ति /?/मप्याक्षियतीति न दोषः । अत्रापि व्यवहारनिरूढिः शक्तिभेदो वा निबन्धनमिति सर्व्वं सुस्थं ।

[1.1.4.3.1.3.2,65]

ननु विङ्शतिग्गविः, गवां विंशतिरिति न भेदोत्र कश्चित् ।

[1.1.4.3.1.3.2,66]

न हि विंशातिशब्देनापरा शक्तिरिहोच्यते । केवला बाहदोहादिशक्तिरेवात्र गम्यते ।। ५६० ।।

[1.1.4.3.1.3.2,67]

संहतेः ख्यातिरत्रास्ति/?/ बहुत्वेन परिस्फुटा ।

[1.1.4.3.1.3.2,68]

तदाहानया दिशा अन्येपि व्यपदेशा वक्तव्याः । संहतिविशेषोऽत्र विवक्षितो दशद्वयरूपः । न च तेन वाहदोहशक्तिराक्षिप्ता । नापि तया संहतिविशेष इति सर्व्वं सुस्थं । अथवा ।

[1.1.4.3.1.3.2,69]

अनादिव्यवहारेण वासनासंस्कृतात्मानां । अनादिर्व्यवहारोयं कल्पनाशब्दसम्भवी ।। ५६१ ।।

[1.1.4.3.1.3.2,70]

ततो न कस्यचिच्चोद्यं केनचित् क्रियते न च ।

[1.1.4.3.1.3.2,71]

एवंभूतेपि शब्दार्थे न किञ्चित् क्षीयते यदि ।। ५६२ ।।

[1.1.4.3.1.3.2,72]

किमयुक्तिमदत्रेक्ष्यं
		    येन तत्परिचोद्यते । प्राकृते शब्दसंस्कारे दृश्यते न समञ्चसं ।। ५६३ ।।

[1.1.4.3.1.3.2,73]

लिङ्गस्य वचनस्यार्थे भे दस्तत्रेक्ष्यते स्फुटः । न च तत्रास्त्ययुक्तत्वं संस्कृते चेदिदं भवेत् ।। ५६४ ।।

[1.1.4.3.1.3.2,74]

लक्षणेन हि संस्कारः प्राकृते संस्कृते मते । संस्कृतासंस्कृतत्वं हि न प्रमाणेन गम्यते ।। ५६५ ।।

[1.1.4.3.1.3.2,75]

व्यवस्थामात्रमेवैतद्वालक्रीडाप्रवृत्तये । यथा कथञ्चिदेवायं बालिशैर्व्यंवहारिभिः ।। ५६६ ।।

[1.1.4.3.1.3.2,76]

शास्त्रीकृतो निरर्थोपि तथान्यैरनुवर्त्तितः । बालिशैरेव तेनैषां न विद्‌मः किमिहोच्यतां ।। ५३७ ।।

[1.1.4.3.1.3.2,77]

अदृष्टार्थप्रवादस्तु भण्डशास्त्रेपि दृश्यते । न च संप्रत्ययस्तत्र तेनैषान्धपरम्परा ।। ५६८ ।।</div>

{1.1.4.3.1.4}



〈(घ) विज्ञानं कारणम्〉


[1.1.4.3.1.4,1]

यदि शरीरस्य महाभूतादुत्पत्तिस्तदा वयवानां समस्तानामेव हेतुत्वं विज्ञानजन्मनि ।  यथाङकुरे भूम्यादीनां प्रत्येकम्वा यथा ज्वालादिषु दाह्यानां तृणानान्तत्र ।

[1.1.4.3.1.4,2]

हेतुत्वे च समस्तानामेकाङ्गविकलेपि न ।प्रत्येकमपि सामर्थ्ये युगपद् बहुसम्भवः ।। १०४ ।।

[1.1.4.3.1.4,3]

नानेकत्वस्य तुल्यत्वात् प्राणापानौ नियामकौ ।

[1.1.4.3.1.4,4]

यत्र खलु कार्ये परस्परसहकारितया बहुनां व्यापारस्तत्रैकाभावेपि न कार्यसम्भवः ।  तदभावेपि कार्यभावे हेतुरेवासौ न भवेत् ।

[1.1.4.3.1.4,5]

अथ परस्परनिरपेक्षा एव जनयन्त्यवयवास्ततः कर्णनासादिच्छेदेपि भवत्येव तेभ्यो  मनोविज्ञानं । एवन्तर्हि प्रत्येकं सामर्थ्यमिति प्राप्तं । ततो बहुविज्ञानसम्भवः । नहि प्रत्येकं  समर्थं बहुबीजभावेनानेकाङकुरानुदयः ।

[1.1.4.3.1.4,6]

अथ प्राणापानयोर्जनकत्वं यः कश्चिदेकोवयवस्तस्य सहकारी । न च सहकारिभेदाद्  भिद्यते कार्यं । अपरापरकुविन्दाभावेपि न पटादिभेदः ।

[1.1.4.3.1.4,7]

अत्रोच्यते । प्राणापानयोरप्यनेकत्वात्स एव प्रसङ्गः । एकावयववैकल्येपि न स्याद्  बहुसम्भवो वा । नहि प्राणापानयोरप्येकत्वं शरीरवदेव सिद्धं । अथैकत्वमेवेष्यते ।

[1.1.4.3.1.4,8]

तथापि ब्रू/?/मः

[1.1.4.3.1.4,9]

एकत्वेपि वहुव्यक्तिस्तद्धेतोर्नित्यसन्निधेः ।नानेकहेतुरिति चेत् नाविशेषात्क्रमादपि ।। १०५ ।।

[1.1.4.3.1.4,10]

एकत्वेपि प्राणापानादीनामनेकव्यक्तिरेव ततोनेकरागादिमनःप्रसङ्गः । तद्धेतोर्नित्यमेव सन्निधानात् । सन्निहिते च हेतावनुत्पन्नस्तद्धेतुक इत्ययुक्तं । अथानेकस्य हेतुर्न  भवत्येव प्रतिनियमत्वात् कार्यकारणतायाः । न खलु कार्यकारणभावनियमः पर्यनुयोग-

[1.1.4.3.1.4,11]

योग्यः । अग्नेर्हि धूम एक एवोदयमासादयति । न । विशेषाभावात् । अग्नेर्हि न तत  एव स्वभावादपरापरधूमोपलब्धिः । अत्र तु पुनस्तत एव प्राणादिस्वरूपादपरप्रबोधकप्रत्ययान्वयादपरापररागादिचित्तभावः । न च प्रबोधकप्रत्ययस्यापि नियमः पूर्व्वंसंस्कारबलाबलस्य हेतुत्वात् । ततो यद्यसौ प्रणादिस्तस्य चेतसो न हेतुः । परतोपि तदविशेषान्न स्यादिति  क्रमेणाप्यनेकहेतुता न स्यात्पूर्व्वसंस्कारस्यैव हेतुत्वप्रसङ्गः ।

[1.1.4.3.1.4,12]

अभ्युपगम्य च प्राणादेरेकत्वमुक्तं न तु युक्तं । तथा हि ।

[1.1.4.3.1.4,13]

नैकप्राणेप्यनेकार्थग्रहणान्नियमस्ततः ।। १०६ ।।

[1.1.4.3.1.4,14]

एकयानेकविज्ञाने बुद्ध्यास्तु सकृदेव तत् ।अविरोधात्; क्रमेणापि मा भूत्तदविशेषतः ।। १०७ ।।

[1.1.4.3.1.4,15]

एक प्राणकालेपि दीर्घनिश्वसितादौ अनेकबुद्धिसद्भावान्ने प्राणादेर्नियमः । कुतस्तर्हि नियमस्तत एव ग्रहणात् । ग्रहणमेव पूर्व्वपूर्व्वमुत्तरोत्तरस्य चेतसो नियमहेतुः । अथैकमेव  मनोविज्ञानं क्रमेणानेकार्थग्रहणरूपं । ततो नानेका बुद्धिरित्युच्यते । तदपि नास्ति । न  रूपाद्याकारव्यतिरेकेणापरमस्ति मनः । स्वच्छदर्प्पणसंस्थानीयमेकमेव व्यापकं मनस्तस्य  पुनरर्थप्रतिबिम्बसङ्गमः । अत्रोच्यते । यद्युदासीनमेव विज्ञानं प्राप्यार्थबिम्बोत्पत्तिः प्रत्यासत्तितारतम्याभावादर्थानां युगपदर्थग्रहणप्रसङगः । अथ भावनाविशेषतारतम्यान्नैवं सैव तर्हि  कारणमर्थाकारताया न प्राणापानादयः । अवस्थितस्य तु विज्ञानस्य दर्प्पणवत्को विरोधो  येन न युगपदर्थग्रहः । अथ सामर्थ्यं नास्ति तदानीं क्रमेणापि तदर्थग्रहणं मा भूदविशेषात् ।

[1.1.4.3.1.4,16]

अथापि स्यात्क्षणभेदस्तत्राप्यस्त्येव ततः क्षणभेदात्क्रमादनेकार्थग्रहणं । नैतदप्युत्तरं यतः ।

[1.1.4.3.1.4,17]

बहवः क्षणिकाः प्राणा अस्वजातीयकाः किल ।तादृशामेव चित्तानां कल्प्यन्ते यदि कारणं ।। १०८ ।।

[1.1.4.3.1.4,18]

क्रमवन्तः कथं ते स्युः क्रमवद्धेतुना विना ।पूर्व्वस्वजातिहेतुत्वे न स्यादाद्यस्य सम्भवः ।। १०९ ।।

[1.1.4.3.1.4,19]

यतः (।)

[1.1.4.3.1.4,20]

तद्धेतुस्तादृशो नास्ति सति वाऽनेकता ध्रुवं ।प्राणानां भिन्नदेशत्वात्सकृज्जन्म धियामतः ।। ११० ।।

[1.1.4.3.1.4,21]

बहवः क्षणिकाः प्राणाः इति सिद्धमेव नः । भवतस्तु न सिद्धमेतत् । अथ प्रमाणदृष्टेः सिद्धमेतत् । क्रमभावी हि नैकः प्रदार्थो युक्तस्ततः कारणक्रमात्कार्यस्यापि क्रम इति  क्रमवद् विज्ञानं । त एव खलु क्रमवत्कारणविरहात् प्राणाः कथं क्रमवन्तः । पूर्व्वपूर्व्वप्राणादिहेतुक्रमादिति चेत् । न(।)पूर्व्वस्वजातीयहेतुत्वे हि नाद्यस्य सम्भवः प्राणादेस्तादृशस्य  पूर्व्वमभावात् । परलोकाङ्गीकरणेहि जन्मादि प्राणस्य हेतुः स्यात् । मातापितृप्राण  एव हेतुरिति चेत । न । तथाभूतस्य सर्व्वंदा भावप्रसङ्गात् । एवं च सति बुद्धिरपि  मातापितृजैव इति पूर्व्वप्रसङ्गः ।

[1.1.4.3.1.4,22]

अभ्युपगम्योच्यते । अनेकता प्राणानां भिन्नदेशसंसर्ग्गात् । अनेकदेशसंसर्ग्गो हि  विरुद्धधर्म्माध्यासोनेकस्य साधकः । अनेकत्वात्प्राणस्यानेकमनोविज्ञानोत्पत्तिप्रसङ्गः ।

[1.1.4.3.1.4,23]

समानजातीयस्य च मनसः क्रमेणोत्पत्तिः । न हि क्षणभेदादेव कार्यभेदः । यथा समानजातीयमनेकं कारणं तथा कार्यंमपि ।

[1.1.4.3.1.4,24]

नन्वनेकस्मादेकमेवोत्पद्यते सामग्री जनिका । नैतदुत्तरं ।

[1.1.4.3.1.4,25]

यद्येककालिकोनेकोष्येकचैतन्यकारणं ।एकस्यापि न वैकल्ये स्यान्मन्दश्वसितादिषु ।। १११ ।।

[1.1.4.3.1.4,26]

अथ हेतुर्यथाभावं ज्ञानेपि स्याद्विशिष्टता ।न हि तत्तस्य कार्यं यद्यस्य भेदान्न भिद्यते ।। ११२ ।।

[1.1.4.3.1.4,27]

अनेकस्यैककार्यजनने द्वै‌तं  सामग्रीरूपेणान्यथा वा (।) सामग्रीरूपेण जनने मन्दश्वसितादिषु अश्वसिते च न स्यात् सामग्र्‌यभावात् । एष हि सामग्रीजन्मनः कार्यंस्य धर्म्मो  यत्समग्रव्यग्रवैकल्येऽभवनं । नहि तदभावेपि भवतस्तत्कार्यता ।

[1.1.4.3.1.4,28]

अथापि स्याद्यथा संनिहितमेव कारणं न समग्रमेव । एवं तर्हि सन्निहितमेव न कारणमसन्निहितमपीति वक्तव्यं । न चैवमन्वयव्यतिरेकभावित्वात् कार्यकारणतायाः । तस्मात्समग्रात्समग्रमेव कार्यं व्यग्राद् व्यग्रं । अविद्यमानादविद्यमानं । अन्यथाभूतादन्यथाभूतमेवेति  नियमः । नैव हि तस्य कार्यं यद्यस्य विशेषादविशेषवत् । तद्भावभावित्वमेव निबन्धनमिति चेत् । न (।) तद्विकारविकारित्वेनैव तद्भावभाविता गम्यते ।

[1.1.4.3.1.4,29]

तद्भावभावितामात्रात्कार्यकारणता यदि । अकारणो विकारः स्यात्तथा सर्व्वमहेतुकं ।। ५६९ ।।

[1.1.4.3.1.4,30]

यदि तद्भावभावित्वमेव केवलमुपगम्यते कार्यकारणनिबन्धनविकारोऽहेतुक एव  प्रसक्तः । अथ सोपि विकारस्तन्मात्रकादेव प्रथममेव कस्मान्नोत्पन्नः । अविकृत एव हि  तस्मिन्नुत्पद्यमानः प्रथममेव स्यात् । नहि तस्य तत्कार्यं यदविशेषेपि विशिष्यत इत्युक्तं ।  ततो यथाऽहेतुको विशेषस्तथा स भावोपि ततस्तद्भावभावितापि कथं गम्यते ।

[1.1.4.3.1.4,31]

एतेन परिणामः प्रत्युक्तः । यदुच्यते (।) क्रमभाविपरिणतिविशेषसापेक्षाद् देहादेव  क्रमवद् विज्ञानमुपजायते । तदसत् ।

[1.1.4.3.1.4,32]

परिणामक्रमोप्येष देहमात्रादसम्भवी । देहाविशेषात्तस्यापि विशेषः कुत आगतः ।। ५७० ।।

[1.1.4.3.1.4,33]

यथैव परिणतिविशेषाभावादविशेषो विज्ञानस्य तथा देहविशेषाभावतः परिणतेरपि ।

[1.1.4.3.1.4,34]

ननु क्षीरादिपरिणतिविशेषस्तदविशेषेपि दृश्यते । कालपरिवासमात्रादेव (।) तथा  शरीरस्यापि । नैतत्सारं । यतः ।

[1.1.4.3.1.4,35]

क्षीरादिपरिणामो हि समानक्षीरसम्भवी । समान एव शारीरः परिणामो विशिष्यते ।। ५७१ ।।

[1.1.4.3.1.4,36]

समानक्षीरादिसमवधाने समानोष्मादिसम्भवे च समान एव दध्यादिपरिणामः ।  शरीरस्य तु समानतासमानते । अनुरूपाभ्यासवासनाविकल्पकादिविज्ञानभेदाभेदयोर्निबन्धनं ।  ततो न परिणतिक्रमात्क्रमो विज्ञानानामिति गम्यते । तस्मात्समुदायकार्यत्वे विशेषसम्भवोन्यथा  नेकत्वमिति स्थितमेतत् । न चैवं दृश्यते ।

[1.1.4.3.1.4,37]

ननु यस्यापि विज्ञानादेव विज्ञानं तस्यापि कस्मादनेकं नोत्पत्तिमद् विज्ञानं । अत्रोत्तरं ।

[1.1.4.3.1.4,38]

विज्ञानं शक्तिनियमादेकमेकस्य कारणं ।अन्यार्थासक्तिविगुणे ज्ञानेऽनर्थान्तरग्रहात् ।। ११३ ।।

[1.1.4.3.1.4,39]

विज्ञानं समनन्तरप्रत्ययरूपं एकमेकस्य कारणं शक्तिनियमः वासनानुरूपः संस्कारः ।  आसक्तिविशेषो
		  वा । दृढवासनं हि व्यवहितमपि विज्ञानं समनन्तरप्रत्ययस्य सामर्थ्यविशेषाधानेन किञ्चिदेव विज्ञानं जनयति केवलम्वा समनन्तरप्रत्ययानुरूपप्रबोधतो वा । तथा हि ।

[1.1.4.3.1.4,40]

वासनादाढ्‌र्यमासाद्य विनापि समनन्तरात् । पूर्व्वकादेव विज्ञानात्(स्याद्)विकल्पस्य सम्भवः ।। ५७२ ।।

[1.1.4.3.1.4,41]

समनन्तरविज्ञानात्प्रत्यासत्या तु कस्यचित् ।विकल्पस्योदयो दृष्टः परस्य व्यवधेर्न्न तु ।। ५७३ ।।

[1.1.4.3.1.4,42]

न खलु व्यवहितविज्ञानवासनाविकल्पानामन्येनावान्तरोपनिपातिना शक्तिविषयविषयेणोदयो दृश्यते । ततो विज्ञानादेककं वा विज्ञानमिति युक्ता व्यवस्था ।

{1.1.4.3.1.5}



〈(ङ) कर्मसिद्धिः—〉


[1.1.4.3.1.5,1]

ननु शरीरादनेकविज्ञानोदयेपि नियमस्तत एव विज्ञानात् । यथानेकेन्द्रियविज्ञानसम्भवेपि कदाचिदेकमेव विज्ञानमासक्तिविषये तत एवासक्तिविशेषात् । तत्रोच्यते ।

[1.1.4.3.1.5,2]

शरीरात्सकृदुत्पन्ना धीः स्वजात्या नियम्यते ।परतश्चेत्समर्थस्य देहस्य विरतिः कुतः ।। ११४ ।।

[1.1.4.3.1.5,3]

यदि शरीरादुदीय विज्ञानं ततः पुनः पुनरपि तावदेव । तथैव देहस्य सामर्थ्यसम्भवात् । यदि नाम विज्ञानं स्वशक्तिनियमादेकं विज्ञानं जनयति । देहस्तु तथैवास्तीत्यपरापरविज्ञानजननं । अथ तेन विज्ञानेन शरीरस्यापरविज्ञानजनने व्याघातकरणान्न शरीरादपरविज्ञानोदयः । तदप्यसत् ।

[1.1.4.3.1.5,4]

नायमर्थः प्रमाणेन केनचिद् गोचरीकृतः । विज्ञानादेव विज्ञानं जायते माननिश्चयात् ।। ५७४ ।।

[1.1.4.3.1.5,5]

नहि विज्ञानरहिताद्देहादेवानेकविज्ञानोत्पत्तिः । पुनर्विज्ञानादेवानेकविज्ञानजननशक्तिव्याघातः । नहि धूमादेव वह्नेर्धूमजननशक्तेरुपघातः । ततो यदि देहादुत्पत्तिर्विज्ञानादेकैकविज्ञानजननेपि न देहस्य सामर्थ्यव्याघात इत्यपरापरानेकविज्ञानजननं । नहि कारणानां  काचित्प्रेक्षावत्ता येनेदानीम्विज्ञानादेव विज्ञानमुपजायते किमस्मदपरविज्ञानोत्पत्त्येति न  देह उत्पादयेत् ।

[1.1.4.3.1.5,6]

अथैवमपि कदाचिद् भवेत् । यदुत कार्यादेव कारणस्य स्वकार्यजनने व्याघात इति ।

[1.1.4.3.1.5,7]

देहादनेकविज्ञानसम्भवे तदनन्तरं । विघाते ज्ञानतो दृष्टेः स्यादाशङ्का क्वचित्पुनः ।। ५७५ ।।

[1.1.4.3.1.5,8]

पक्षपातकृतासक्तिरभ्यासादस्य सम्भवः । नियामकत्वमस्यासद्विज्ञानस्योपजायते ।। ५७६ ।।

[1.1.4.3.1.5,9]

ततस्तज्जातीयं विज्ञानं तज्जातीयादेव कार्यकारणभावसिद्धौ विज्ञानादेव विज्ञानमिति  न देहादस्योदयः ।

[1.1.4.3.1.5,10]

ननूक्तमनेकेन्द्रियविज्ञानसम्भवस्तत एकविज्ञानादेकैकविज्ञानमिति । सत्त्यमुक्तं (।) नोक्तमात्रादेव परिहारोपि तु युक्तोक्तितः । न च तद् युक्तं । नहि विज्ञानमनासक्तस्वभावन्तदपर-

[1.1.4.3.1.5,11]

विज्ञानानुत्पत्तये व्याप्रियते । न चासक्तिः पूर्व्वाभ्यासमन्तरेण । ततो यज्जातीये विज्ञाने  पूर्व्वाभ्यासस्तत्सदृश एव पुनरासक्तिरतः पूर्व्वाभ्यासादेव विज्ञानान्तरानुदयः । यस्य तु ।

[1.1.4.3.1.5,12]

न लोकोस्ति परस्तस्य न पूर्व्वाभ्याससम्भवः ।

[1.1.4.3.1.5,13]

पूर्व्वाभ्यासं विना नास्ति विज्ञानान्तरवारणं ।। ५७७ ।।

[1.1.4.3.1.5,14]

तेन देहादुदयिनां विज्ञानानां पुनः पुनः । त्तद्देहसम्भवे प्राप्तं वृन्दन्तच्च न दृश्यते ।। ५७८ ।।

[1.1.4.3.1.5,15]

अथ प्रथम एवास्य क्षणो देहस्य संविदः । जनकः परभूतस्य वैलक्ष्यण्यादहेतुता ।। ५७९ ।।

[1.1.4.3.1.5,16]

परभूतस्य हि कलशात्तद्विलक्षणस्या	जनकता विज्ञानेषु । नहि जनकविलक्षणोपि  जनकः । तदप्यसत् ।

[1.1.4.3.1.5,17]

यदि प्रथमतो देहक्षणादेवोदयो विदां । अनाश्रयस्ततो देहः केवला स्याद्विदेव तु ।। ५८० ।।

[1.1.4.3.1.5,18]

नानुपकार्योपकारकभावे आश्रयाश्रयिभावः तथा सति केवलस्य विज्ञानस्य सम्भवः ।

[1.1.4.3.1.5,19]

अथ देहसहकारिविज्ञानं विज्ञानं जनयति । ततो न केवलावस्थानं । तथा सति  विज्ञानादेव विज्ञानं देहस्तु सहकारीत्यस्मत्पक्ष एव समर्थितः स्यात् । अथ देह उपादानकारणं प्रथमं । यथा शालूकस्य	 गोमयपदार्थः । पश्चाच्छालूकादेव शालूकोदयः । एवं तर्हि  गोमयमन्तरेणापि पश्चाच्छालूकादेव शालूकसम्भवस्तथा विज्ञानादेव विज्ञानमिति केवलावस्थानप्रसङ्गः ।

[1.1.4.3.1.5,20]

अथ देहस्यापि कारणत्वमुपलभ्यते । सत्त्यं (।) नोपादानकारणत्वेन किन्तु सहकारित्वेनेत्युक्तं ।

[1.1.4.3.1.5,21]

अथ पूर्व्वमुपादानं पश्चात्सहकारी चेत् । नोपादानं पश्चात्सहकारि भवति ।

[1.1.4.3.1.5,22]

यदि देह उपादानं सहकारी का/?/कथम्पुनः । दृष्टत्वादेवमेतच्चेन्न दर्शनमिहेष्यते ।। ५८१ ।।

[1.1.4.3.1.5,23]

न च शालूकस्य तथाभूतस्य गोमयाच्छालूकाद्वा समुद्भवस्तयोर्महतो भेदस्य भावादिति  प्रतिपादितं ।

[1.1.4.3.1.5,24]

पाटवादिन्द्रियज्ञानादुदितादीक्ष्यते क्वचित् । तदेव प्रथमं दृष्टं विज्ञानान्तरसाधनं ।। ५८२ ।।

[1.1.4.3.1.5,25]

तस्मान्न देहाद्विज्ञानं ।

[1.1.4.3.1.5,26]

अथापि स्याद्(।) भवतोपि यदि न देह आश्रयो विज्ञानस्य तदा निवृत्तेपि देहे  केवलस्य विज्ञानस्यावस्थानप्रसङ्गः । नहि निर्न्निबन्धनः सहावस्थाननियमः । अत्र परमाशङ्क्य परिहारः ।

[1.1.4.3.1.5,27]

अनाश्रयान्निवृत्ते स्याच्छरीरे चेतसः स्थितिः ।केवलस्येति चेच्चित्तसन्तानस्थितिकारणं ।। ११५ ।।

[1.1.4.3.1.5,28]

तद्धेतुवृत्तिलाभाय नाङ्गतां यदि गच्छति ।

[1.1.4.3.1.5,29]

तदा केवलस्यावस्थानं भवेत्येवेति वाक्यशेषः । यदा तु ।

[1.1.4.3.1.5,30]

हेतुर्देहान्तरोत्पत्तौ पञ्चायतनमैहिकं ।। ११६ ।।

[1.1.4.3.1.5,31]

तदा कुतः केवलस्यावस्थानमिति । तथा हि चित्तसन्तानस्य स्थितिकारणं तद्धेतुवृत्तिर्देह(हे)तोः  कललादिसंज्ञितस्य वृत्तिर्देहोत्पादनं प्रत्याभिमुख्यं तस्य लाभः केवलस्य
		  
		  देहहेतोर्नास्ति । किन्तु चित्तसन्तानस्थितिकारणं । पूर्व्वंकं चित्तं कर्म्मंसंज्ञितन्तस्य  यदाङ्गता सहकारिकारणत्वं । तस्य चाङ्गता देहसतृष्णतायां तन्नाङ्गतां यदि गच्छति ।  तदा केवलस्यावस्थानमिष्टमेव । देहान्तरोत्पत्तौ च पञ्चायतनमैहिकं । तदेव संस्कारकत्वेनारूप्यधातुच्युतानां देहोत्पत्तौ कारणमिति । तस्याङ्गभाव उपलभ्यते मरणादूर्ध्वं  देहोत्पत्तेरदर्शनात् । आरूप्यधातोस्त्वत्यन्तादृष्टेः । अत्राह ।

[1.1.4.3.1.5,32]

तदङ्गभावहेतुत्वनिषेधेनुपलम्भनं ।अनिश्चयकरं प्रोक्तमिन्द्रियाद्यपि शेषवत् ।। ११७ ।।

[1.1.4.3.1.5,33]

यद्यपि नाम नोपलभ्यते पञ्चायतनस्यैहिकस्य जन्मान्तरदेहजननेङ्गभावस्तथापि चित्तसन्तानहेतोः कर्म्मसंज्ञितस्य नासाविति नानुपलब्धिमात्रकादेव तदभावनिश्चय इति अनिश्चयकरणमनुपलम्भनमिति प्रागेव प्रत्यपादीदमिति कैवात्र विमतिः ।

[1.1.4.3.1.5,34]

अथाप्युच्यते । नानुपलम्भनमात्रकमत्रोच्यतेऽपि तु व्याप्तिपूर्व्वकमनुमानं । तद्यथा ।  यदिन्द्रियन्तदिन्द्रियान्तरं न प्रतिसन्धत्ते (।) तद्यथा देवदत्तचक्षुरादिकं न यज्ञदत्तचक्षुरादिकं ।  इन्द्रियं चेह जन्मशरीरसम्बद्धमिति विरुद्धव्याप्तोपलब्धिः ।

[1.1.4.3.1.5,35]

नैतदस्ति । शेषवत्त्वादस्य उच्यते एतद्यथार्थास्ति नहि शेषवतो गतिः । जन्मान्तरेन्द्रियाप्रतिसन्धानं हि केवलमदर्शनमात्रगम्यं न चादर्शंनमात्रकाद्विपक्षव्यावृत्तिनिश्चयः ।  अथैहिकशरीरभावीन्द्रियप्रतिसन्धानोपलब्धेरपरत्रापि तत्प्रतिसन्धानमेवानुमीयते । तत्रापि  सिद्धसाध्यता तस्यापि तदैहिकत्वात् । पारावारवत् ।

[1.1.4.3.1.5,36]

अथ शुक्रशोणितान्तरभवेन्द्रियमिति विशेष्यते ।

[1.1.4.3.1.5,37]

तदप्यसत् । अत्रापि न विपक्षाभावोऽनुपलम्भमात्रकमन्तरेण गम्यते । न च शुक्रशोणितान्तरत्वेन विशेषणं देशविशेषणवत्परित्राणं । घटशब्दविशेषणवच्च । तथाहि ।

[1.1.4.3.1.5,38]

दृष्टा च शक्तिः पूर्व्वेषामिन्द्रियाणां स्वजातिषु ।विकारदर्शनात्सिद्धमपरापरजन्म च ।। ११८ ।।

[1.1.4.3.1.5,39]

नहि व्यक्तिविशेषणात्पक्ष एव प्रतिबन्धः प्रतीयतेऽन्यथा न केनचित् क्वचिद् व्यवहर्तव्यं । शक्तिनिश्चयपूर्व्वकत्वाद् व्यवहारस्य । सामान्यविषयश्च व्यवहारतो न व्यक्तिपरता  सम्बन्धस्य । तथा च । चापल्यादिसमन्वयिनश्चक्षुरादेरभ्यासभावनातस्तथाभूतोत्पत्तौ  तथाभूतदर्शनादपरत्र तथाभूतमेवानुमीयते । न च जन्मादौ तथाभूतमिन्द्रियं कारणमुपलभ्यते । ततो जन्मान्तरेन्द्रियजमिति नैहिकत्वमन्यद्वा विशेषणं युक्तं । अथैकमेव तदिन्द्रियं  ततो नोत्तरेन्द्रियस्य पूर्व्वेण जननसिद्धिः । यद्यप्येवन्तथापि ।

[1.1.4.3.1.5,40]

अभ्यासपूर्व्वकत्वस्य चापलादिषु दर्शनात् । तथाभूतानुमानस्य सिद्धत्वादपरं वृथा ।। ५८३ ।।

[1.1.4.3.1.5,41]

एकन्तन्नेति नेदमुपयोगि सर्व्वथा तज्जातीयकार्यदर्शनात्कारणं तथाभूतमित्यनुमानं ।  दृश्यन्ते चाभ्यासिका गुणाः स्वप्नशरीरान्तर इति प्रतिपादितं ।

[1.1.4.3.1.5,42]

किञ्च (।) विकारस्यापरापरस्य दर्शंनादपरापरजन्मसिद्धमेवात इति । इन्द्रियान्तरमिन्द्रियान्तरं जनयति मध्यावस्थायामिति कथं न जन्मान्तरेन्द्रियजननं स्वभावभूतविकारे हि  भेद एव नैकता पृथिव्यादिवत् ।

[1.1.4.3.1.5,43]

अथापि स्यादेकसन्तानप्रज्ञप्तिरेवात्रेति नात्यन्तं भेदः । जन्मान्तरेपि समानमेतत् ।  जन्मान्तरमपि सुप्तप्रबुद्धवदेकसन्तानान्तर्ग्गतमेव स्मृतिव्यवधानेन तु दूरमिव तत्प्रतीयते ।

[1.1.4.3.1.5,44]

अथापि स्यान्नेन्द्रियादेवोत्पत्तिरिंन्द्रियाणामपि तु प्रथमं शरीरादुत्पत्तिः परत इन्द्रियादेव  शक्तिनियमात् । अत्रोच्यते ।

[1.1.4.3.1.5,45]

शरीराद्यदि तज्जन्म प्रसङ्गः पूर्व्ववद्भवेत् ।चित्ताच्चेत्तत एवास्तु जन्म देहान्तरस्य च ।। ११९ ।।

[1.1.4.3.1.5,46]

यदि देहात्प्रथमोत्पत्तिस्तदासेन्द्रियादनिन्द्रियाद्वा(।) सेन्द्रियादुत्पत्ताविन्द्रियादेवोत्पत्तिरिति  प्रथमस्यापीन्द्रियादुत्पत्तौ परलोकप्रसिद्धिः । अनिन्द्रियादुत्पत्तौ केशनखाग्रादेर्मृतदेहाच्चोत्पत्तिः । अनेकत्वे चानेकेन्द्रियोत्पत्तिप्रसङ्गः । तथा चापरिमाणताप्रसङ्गः । तथा समर्थस्य  देहस्य विरतिः कुतः । अथ देहपरिणतिविशेष एवेन्द्रियाणि तदापि स एवाविनाशप्रसङ्गः  स्यादक्षाणां देहसम्भव इत्यादिकः प्रसङ्गः । अथ चित्ताभावान्मृतशरीरे नेन्द्रियसम्भवः ।  यदि तर्हि चित्तादुत्पत्तिः । तत एव चित्ताज्जन्म देहान्तरस्य चित्तस्य च जन्मान्तरभाविनः ।  किं पूर्व्वेन्द्रियकारणत्वपरिकल्पनानिर्बन्धेन । ततो न शरीरं विज्ञानस्य हेतुरतो न हेतोः  शरीरस्य वैकल्याज्जन्मान्तरासम्भवादप्रतिसन्धिरित्याह ।

[1.1.4.3.1.5,47]

तस्मान्न हेतुवैकल्यात्सर्व्वेषामन्त्यचेतसाम् ।असन्धिरीदृशन्तेन शेषवत् साधनं मतम् ।। १२० ।।

[1.1.4.3.1.5,48]

इत्युपसंहारः । हेतुर्हि जन्मान्तरासङ्गतस्य सतृष्णकर्म्माभिसंस्कृतं चित्तं । तस्य  च न वैकल्यं । यदि तु शरीरं हेतुः स्यात्ततस्तद्वैकल्यतो हेतुवैकल्यादसन्धिः । न चैवं । ततो न  हेतुवैकल्यमिति नासिद्धो हेतुः । मरणचित्तत्वादित्येव परिशिष्यते । तच्च शेषवत् । अदर्शनमात्रकेण व्यतिरेकोपदर्शनात् ।

[1.1.4.3.1.5,49]

यदप्युक्तं । इहलोकचित्तं चित्तान्तरं न प्रतिसन्धत्ते । भिन्नदेहवृत्तित्वाद्देवदत्तचित्तवत् ।  तदप्ययुक्तं ।

[1.1.4.3.1.5,50]

वृत्तेः पूर्व्वनिषेधोक्तेराश्रयस्य निषेधतः । आलम्बनत्वे विज्ञानं क्षणादालम्बते परं ।। ५८४ ।।

[1.1.4.3.1.5,51]

यदि तत्र वर्तमानमन्यवृत्तिनो विज्ञानस्य न जनकमिति प्रमाणार्थस्तदाश्रयाश्रयिभावो  निषिद्धोऽदेशस्थञ्च विज्ञानं । न चालम्ब्यमानो देह आश्रयो विज्ञानस्यान्तरस्पर्शविशेषत्वेन  सुखादिविज्ञानालम्ब्यत्वात् । आलम्बनञ्च स्वशरीरं । परशरीरालम्बनविज्ञानं जनयतीति  तेनानेकान्तः । न च देहान्तरत्वमेकसन्तानप्रज्ञप्तितः । भेदस्तु परमार्थत एकजन्मशरीरस्यापि  बालाद्यवस्थाविशेषतः । तस्मात्सन्तानस्योपकारो मनसो देहादुत्पत्तिस्तु चित्तादेव ब्रीहिसन्तानवदिति । ततो नादिनिधने चितसन्ताने संति जन्ममरणप्रबन्धसिद्धेरभ्यासप्रसिद्धिरित्याभ्यासिका गुणाः सर्व्व एवावकाशमासादयन्तीति सर्व्वज्ञतान्यो वा गुणः संभवति ।

{1.1.4.3.1.6}



〈(च) करुणाभ्यासः〉


[1.1.4.3.1.6,1]

ननु भवत्वभ्यासः स तु कथमत्यन्तप्रकर्षनिष्ठः । किञ्चिन्मात्रस्य विशेषस्य दर्शनात् ।  लंघनवदुदकतापवच्च । अत्रोत्तरं ।

[1.1.4.3.1.6,2]

अभ्यासेन विशेषेपि लंघनोदकतापवत् ।स्वभावातिक्रमो मा भूदिति चेद्, आहितः स चेत् ।। १२१ ।।

[1.1.4.3.1.6,3]

पुनर्यत्नमपेक्षेत यदि स्यादस्थिराश्रयः ।विशेषो नैव बर्धेत स्वभावश्च न तादृशः ।। १२२ ।।

[1.1.4.3.1.6,4]

कुत एतदिति चेदाह ।

[1.1.4.3.1.6,5]

तत्रोपयुक्तशक्तीनां विशेषानुत्तरान् प्रति ।साधनानामसामर्थ्यान्नित्यञ्चानाश्रयस्थितेः ।। १२३ ।।

[1.1.4.3.1.6,6]

न खलु विशेष इत्येव व्यवस्थितोत्कर्षभागी नहि लंघनोदकतापविशेषः स्वसत्तामात्रभावेनैव तथापि तु पुनर्यत्नापेक्षणादाहितस्यापि लंघनस्य नहि लंघनं । पूर्व्वप्रयत्नलभ्यं पुनः  प्रयत्नान्तरनिरपेक्षमपितु प्रायश एव पुनर्यत्नमपेक्षते । उदकतापस्त्वंस्थिराश्रयः । पुनर्यत्नापेक्षी  च । न ह्यसौ सङ्गताग्निसंपर्क्कोप्यास्ते । यतोऽव्यवस्थितोत्कर्षता । ततो व्यवस्थितोत्कर्षंता  पुनर्यत्नापेक्षणेनास्थिराश्रयत्वेन च व्याप्ता तदभावाद्विपर्यंयसद्भावाच्च कृपादीनां मनोगुणानां  न व्यवस्थितोत्कर्षता । यश्च पुनर्यत्नापेक्षी स स्वभाव एव न भवति । अयन्तु सविशेषणो  हेतुर्यः स्थिराश्रयः स्वभावश्च । न स व्यवस्थितोत्कर्षस्तद्यथा श्रोत्रिय-कापालिकघृणा ।

[1.1.4.3.1.6,7]

यस्तु पुनर्यत्नापेक्षी तस्य ।

[1.1.4.3.1.6,8]

विशेषस्यास्वभावत्वाद् बृद्धावप्याहितो यदा ।नापेक्षेत पुनर्यत्नं यत्नोन्यः स्याद्विशेषकृद् ।। १२४ ।।

[1.1.4.3.1.6,9]

यः खलु पुनर्यत्नसापेक्षः स यद्यप्यतिबृद्धिमाप्नोति । तथापि तस्य न स्वभावता ।  नहि हेतुसन्निधानतापेक्षी स्वभावे युक्तः । स्वरसवाहिनस्तथा व्यपदेशात् ततो बृद्धावपि  तस्य नात्यन्तं बृद्धिः । लंघनोदकतापवत् ।

[1.1.4.3.1.6,10]

न चैवं मनोगुणाः कृपादयोऽन्ये च बाह्यगुणाः केचनेत्याह ।

[1.1.4.3.1.6,11]

काष्ठपारदहेमादेरग्न्यादेरिव चेतसि ।अभ्यासजाः प्रवर्तन्ते स्वरसेन कृपादयः ।। १२५ ।।

[1.1.4.3.1.6,12]

काष्ठस्य हि वह्न्याहितो विशेषोदरदाहादिलक्षणः स पुनर्यत्नापेक्षणात्स्वरसवाही  पारदेपि चारणजारणादिलक्षणः (।) हेम्नि च पुटपाकादिकृतः । तद्वदेव चेतसि कृपादयः  पुनः पुनस्तदनुवर्तनाहितविशेषादव्यावृत्तिभाजस्तदा कृपादिविशेष आहितो यदा नापेक्षेत  यत्नं पुनस्ततोन्यः पूर्व्वत्रानुपयुक्तशक्तिरुत्तरोत्तरविशेषकृदेवति परप्रकर्षनिष्ठा (।)

[1.1.4.3.1.6,13]

ननु लंघनमपि यत्नसापेक्षं कृपादयोपि तत एकः स्वरसवाही अपरो नेति कुतः ।  उक्तमत्र । न स्वरसवाही पुनर्यत्ननिरपेक्ष उदकतापादिः कृपादयस्तु काष्ठ इवाग्निकृता विशेषाः  स्वरसवाहिनः ।

[1.1.4.3.1.6,14]

तस्मात्सतेषामुत्पन्नः स्वभावो जायते गुणः ।तदुत्तरोत्तरो यत्नो विशेषस्य विधायकः ।। १२६ ।।

[1.1.4.3.1.6,15]

यस्माच्च तुल्यजातीयपूर्व्वबीजप्रबृद्धयः ।कृपादिबुद्धयस्तासां सत्याभ्यासे कुतः स्थितिः ।। १२७ ।।

[1.1.4.3.1.6,16]

व्यवस्थितोत्कर्षता  पूर्व्वसजातीयकृपादिबुद्धिप्रभवा एव कृपादयो न विषयादिसन्निधानादिसापेक्षाः । तथाहि ।

[1.1.4.3.1.6,17]

स्मरणश्रवणेनापि कृपादीनां प्रवर्तनं । न च प्रत्युपकारादिसव्यपेक्षाः कृपादयः ।। ५८५ ।।

[1.1.4.3.1.6,18]

तत्क्षेत्रीकृतसन्तानानां हि प्रत्यग्रसततापकारप्रवर्तमानेष्वपि न कृपादयः शिथिलतां  भजन्ते । ततस्तेषामभ्याससमागममहोत्सवसमये कृतो विकाशेतरता मन्दता ।

[1.1.4.3.1.6,19]

अथापि स्याल्लङ्घनस्यापि सोभ्यासः समस्त्येवाभिवृद्धेरनवधिकाया हेतुः । अतस्तस्यापि स धर्म्मप्राप्तो न चैवमतो विपर्यंय इत्याह ।

[1.1.4.3.1.6,20]

न चैवं लंघनादेव लंघनं बलयत्नयोः ।तद्धेत्वोः स्थितशक्तित्वाल्लंघनस्य स्थितात्मता ।। १२८ ।।

[1.1.4.3.1.6,21]

न हि कृपादेरेव समानजातीयात्कृपादिवल्लंघनादेव लंघनमपि नु बलयत्नाभ्यां स्वाभ्यस्तलंघनोपि बलव्यपगमे यत्नस्य च न लङ्घयितुं समर्थः । बलस्य च व्यवस्थितात्मता स्वहेतुसामर्थ्यात्प्रयत्नस्य च । ततो लंघनमपि स्थितात्मैव नान्यथा ।

[1.1.4.3.1.6,22]

अथापि स्याद्(।) अभ्यासादेव लंघनविषयाल्लंघनं । अन्यथा बलस्य प्रागपि भावाल्लंघनप्रसङ्गः । अथ बलमेव प्राग् नासीदभ्यासेनैव तस्य निर्वृत्तेः(।) तथा सति समानजातीयलंघनजत्वेपि लंघनमनवधिकं नेति कृपादीनामपि स एव प्रसङ्गः । अत्रोच्यते ।

[1.1.4.3.1.6,23]

तस्यादौ देहवैगुण्याद् पश्चाद्वदविलंघनं ।शनैर्यत्नेन वैगुण्ये निरस्ते स्वबले स्थितिः ।। १२९ ।।

[1.1.4.3.1.6,24]

नाभ्यासाद्वलमपि तु सदेव बलमुपहतं श्लेष्मादिभिरसमर्थं लंघने । ततो लंघनाभ्यासादनयोर्वैगुण्यस्य । तत आहारादेस्तदेव पूर्व्वकं बलं स्वयमस्यास्ते । तेन पश्चाल्लंघनं न  प्राक् । अथ रसायनोपयोगाद्वलं । तदपि रसायनशक्तिनियमाद् व्यवस्थितं । समानेपि  लंघनाभ्यासे पुरुषगरुडशावकयोर्न लंघनसमानता । तथाहि ।

[1.1.4.3.1.6,25]

गरुत्मच्छाखामृगयोर्लंघनाभ्याससङ्गमे । समानेपि समानत्वं लंघनस्य न विद्यते ।। ५८६ ।।

[1.1.4.3.1.6,26]

तस्मादभ्यासेपि योनिजातिबलापेक्षमेव लंघनं न लंघनमात्रापेक्षं । कृपादीनां तु पुनरन्यानपेक्षत्वमेव ।

[1.1.4.3.1.6,27]

नन्वभ्यासाद्बलं बलाल्लङ्घनमिति तदेवाभ्यासपूर्व्वकत्वं कृपादिवत् । न ।  अत्यन्ताभ्यासाद् बलस्य हानिरपीत्यदोषः ।

[1.1.4.3.1.6,28]

यदि तर्हि सजातीयबीजमात्रापेक्षाः कृपादयस्तदानादित्वादत्यन्तं तत्स्वभावतैव स्यात् ।  न चास्ति तत्स्वबीज प्रभवा नेति गम्यते । अत्रोच्यते ।

[1.1.4.3.1.6,29]

कृपा स्वबीजप्रभवा स्वबीजप्रभवैर्न चेत् ।विपक्षैर्ब्बाध्यते चित्ते प्रयात्यत्यन्तसात्मतां ।। १३० ।।

[1.1.4.3.1.6,30]

यद्यपि कृपा स्वबीजप्रभवानादिश्च कालस्तथापि न सात्मीभावः । स्वबीजप्रभवैरेव  द्वेषादिभिर्ब्बाधनात् । यदि नैरन्तर्यमाप्यते तदा सात्मीभावः स्थिराश्रयत्वेपि तत्र महता प्रयत्नेन  विपक्षविद्वेषादिनिवारणे कृपात्मकत्वं ।

[1.1.4.3.1.6,31]

अवश्यञ्चेदमभ्युपगन्तव्यं ।

[1.1.4.3.1.6,32]

तथा हि मूलमभ्यासः पूर्व्वः पूर्व्वः परस्य तु ।कृपावैराग्यबोधादेश्चित्तधर्म्मस्य पाटवे ।। १३१ ।।

[1.1.4.3.1.6,33]

अभ्यासो हि कृपादीनां पूर्व्वः पूर्व्व उत्तरोत्तरस्य चित्तधर्मस्य पाटवेन पुनरुत्पत्तौ ।  उत्पन्नस्य हि स्वबीजात्पाटवमेव केवलं विधातव्यमभ्यासेन विद्यमानत्वादुत्पत्तेः । ततः ।  स्वार्थे निरुच्छकत्वेन
		  परार्थें सस्पृहात्मनः ।

[1.1.4.3.1.6,34]

कृपात्मकत्वमभ्यासाद् घृणावैराग्यरागवत् ।

[1.1.4.3.1.6,35]

अभ्यासो ह्यनन्यकर्म्मणा क्रियमाणः कृपात्मकत्वं विदधाति । यथा घृणा वैराग्यं  रागञ्च । यथा हि विपक्षैरबाध्यमाना घृणा सात्मीभवति । यत्सद्भावादुपादेयमेव किञ्चिन्नावभासते । तथा वैराग्यं रागितापि द्रष्टव्या ।</div></div><div label="1.1.4.4" level="4" n="4">

〈 ४. शास्तृत्वाद् भगवान् प्रमाणम्〉


{1.1.4.4.1}



〈(१) शास्तृत्वव्याख्यानम् ।〉


[1.1.4.4.1,1]

एवं कारुणिकः परदुःखनिराचिकीर्षया परदुःखहानार्थमुपायाभियोगी भवतीत्याह ।

[1.1.4.4.1,2]

निष्पन्नकरुणोत्कर्षः परदुःखाक्षमेरितः ।। १३२ ।।दयावान् दुःखहानार्थमुपायेष्वभियुज्यते ।

[1.1.4.4.1,3]

दयावतो हि स्वदुःखहानाय यत्नः सम्भवी । स्वदुःखक्षयमन्तरेण परदुःखनिराकरणेऽसामर्थ्यं । ततः स्वदुःखक्षयसाक्षात्करणे सर्व्वभावसाक्षात्करणे चाभियुज्यते । यतः ।

[1.1.4.4.1,4]

परोक्षोपेयतद्धेतोस्तदाख्यानं हि दुष्करं ।। १३३ ।।

[1.1.4.4.1,5]

यस्य खलु स्वर्ग्गापवर्गहेतुफलसाक्षात्क्रिया नास्ति तस्य परेभ्यस्तदाख्यानं दुष्करं ।  नहि तस्य तत्र सामर्थ्यं । यद्यपि नाम चतुरार्यसत्त्यदेशनासम्भवत्यनुमानपरिनिश्चितत्वे  सत्त्यानां । तथापि न सर्व्वदा । स्वार्थंसमीहावेलायामसंभवात् । नरकादिसम्भवे च  प्रतिनियतकर्म्मफलमावीच्यादिलोकधातुवृत्तान्तकथनं न सम्भवत्येव । ततः सर्वमेव  साक्षात्कर्तव्यं ।

[1.1.4.4.1,6]

तत्र साक्षात्कारणे हेतुः परीक्षणं । तदेवाह ।

[1.1.4.4.1,7]

युक्त्यागमाभ्यां विमृशन् दुःखहेतुं परीक्षते ।तस्यानित्यादिरूपञ्च दुःखस्यैव विशेषणैः ।। १३४ ।।

[1.1.4.4.1,8]

युक्तिरनुमानं । अनुमानागोचरे चागमः, अतीन्दिययार्थप्रत्यायनहेतुः । अथवा ।  आगमः प्रथमं प्रबोधको भवति । ततो युक्तिरर्थप्रत्यायनफला प्रवर्तते । न त्वागमादेवार्थंनिश्चयः । विवक्षामात्रात्प्रवृत्तेः । अर्थ
		प्रतिबन्धाभावात् । एतच्च सर्व्वं विमर्शाभिमुखस्य  नान्यथा । ततः प्रथमं विमर्शः पुनरागमे तस्यार्थस्य दर्शनं । परार्थानुमानरूपे नाज्ञामात्रके । नहि प्रामाणिकेर्थे आज्ञामात्रदायी प्रेक्षावान् वक्ताऽमूढ़ो वा । ततो युक्त्या  तस्यार्थस्य स्थिरीकृत्य भावयतः साक्षात्करणमित्यनुक्रमः । तत्र तावत्प्रथमं दुःखहेतुमेव परीक्षते,  हेतुनिवर्तनद्वारेण दुःखनिवर्तनार्थं । दुःखहेतौ च निरूपिते तस्य पुनरनित्यतादिरूपन्तत्परीक्षणेन  निवर्तनयोग्यतानिरूपणार्थं । अनिरूपिते हि निवर्तनयोग्यत्वे निवर्तनायोत्साह एव न स्यात् ।  न ह्यहेतुकत्वे नित्यहेतुकत्वे वा निवर्तनाय व्यापारः सफलः । यतः ।

[1.1.4.4.1,9]

अहेतोर्नित्यतैवास्ति नित्यहेतोः क्षयः कुतः । हेतुवैकल्यमप्राप्य कथं भावो निवर्तते ।। ५८७ ।।

[1.1.4.4.1,10]

यस्य हेतुकृतो भावस्तदभावान्न तद्भवेत् । तदभावेपि भावश्चेदभावोस्य कुतो भवेत् ।। ५८८ ।।

[1.1.4.4.1,11]

अनित्यहेतुको भावो हेत्वभावे निवर्तते । नित्यहेतोरभावोस्ति न हेतोर्न निवर्तते ।। ५८९ ।।

[1.1.4.4.1,12]

तस्माद्विशेषणैरनित्यतादिभिर्दुःखस्य । तस्य हेतोरनित्यतां परीक्षते ।

[1.1.4.4.1,13]

यतस्तथास्थिते हेतौ निवृत्तिर्नेति पश्यति ।फलस्य हेतोर्हानार्थं तद्विपक्षं परीक्षते ।। १३५ ।।

[1.1.4.4.1,14]

साध्यते तद्विपक्षोपि हेतो रूपावबोधतः ।

[1.1.4.4.1,15]

यदीश्वरादिको नित्य एव कश्चिद् दुःखस्य हेतुः स्यात् । ततस्तस्यावैकल्यान्निवृत्तिर्न  भवति दुःखस्येति मतिमान् भवेत् । ततो निवर्तनाय न प्रवर्तते फलस्य । न ह्यशक्ये  कश्चित् प्रवर्तते । प्रवर्तमानो वा न विघातभाक् । फलस्य च यो हेतुस्तद्विपक्षं परीक्षते । हेतोर्हानार्थं । नहि भवतोपि विपक्षसङ्गमन्तरेण निवृत्तिः । न चाहेतोरभावो विपक्षाभावे । हेत्वभा  वादेव निवृत्तिरिति चेत् । कर्म्मक्षयादेव निवृत्तिरिति परमतं । न (।) विद्यातः कर्म्मापरापरमिति न कर्म्मक्षयः । अविद्या च हेतुः कर्म्मण इति प्रतिपादयिष्यते दुःखस्य चेति न दोषः । 

[1.1.4.4.1,16]

ननु दुःखस्य न हेतुर्नियतरूपः प्रियविप्रयोगाद्यनेकरूपत्वात् । ततो निवर्तंनमशक्यं ।  अत्रोच्यते ।

[1.1.4.4.1,17]

आत्मात्मीयग्रहकृतः स्नेहः संस्कारगोचरः ।। १३६ ।।हेतुर्विरोधि नैरात्म्यदर्शनं तस्य बाधकं ।

[1.1.4.4.1,18]

आत्मात्मीययोरभिनिवेशकृतः स्नेहो दुःखस्य हेतुः । स्नेहनिवृत्तौ च नात्मीये विहन्यमाने दुःखं ।

[1.1.4.4.1,19]

ननु यद्यपि नात्मीये विहन्यमानेपि न मानसं दुःखं स्नेहनिवृत्तौ कायिकन्त्वात्मनि  कथं न दुःखं । अत्रोच्यते ।

[1.1.4.4.1,20]

परदुःखेन दुःखी यस्तस्य नात्मसुखोदयः । आत्मीयाभिनिवेशे हि स्वस्नेहस्य निवर्तनं ।। ५९० ।।

[1.1.4.4.1,21]

न खलु सुतस्नेहतिरस्क्रियमाणात्मस्नेहा: कायिकमपि शस्त्रादिसंपर्कजनितमवलम्बन्ते दुःखं । आत्मीयस्नेहश्च सत्कायदृष्टिदुःखस्य हेतुस्ततो नैरात्म्य-

[1.1.4.4.1,22]

दर्शनम्बाधकं विरोधित्वात् । तदाकारविरोधी हि धर्म्मस्तस्य बाधकः । पवनस्येव स्निग्धतौष्ण्यादयः । ततो नैरात्म्यसात्मीभावे तद्विपर्ययाकरस्य सत्कायदर्शनस्यानित्यस्य सतो  निवृत्तिः । तत आत्मात्मीयग्रहनिवृत्तौ सकलकायिकमानसदुःखनिवृत्तिः ।

[1.1.4.4.1,23]

ननु देहच्छेददाहादौ च कथं मरणादिदुःखाभावः । नैतदस्ति ।

[1.1.4.4.1,24]

मरणन्तेन देहेन वियोगादपरं नहि । देहान्तरस्योत्पत्तिश्च जननं दुःखितात्र का ।। ५९१ ।।

[1.1.4.4.1,25]

यदा देहेनैकेन वियुज्यते परेण च तस्य युक्तिः स्मरणञ्च पूर्व्वापरावस्थयोरभ्यासजनितस्मृतिपाटवस्य तदा बालबृद्धावस्थापरित्यागोपादानवत् परिधानोपादानत्यागवच्च  तस्य का पीडा । न च पीडानुसन्धानाऽग्रहमन्तरेण यत्रैवाभ्यासस्तदेवाभिरतिकारणं ।  औदासीन्याभ्यासे च न सुखदुःखे स्तः ।

[1.1.4.4.1,26]

अत्यन्तमौदासीन्यस्य सम्भवे देहभोग्ययोः । न पीडास्त्यपकारेपि सत्त्वदृष्टिनिवर्त्तने ।। ५९२ ।।

[1.1.4.4.1,27]

तदाह ।

[1.1.4.4.1,28]

बहुशो बहुधोपायं कालेन बहुनास्य च ।। १३७ ।।गच्छन्त्यभ्यस्यतस्तत्र गुणदोषाः प्रकाशतां ।

[1.1.4.4.1,29]

नैरात्म्यदर्शनेन सकलपर्याकुलताहेतुरागादिव्यपगमे प्रबोधविकासे चानेकप्रकारापरापरोपायाभ्यासगुणदोषाणां प्रकाशनं । शास्त्राभ्यासे सत्यनेकप्रकारशास्त्रगुणदोषप्रकाशनवत् ।

[1.1.4.4.1,30]

गुणदोषप्रकाशनं हि बुद्धेः पाटवं ।

[1.1.4.4.1,31]

बुद्धेश्च पाटवाद्धेतोर्वासनातः प्रहीयते ।। १३८ ।।परार्थवृत्तेः खड्गादेर्विशेषोयं महामुनेः ।

[1.1.4.4.1,32]

यदा च पटुबोधोपनीतगुणदोषविवेकस्तदा सकलमनुभूतगुणमध्यवर्त्ति
		क्षणिकमपि  दोषजातं जानाति । ततो वाग्वैगुण्यादिकमपि निवर्तयितुं प्रयततेऽतोवासना प्रहीयते । अयमेव  प्रत्येकबुद्धार्यश्रावकतीर्थेभ्यो विशेषो भगवतः सुगतस्य । अथवा यदि नाम दुःखप्रहाणं तथापि  न सर्व्वज्ञत्वं भवत्यन्यथा वीतरागः सकल एव सर्व्ववेदी भवेत् । अत्रोच्यते । बहुशो बहुधोपायमित्यादि । बहुप्रकारो हि खलूपायप्रपञ्च: । तदभ्यासे च सकलसांसारिकगुणदोषप्रकाशनं  महता कालेन ।

[1.1.4.4.1,33]

स्मृतिपाटवसद्भावे पूर्व्वजातिस्मृतिर्यथा । तदा तदनुसारेण तत्सर्बाधिगतिः पुनः ।। ५९३ ।।

[1.1.4.4.1,34]

यथा ग्रामान्तरायातस्तत्संस्कारानुवृत्तिमान् । ज्ञायते तद््‌विदा तद्वदागतो जन्मनोन्यतः ।। ५९४ ।।

[1.1.4.4.1,35]

यथा खलु ग्रामान्तरागतस्तत्संपर्कोपजनितविशेषदर्शने तद्विदा तत आगतत्वेन ज्ञायते ।  ततो ग्रामान्तरस्यापि तद्विशेषणत्वेन गतिस्तद्वदेव जन्मान्तरस्यापि तज्जनितसंस्कारकारणत्वेनानुमानं ।। परोक्षोर्थो जन्मान्तरसम्भवी ।

[1.1.4.4.1,36]

किमनेन प्रकारेण दानादिर्नानुमीयते । ततश्च कर्म्मफलयोर्नियमप्रतिवेदनं ।। ५९५ ।।

[1.1.4.4.1,37]

अनेन कर्म्मणानेन देशेनास्य समागमः । प्रागासीदेवमाकारस्वभावस्य समागमात् ।। ५९६ ।।

[1.1.4.4.1,38]

प्रतिनियतं देशादिसंसर्ग्गतत्कार्यस्वभावयोरवान्तरस्वभावनिरूपणे सकलकारणस्वभावतत्कार्यस्वभावभेदसम्बन्धवेदनमिति प्रतिनियतस्वभावसाकल्यवेदनमिति सर्व्वकर्म्मफलादिसम्बन्धपरिज्ञानं ।

[1.1.4.4.1,39]

स्वर्ग्गापवर्ग्गमार्ग्गस्य यथावद्वेदने सति । पुरुषार्थज्ञतामात्रात्सम्पूर्ण्णं शासनं मतं ।। ५९७ ।।

[1.1.4.4.1,40]

न च कार्यकारणमतिवृत्य परस्परं सकलं जगज्जायते । ततोनेकप्रकारकार्यकारणभावभावनानुबन्धेन सकलस्य जगतो भवति वेदनमनवद्यं ततः सर्वज्ञता ।

[1.1.4.4.1,41]

अथानुमानेन वेदने कथमस्य साक्षाद्दर्शित्वं साक्षाद्द्रष्टा च भगवानिष्यते । तदपि  यत्किञ्चिदेव ।

[1.1.4.4.1,42]

सर्व्वाकारानुमानं यदध्यक्षात्तन्न भिद्यते । नेन्द्रियेणापि संयोगस्ततोधिकविशेषकृत् ।। ५९८ ।।

[1.1.4.4.1,43]

यत्खलु सर्व्वाकारपदार्थस्वरूपवेदनं तदेवाध्यक्षं । साक्षात्करणार्थो हि प्रत्यक्षार्थः ।  नन्वक्षं प्रति वर्तते इति प्रत्यक्षं(।) नाध्यक्षलक्षणमेतत् । अपि तु साक्षात्सद‌्भूतपदार्थवेदनं ।  अक्षन्तूपलक्षणमात्रं । किञ्च । यद्यक्षयोगेपि साक्षाद्दर्शनाभावः किन्तदध्यक्षं । अक्षमेव तन्न  भवत्युपहतत्वादिति चेत् । उच्यते ।

[1.1.4.4.1,44]

असाक्षात्कृतिहेतुत्वादनक्षं यदि तन्मतं । साक्षात्करणहेतुत्वादक्षमित्यवधार्यतां ।। ५९९ ।।

[1.1.4.4.1,45]

नहि संस्थानादिमात्रकादेवाक्षता युक्ता । उपहतस्यापि तत्त्वप्रसङ्गात् । साक्षात्करणहेतुत्वे त्वक्षतायां मनसोपि तथात्वाविरोधः । अन्यच्च ।

[1.1.4.4.1,46]

मनसः पाटवादेव स्पष्टमाकारदर्शनं । मनसि व्याकुले ह्यक्षप्रतीतेः स्पष्टता कुतः ।। ६०० ।।

[1.1.4.4.1,47]

मनस एव समाधानसङ्गतादक्षविज्ञानमपि साक्षात्कारि । अतोऽध्यक्षजन्यत्वमकारणमेव । तस्मादनुमानमपि सर्व्वाकारसाक्षात्करणप्रवृत्तं प्रत्यक्षमेव ।

[1.1.4.4.1,48]

नन्वतीतादौ परोक्षेर्ये प्रवर्तमानं कथं प्रत्यक्षं । नैतदपि युक्तं ।

[1.1.4.4.1,49]

साक्षात्करणसद्भावे कथमस्य परोक्षता । साक्षात्कृतः परोक्षश्चेदपरोक्षो न विद्यते ।। ६०१ ।।

[1.1.4.4.1,50]

अथाक्षव्यापारदपरोक्षता । स एवाक्षव्यापारः साक्षात्करणमन्तरेण कथमवगम्यते ।  साक्षात्करणेनावगतौ सर्व्वाकारानुमानेप्यक्षव्यापारः स्यात् । अनुमानावतारस्य सर्व्वत्र  भावात् । चक्षुरादिव्यापारोप्यनुमानादवगम्यते । अपि च ।

[1.1.4.4.1,51]

सर्व्वाकारानुमानं हि प्राग् दृष्टस्य भवेद्यदा । तदात्मचक्षुरादीनां व्यापारोपि प्रतीयते ।। ६०२ ।।

[1.1.4.4.1,52]

क्वचिद्भावी क्वचिद् भूतः सोऽनुमानेन गम्यते । अक्षव्यापार इत्येषा तत्राक्षव्यावृत्तिर्न किं ।। ६०३ ।।

[1.1.4.4.1,53]

यदा तदैवोत्पन्नो भावी वा पदार्थोनुमीयते । तदा	 भावी तत्राक्षव्यापारः प्रतीयतेऽनुमानेन । यदा भूतस्तदा भूत एव । सा चा सर्व्वाकारेणानुमानतः प्रतीयमानः समस्त्येव  कथमभावोऽक्षव्यापारस्य ।

[1.1.4.4.1,54]

ननु भावी भूतो वा कथमस्ति । नैतदस्ति ।

[1.1.4.4.1,55]

साक्षात्करणमेवास्य भावस्यास्तित्वमुच्यते । सर्व्वत्र साक्षात्करणात्सत्त्वं भावस्य गम्यते ।। ६०४ ।।

[1.1.4.4.1,56]

वर्तंमानाभिमतस्यापि पदार्थात्मनि स्तम्भादौ साक्षात्करणादेव गम्यते तदस्तित्वं नान्यतः ।

[1.1.4.4.1,57]

नन्वसाक्षात्कृतेपि वह्नयादावनुमानगम्यमस्तित्वं । न (।)तत्रापि तथाभूतस्यैवानुमानं  साक्षात्कृतं क्रियमाणं करिष्यमाणञ्चानुमीयतेऽन्यथानुमानाप्रवृत्तेः । दर्शनानुसार्यनुमानं  दृश्यतामेवानुमापयति । अन्यथाऽयोगात् । यदि तु न केनचिद् दृष्टं दृश्यते द्रक्ष्यते वा तदा च  शविषाणायमानमसदेव । सर्व्वसामर्थ्योपाख्याविरह एवानुपाख्या ।

[1.1.4.4.1,58]

ननु वर्तमानकालसम्बन्धोस्तित्वं न साक्षात्करणं । तथा च योगिनामतीतानागतपदार्थसाक्षात्करणं भवद्भिरिष्यते । वर्तमानतामात्रदर्शने तु नासावतीतादिदर्शी । ततः सर्वजनसमानता कथमस्य शास्तृत्वं योगित्वम्वेति परे उक्तवन्तः । तत्रेदमुच्यते ।

[1.1.4.4.1,59]

न प्रमाणन केनापि गतिः कालस्य विद्यते । रूपादिमात्रस्य गतिः प्रत्यक्षादनुमानतः ।। ६०५ ।।

[1.1.4.4.1,60]

प्रत्यक्षमतिवृत्त्यापि वृत्तिमभ्युपलभ्यते ।।

[1.1.4.4.1,61]

प्रत्यक्षेण रूपादीनां स्वभाव एव केवलमुपलभ्यते न कालादियोगः । तदाकारमात्रसमगामादध्यक्षस्य (।) न हि पुरोवर्त्त्याकारपरिग्रहमन्तरेण प्रत्यक्षमीक्षते । अन्यथा सर्व्वः सर्व्वदर्शी  भवेत् । न च पुरोवर्त्त्याकारतया कालः स्तम्भादिवदुपलभ्यते । नापि प्रत्यक्षमन्तरेणानुमानं ।  अथ क्षिप्रचिरादिप्रत्ययग्राह्योऽनुमेयो वा । तदपि न सम्यक् ।

[1.1.4.4.1,62]

चिरमित्यादि बुद्धीनां न पुरोवर्त्तिकालता । नैवमाकारविरहे बुद्धेः प्रत्यक्षतेष्यते ।। ६०६ ।।

[1.1.4.4.1,63]

चिरंकृतमित्यादौ घटादिकमेवावभासते । न तु तत्रापरः कालः ।

[1.1.4.4.1,64]

अथापि स्याद् (।) यदि घटादय एव कार्यताभाजोऽवभासन्ते । कस्तर्हि चिराद्यर्थः ।  अत्रोच्यते ।

[1.1.4.4.1,65]

घटाद्यवयवादीनां समाप्तिर्मन्दताक्रमात् । चिरार्थः कालविरहे कारणानामसन्निधेः ।। ६०७ ।।

[1.1.4.4.1,66]

मन्दक्रमेण या घटाद्यवयवानां परिनिष्पत्तिः समाप्तिश्चिरार्थः स ।

[1.1.4.4.1,67]

ननु कालमन्तरेण सैव मन्दताक्रमश्च न युक्तः । न (।) साधनासन्निधानमात्रेण  तदुपपत्तेः । साधनासन्निधानञ्च सन्निधानकारणाभावात् । सन्निधानकारणाभावोपि तत्कारणाभावत इत्यानादिरेष हेतुप्रक्रमः । ततो न कालो नाम कश्चित् ।

[1.1.4.4.1,68]

अथ कालबलान्मान्द्यं क्षिप्रता वा प्रवर्तते । कार्याणां हेतुना तत्र किं कृत्यमिति चिन्त्यतां ।। ६०८ ।।

[1.1.4.4.1,69]

कालः कार्याणां प्रवर्तकः किमत्र कारणानां व्यापारस्य फलं । कारणमन्तरेण न कालः  समर्थ इति चेत् । कारणभावाभवाभ्यामेव तर्हि कार्याणामुत्पादः कालस्तु न समर्थः (।) यदि तु  कालाभावे कारणानामसामर्थ्यं । युक्तः कालस्य कारणभावः । न चाभावः कालस्य व्यापिनित्यत्त्वात् । अयापरापरकालसमवधानापेक्षकारणादुत्पत्तिस्तदेवापरापरकालसमवधानं कुतः ।  कारणान्तरादिति चेत् । तत एव तर्हि कार्यक्रमः किं कालेन । क्रम एव काल इति चेत् ।  न (।) सहितासहितभावस्य क्रमत्वात् । स च पदार्थरूप एवेति नापरः कालः । अथादित्यादिगतिरेव कालः । न (।) आदित्यादिस्वरूपव्यतिरेकेण गत्यभावात् । तच्च स्वरूपं  प्रत्यक्षगम्यमेव ।

[1.1.4.4.1,70]

दृष्टतातीतकालत्वं दृश्यता वर्तमानता । भाविता द्रक्ष्यमानत्वमिति कालव्यवस्थितिः ।। ६०९ ।।

[1.1.4.4.1,71]

कथन्तर्हि व्यतिरेकप्रत्ययोयं कालोस्य भावस्येति ।

[1.1.4.4.1,72]

कायः शिलासुतस्यायं व्यतिरेकगतिर्यथा । कालस्य व्यतिरेकित्वं तथा प्रमितिसङ्गतं ।। ६१० ।।

[1.1.4.4.1,73]

तथा चाह लोकः ।

[1.1.4.4.1,74]

कः कालो भवतो जातः सुस्थितत्वादि किन्तव । तत्स्वरूपविशेषस्य प्रश्ने युक्तमिदं वचः ।। ६११ ।।

[1.1.4.4.1,75]

तत इदानीमदृश्यमानमतीतमनागतमित्यर्थतत्त्वं । एवमतीतादिदर्शनं योगिनामिति  अदृश्यमानदर्शनमिति प्राप्तं । तत्र यदि स्वयमदृश्यमानं पश्यतीत्युच्यते । तदा माता  च बन्ध्या चेति प्राप्तं । तस्मादतीतादि पश्यतीति कोर्थः । अन्येनादृश्यमानं पश्यति तद् दृश्यमानतया वर्तमानमेव तावता तदिति न दोषः । अन्यापेक्षया तस्यातीतादित्वं । तस्माद्यत्साक्षात्कृतं तदेवास्तीति नातीतादक्षव्यापारस्तस्य साक्षात्कृतत्वेनास्थित्वात् ।

[1.1.4.4.1,76]

किञ्च तत्कालयोगेन तस्य साक्षात्क्रिया यदा । तदेदानीमसत्त्वेपि तस्यास्तित्वमदुर्घटं ।। ६१२ ।।

[1.1.4.4.1,77]

यद्यपीदानीन्तनकालसम्बन्धो नास्ति । तदातनकालवर्तमानतासम्बन्धस्तु साक्षात्कृतोस्त्येव । ततो वर्तमानार्थग्रहणादतीतादिज्ञानस्यास्त्येव सर्व्वाकारपरिच्छेदवतोध्यक्षता ।  कथन्तर्हि तस्यातीतता । द्रष्टुर्वर्तमानकालसम्बन्धितया ग्रहणात् । अन्यैस्तत्कालसम्बन्धितया  वा ग्रहणात् । योगिना च समाधानादुत्थितेनातीतया व्यवहारात् । अद्यैव योगिना दृष्टं कथमतीतमिति चेत् । नैतदस्ति यतः ।

[1.1.4.4.1,78]

इदानीन्तनकालत्वं द्रष्टुरेवेति गम्यते । अन्यकालः कथं युक्तो नामान्यस्य विशेषकः ।। ६१३ ।।

[1.1.4.4.1,79]

यो हि कर्त्तुः कालः स कथमन्यस्य प्रमेयस्य भवेत् । न खलु कर्कताश्वस्य गोर्युक्ता ।

[1.1.4.4.1,80]

अथ तदा प्रतीयमानः कथमन्यकालः । अन्यकालत्वेन प्रतीतेः । तथाहि ।

[1.1.4.4.1,81]

यस्य यद्रूपससम्वित्तिस्तदा तस्यान्यदापि वा । तद्रूपमेव तद्वस्तु कर्त्तृकालो न तस्य तु ।। ६१४ ।।

[1.1.4.4.1,82]

कालो हि कर्त्तुर्नार्थस्य कालान्तरविशेषणत्वेन प्रतीयमानं कथं कर्त्तुरन्यकालत्वमनुरुध्यते ।  कर्त्ता हि पश्चादन्यकालतां प्रतिपद्यते आत्मनः प्रतीयमानन्तु कालान्तरसम्बन्धितया प्रत्येति  कथं तस्यान्यथा व्यवस्थापनं । किञ्च । कर्त्तुरपि तदा तत्कालतैव प्रतीयते । पश्चादन्यकालतान्यैव तस्य कर्त्तुस्तत्कालतेत्युक्तं । तस्मात्तत्कालतया प्रतीयते तदिति तथास्तित्वं ।  मया तु पुनरद्य प्रतिपन्नं तदिति स्मरणव्यवहारमात्रकमेव न परमार्थः । प्रत्यक्षस्यावृत्तेः ।  तस्मात्सर्व्वाकारेण प्रतीयमानं प्रत्यक्षमेव ।

[1.1.4.4.1,83]

अथापि स्याद् (।) यदि तत्प्रत्यक्षं कथमन्येनागतिः । यस्य हि भावी सुतस्तदनुभूयमानतया  दृष्टस्तेनाप्रतीयमानतायां कथमभ्रान्तता । इदानीं योगिनः प्रतिपत्तिर्न सुतवतः ।

[1.1.4.4.1,84]

तदप्यसत् ।

[1.1.4.4.1,85]

यथा स दृष्टः शरीरादिकालयुक्तस्तथा तस्य न बाधितत्वं ।

[1.1.4.4.1,86]

तत्कालयोगस्तु न तेन दृष्टस्तथा प्रती (ता) वपि नास्ति दोषः ।। ६१५ ।।

[1.1.4.4.1,87]

भाविशरीरादि
		कालसम्बन्धी हि तेनासौ तस्य पुत्रो दृष्टः । स तथा प्रतीतावपि
		न  बाध्यते । तदापि यद्यप्रतीतिस्ततो बाधनं ।

[1.1.4.4.1,88]

अथ यथा तेनाद्य तद् दृश्यते तथान्येनापि योगीतरेण, कस्माददृष्टिस्तस्येति तदप्रतीत्या  बाधनं । तदप्यसारं ।

[1.1.4.4.1,89]

अन्येन दृश्यते दूरे यथान्येनापि किं तथा । अश्वादिकस्य सत्तायामपि सव््र्वैंर्न दर्शनं ।। ६१६ ।।

[1.1.4.4.1,90]

शक्तिरेकस्य यत्रास्ति न परस्यापि तत्र सा । अयोगिनामदृश्यत्वादनागतमिति स्थितिः ।। ६१७ ।।

[1.1.4.4.1,91]

अथापि स्याद् । यद्यनेन दृश्यते । तथापि तत्स्वरूपेण प्रतीयमानं तदा कथमनागतं ।

[1.1.4.4.1,92]

उपलब्धिर्यतः सत्तानुपलब्धेरभावता । उपलब्धेप्यसत्तायां सत्ता नास्त्येव कस्यचित् ।। ६१८ ।।

[1.1.4.4.1,93]

नोपलभ्यमानमेवासदित्यतिप्रसङ्गात् । अथ यत्कालं यदुपलभ्यते तदैव तत्सदिति ।  तदप्ययुक्तं ।

[1.1.4.4.1,94]

पदार्थव्यतिरेकेण न कालः कश्चिदीक्षितः । ग्रीष्मादयः पदार्थास्तु विषया एव केचन ।। ६१९ ।।

[1.1.4.4.1,95]

न खलु कालः कश्चित् विषयविशेषव्यतिरेकेण उपलभ्यते । शीतादीनामादित्यगतिविशेषाणाञ्च ग्रीष्मादिकालत्वात् । तेषाञ्च उपलभ्यत्वे वर्तमानतैव कथमतीतभाविता ।

[1.1.4.4.1,96]

ग्रीष्मादीनामतीतादिविवेको गम्यते कथं । अन्यैरनुपलब्धश्चेद् द्वयो
		र्नास्ति विवेकिता ।। ६२० ।।

[1.1.4.4.1,97]

यद्यपि तदानीमनुपलब्धिस्तथाप्यवर्तमानता तदद्यावर्तमानं
		किमतीतमथानागतमिति  कुतो विवेकः । अत्रोच्यते ।

[1.1.4.4.1,98]

अनुमानं यथावृत्तं तथा तदिति गृह्यतां । प्रत्यक्षमपि तद्वस्तु तथैवेत्यवगच्छति ।। ६२१ ।।

[1.1.4.4.1,99]

यथा तदनुमानमतीतानागतादित्वेन प्रत्येति तथा प्रत्यक्षमपि तेनानुमानेन समुत्थापितं । नहि तदनुमानोत्थापितं प्रत्यक्षमन्यथा प्रत्येति । तस्माद्यथा यत्प्रतीयते तथा तदस्तीत्यवगम्यतां ।

[1.1.4.4.1,100]

नन्वनुमानोत्थापितत्वं प्रत्यक्षस्य क्रमेण प्रतिपत्त्या भाव्यं तथा चानाद्य (न) न्तवस्तुप्रबन्धप्रतिपत्तेरपरिसमाप्तिरिति कथं सर्वज्ञता । नैतदस्ति ।

[1.1.4.4.1,101]

अत्यन्ताभ्यासतस्तस्य झटित्येव तदर्थवित् । अकस्माद्धूमतोवह्निप्रतीतिरिव देहिनां ।। ६२२ ।।

[1.1.4.4.1,102]

न ह्यभ्याससङ्गतसन्तानानां धूमादग्निप्रतीतिः क्रमव्यपेक्षायोगीनी । ततो न क्रमः प्रतीतिरिति न दोषः ।

[1.1.4.4.1,103]

नन्वनादिवस्तुनः कथं प्रतीतिपरिसमाप्तिः परिसमाप्तौ वा कथमनादिता । नैतदस्ति ।

[1.1.4.4.1,104]

वेदोपि यद्यनादिः स्यात् कथमस्मात्प्रतीतयः । अनादौ प्रतिपत्तीनां समाप्तिर्विद्यते नहि ।। ६२३ ।।

[1.1.4.4.1,105]

यदि वेदोऽनाद्यनन्तः कथमतः प्रतीतिः । अनाद्यनन्ततया चेन्न समाप्तिरिति न  किञ्चित् कर्त्तव्यं । यदि हि वेदादन्यदा न प्रतीतिरासीद्भविष्यति वा न वेदः प्रमाणं ।

[1.1.4.4.1,106]

नन्वद्य तावत् प्रतीतिरस्ति । नियोक्ता ममायं वेद इति प्रतीतेः । अन्यदा भवतु मा वा  भूत् । तथाप्यसौ प्रवर्तकत्वात्प्रमाणमेव प्रवर्तकाभिधानात् । नैतदस्ति । यद्ययमर्थोऽन्यदास्य न स्यात् इदानीं कुतः । यदि वेदोऽन्यदा नैतदर्थ इत्याशङ्का । इदानीमपि  प्रमाणमिति न स्यात् पूर्व्ववत् । अथ पूर्व्वमप्येवमेव । ततः परमपि । ततोपि परमिति  न परिसमाप्तिः । तत एकदा सन्देहे परत्राप्यनाश्वास इति न प्रमाणता । अथ पूर्व्वं  सामान्यमेकदैव प्रतीयते । तथा सत्यनुमानमेतत् । ततः सर्व्वाकारानुमाने प्रत्यक्षताप्यव्यवहृतैवेति । ततो नाद्यनन्तस्य प्रत्यक्षेणापि वेदनं । तस्मात् च (।)

[1.1.4.4.1,107]

स्वसन्तानपरिच्छेदे तत्संसर्ग्गि प्रतीयते । तत्संसर्ग्गिप्रतीतौ च परस्यापि प्रतीतितः ।

[1.1.4.4.1,108]

अनन्तवस्तुविज्ञानमेवं सति न दुर्घटं ।। ६२४ ।।

[1.1.4.4.1,109]

तस्मादपरिमितिकार्यकारणभावभेदाभ्यासे सकलकार्यभेदभासनं सकलकार्यभेदभासनं तत्-प्रभावाच्च कारणभेदस्यापीति । अयमुपायाभ्यास उपायः सर्व्वपरिच्छेदस्य (।) अतो दयावान् अवश्यमुपायाभियोगी । वेदस्तु परिज्ञानतोपि स्वर्ग्गापवर्ग्गमात्रवेदने नोपाय इति प्रागेव  प्रतिपादितं ।

[1.1.4.4.1,110]

ननु यदि नामोपायाभ्यासात् समीहितं सर्व्ववेदनं । रागप्रहाणञ्च सम्भवति । तथापि  वासनावैगुण्यादन्यथापि अपदिशेदसमाहितावस्थायां । क्षुदादियोगस्तु व्याघातकारी परार्थस्येति  न वेदादस्य विशेषः । नैतदस्ति ।

[1.1.4.4.1,111]

वेदस्य मूलाभावान्न प्रामाण्यं परमार्थतः । नार्थेन सङ्गतिस्तस्य व्यवहारोप्यमूलकः ।। ६२५ ।।

[1.1.4.4.1,112]

न खल्वनादित्वे वेदस्य प्रथममर्थसम्बन्धपरिग्रहः । व्यवहारस्तु याज्ञिकानाममूलक  एव ततोऽन्धपरम्परैव परं । विकल्पार्थप्रतिभासनमपि संकेतबलात् न च तावतार्थप्राप्तिरन्यत्रापि दर्शंनादिति प्रतिपादितं । अत्र त्वनुमानमूलता । ततो वासनायामपि न दोषः । किञ्च ।

[1.1.4.4.1,113]

बुद्धेश्च पाटवाद्धेतोर्वासनातः प्रहीयते । परार्थवृत्तेः खड्गादेर्विशेषोयं महामुनेः ।। ६२६ ।।

[1.1.4.4.1,114]

पटुप्रबोधस्य सकलमेव सूक्ष्ममपि गुणदोषजातमाभाति । सत्त्वार्थरक्तस्य यदपि  इष्टत्वं पीडाकरं
		ततस्तदभ्यासेन तिरस्करोति । क्षुदादयोपि विपरीतभावनावतामेव  भवन्ति नान्यथा । तथाहि ।

[1.1.4.4.1,115]

यदा जातिस्मरत्वेन पूर्व्वावष्टम्भसङ्गतिः । तदा देवादिभावेन क्षुद्दैन्यादेरसम्भवः ।। ६२७ ।।

[1.1.4.4.1,116]

किञ्च ।

[1.1.4.4.1,117]

त्रिर्भोक्ताभ्यासतः सार्थं
		द्विर्भुंक्तेप्यधिगच्छति । द्विर्भोक्तासकृदेवेति ततः क्षुत्सर्व्वथाऽसती ।। ६२८ ।।

[1.1.4.4.1,118]

यदि तु वस्तुवृत्तमेवैतत् । अभ्याससाधितं न भवेत् । तस्माद् ।

[1.1.4.4.1,119]

अभ्यासमूलकाः सर्व्वे गुणदोषाश्च देहिनां । आत्मायत्तः स चाभ्यासो गुणेष्वेव वरं कृतः ।। ६२९ ।।

[1.1.4.4.1,120]

अत एव चाभ्यासपाटवसङ्गमादेव प्रत्येकबुद्धश्रावकेभ्यो भगवान् विशिष्यते सुगतः ।  नन्वाचार्येण शासनमुपायत्वेन दुःखप्रशमस्य निर्दिष्टं । तथा चोक्तं । प्रयोगो जगच्छासनाच्छास्तृत्वं । ततः कथमुपायाभ्यासः स्यात् । सत्त्यमेतत् । किन्तूपायास  एव शासनं नापरमित्याह ।

[1.1.4.4.1,121]

उपायाभ्यास एवायं तादर्थ्याच्छासनं मतं ।। १३६ ।।निष्पत्तेः प्रथमं भावात् हेतुरुक्तमिदं द्वयं ।

[1.1.4.4.1,122]

न खलु मुख्यं शासनमभिमतं किन्तूपायाभ्यास एव । कथं तादर्थ्यात् । भवति हि  तदर्थे तच्छब्दः । तद्यथेन्द्रार्था स्थूणेन्द्रशब्दवाच्या । तदर्थत्वं कुतस्ततोभावात् । उपायाभ्यासबुद्धिपाटवाभ्यां शासनं निवर्तते । कुत एतज्ज्ञायते(।) तदाह । "हेतुरुक्तमिदं द्वयं" । तत्र हेतुराशयप्रयोगसम्पत् । आशयो जगद्धितैषिताप्रयोगो जगच्छाशनाच्छास्तृत्वं । हेतुरुक्तमेतदित्यपि  कुतः । प्रथममुक्तेरेव नहि मुख्यस्य सुगतत्वे हेतुत्वं । तस्मादुपायाभ्यास एव शासनं नान्यदित्यवगन्तव्यं । एवमुपायाभ्यासात्सुगतो भवति भगवान् ।</div>

{1.1.4.5}



〈(५) सुगतत्वात् भगवान् प्रमाणम्〉


[1.1.4.5,1]

किन्तत्सुगतत्वमित्याह ।

[1.1.4.5,2]

हेतोः प्रहाणं त्रिगुणं सुगतत्वं अनिःश्रयाद् ।। १४० ।।दुःखस्य शस्तं नैरात्म्यदृष्टेस्तद्युक्तितोपि वा ।

[1.1.4.5,3]

"आत्मात्मीयग्रहकृतः स्नेहः संस्कारगोचरो" हेतुः । तस्य हेतोः प्रहाणं त्रिगुणं प्रशस्तत्वात् अपुनरावृत्तेः निःशेषप्रहाणञ्चेति । प्रहाणमभाव आत्मात्मीयग्रहादेः । तस्याभावस्य  दुःखनिःश्रयाभावात् प्रशस्तत्वं । आत्मात्मीयग्रहे तु तीर्थ्यानां दुःखस्य प्रहाणं । हेतोर्दुःखसङ्गतं । आत्मात्मीयग्रहे हि निःसन्दिग्धं दुःखमास्ते । तदेव प्रहाणं । कुतो नैरात्म्यदर्शनादेव ।  दर्शनहेयक्लेशप्रहाणं दर्शनादेव । युक्तितो वा । युक्तिरभ्यासो भावना भावनाहेयस्य क्लेशराशेः ।  अथवा युक्तिर्योगः । परस्परसङ्गताद्वैतं । अद्वैतदृष्टितोपि वा । एकदा पुद्‌गलनैरात्म्यादथवा  धर्म्मनैरात्म्यात् । सर्व्वथानैरात्म्यदर्शनान्न दुःखाश्रयणमिति । एवं तावत्प्रशस्तता गुण एकः ।  अपुनरावृत्तिगुणस्तु द्वितीयः । कासावपुनरावृत्तिरित्याह ।

[1.1.4.5,4]

पुनरावृत्तिरित्युक्तौ जन्मदोषसमुद्भवौ ।। १४१ ।।आत्मदर्शनबीजस्य हानादपुनरागमः ।

[1.1.4.5,5]

जन्मनः सम्भवो दोषाणां च पुनरावृत्तिः । निर्दोषावस्था रागाद्यभावात् । पुनरनुत्पत्तिश्च  जन्माभावः । मोक्षनगरगमनं । दोषभावे जन्मनश्च पुनरावृत्त इत्युच्यते । ते च दोषा आत्मदर्शनाभावान्न पुनरुत्पद्यन्ते । आत्मदर्शनबीजोद्धरणात् । जन्म च क्लेशाभावात् न सम्भवति ।  ततो पुनरागमः । "क्लेशकर्म्मोद्भवं जन्मेति" पश्चात्प्रतिपादयिष्यते । आत्मदर्शनाभावाच्च  कुतः क्लेश इत्याह ।

[1.1.4.5,6]

आत्मोपकारस्मरणादुपकारिणिरागिता । अपकारस्मृतौ द्वेषो मोह आत्मादिदर्शनं।। ६३० ।।

[1.1.4.5,7]

आत्मनि उपकारिण्यपकारिणि च रागद्वेषौ तावात्माभावान्न स्तः । आत्मदर्शनन्तु़  मोहः । स नैरात्म्यभावात्साक्षादेव निवर्तते । अद्वैतदर्शने तु सुतरामेव रागनिवृत्तिर्विषयाभावात् ।

[1.1.4.5,8]

ननु नैरात्म्यदर्शंनं फलं निवर्तकमात्मदर्शनस्य विपरीतत्वादिति चेत् । परस्परं  समानं विपरीतत्वं । ततो निवर्त्तितं नैरात्म्यदर्शनेनात्मदर्शनं निवर्तकमपीति नापुनरावृत्तिस्ततोऽशेषनिवृत्तिरपि नास्येव । न चान्यः शेषः पुनरावृत्तेः ।

[1.1.4.5,9]

अत्रेदमुच्यते ।

[1.1.4.5,10]

तद्भूतभिन्नात्मतयाऽशेषमक्लेशनिर्जरं ।। १४२ ।।कायवाग्बुद्धिवैगुण्यं मार्गोक्त्यपटुतापि वा ।

[1.1.4.5,11]

तस्य नैरात्म्यदर्शनस्य सद्भूतत्वात् । विपरीतत्वाच्च । तद्विपरीतत्वादात्मदर्शनस्य ।  भूतमभूतस्य निवर्तकं वैपरीत्येन वैपरीत्यमात्रं । भिन्नात्मकञ्च । न चात्मदर्शनं भिन्नात्मकं ।  आत्माभावात् परमार्थतः अभूतत्वादात्मनः । शेषः तर्हि कः पुनः । पुनरावृत्त्यभावात् अपरः ।  अत्रोच्यते । कायवाग्बुद्धिवैगुण्यं ।

[1.1.4.5,12]

ननु क्लेशकृतस्य क्लेशाभावे कुतः सम्भवः । नाक्लेशनिर्जरमपि वासनामात्रसङ्गमात्  वृषलीवादवत् । मार्ग्गस्यानेकप्रकारनिरुक्त्यपाटवं । तस्य तर्हि शेषस्य हानं कुतः ।  नैरात्म्यादपरिहीणस्य नापरः परिहाणिहेतुः । न च यावद्व्ुद्धिस्तावद्दोषहानं । उक्तेर्वितर्कविचारपुरःसरत्वात् भ्रान्त एव सर्वंवित् प्राप्तः । अत्राह ।

[1.1.4.5,13]

अशेषहानमभ्यासाद्; उक्त्यादेर्दोषसंक्षयः ।। १४३ ।।नेत्येके व्यतिरेकोऽस्य सन्दिग्धाव्यभिचार्य्यतः ।

[1.1.4.5,14]

अभ्यासो हि बुद्धिपाटवकृत (स्त) तो वासना परिहीयत इत्युक्तं । न चोक्तिमात्रेणेष्टः  रागादिसाधनोक्तेर्व्यतिरेकस्य विपक्षाभावलक्षणस्य । सन्देहादतोस्य सन्दिग्धव्यतिरेकित्वादगमकत्वं । विकल्पे वा साध्ये वचनं । व्यभिचार्य्यत्यन्ताभ्यासाद्वितर्कमन्तरेणापि वचनवृत्तेः ।  आवेधसामर्थ्यात् वचनं प्रवर्तत एव । उक्तं च ।

[1.1.4.5,15]

सर्वासवविकल्पस्य नास्त्यध्यक्षाद् विवेकिता । न चास्पष्टावभासित्वादेव शब्दः प्रवर्तते ।। ६३१ ।।

[1.1.4.5,16]

प्रत्यक्षदृष्टेस्तम्भादावपि शब्दप्रवर्तनात् । अयं स्तम्भ इति प्राप्तमन्यथास्याप्रवर्तनं ।। ६३२ ।।

[1.1.4.5,17]

न चास्पष्टावभासित्वमत्र ज्ञानस्य लक्ष्यते । तथान्यत्रापि शब्दानां प्रवृत्तिर्न निवार्यते ।। ६३३ ।।

[1.1.4.5,18]

तस्माद्वचनेपि न दोषवानिति सिद्धं ।

[1.1.4.5,19]

नन्वन्यतः क्षयाभावो दोषाणामिति कथं दोषाभावः । नहि दोषक्षयाभावहेतुर्न दृष्ट  इति । नहि दोषक्षयाभावहेतुर्नास्ति
	      वा । अत्रोच्यते । अदृष्टं
	      कथमिव परिकल्प्यते ।

[1.1.4.5,20]

अक्षयित्वञ्च दोषाणां नित्यत्वादनुपायतः ।। १४४ ।।उपायस्यापरिज्ञानादिति वा परिकल्पयेत् ।

[1.1.4.5,21]

न नाम परिकल्पना यथा कथञ्चिदवतरन्ति । अपितु निबन्धनालोचनसोपानपद्धतिसम्भवात् । यद्येते दोषा नित्याः स्युः स्यादक्षयः प्रयत्नेपि । नहि प्रयत्नशतेनापि नित्यं क्षयमुपनेतुं पार्य्यते । अथोपायः क्षये नास्ति नोपलभ्यते । तथाप्यक्षयः । न चैतत् त्रयमपि ।

[1.1.4.5,22]

हेतुमत्त्वाद्विरुद्धस्य  हेतोरभ्यासतः क्षयात् ।। १४५ ।।हेतुस्वभावज्ञानेन तज्ज्ञानमपि साध्यते ।

[1.1.4.5,23]

हेतुमतो हि प्रागभावात् न नित्यत्वं । हेतोर्विपक्षस्य यदाभ्यासस्तदा क्षय इति नानुपायता । हेतुविपक्षस्य दोषक्षयोपायत्वात् । नापि तस्यापरिज्ञानं । हेतुस्वभावस्य आत्मात्मीयाकारत्वस्य ज्ञानात्तद्विपरीतविपक्षज्ञानमिति । योहि यद्विपरीतः स तद्विपक्षस्तद्यथा वायोस्तैलं । स्निग्धोष्णत्वात् शीतरुक्षस्य । प्रभावादिविशेषाद्वाह्यं । बाह्यस्याविपक्षेपि । नैरात्म्यदर्शनस्तु आत्मदर्शनविरुद्धमित्यविप्रत्तिपत्तिरेव ।<div label="1.1.4.6" level="4" n="6">

〈(६) तायित्वाद् भगवान् प्रमाणम्〉


{1.1.4.6.0}



[1.1.4.6.0,1]

यद्यपि सुगतत्वं भगवतस्तथापि स्वार्थसम्पत्तिमात्रकादसौ कथं परेषां प्रमाणं । अविपरीतार्थप्रकाशनेंन हि प्रमाणं । न विपरीतस्य । नाप्यप्रकाशनेन । नैतदस्ति । करुणावशादुपायाभ्या (सा) च्च तायिता भगवतः । कस्ताय इत्याह ।

[1.1.4.6.0,2]

तायः स्वदृष्टमार्ग्गोक्तिर्वैफल्याद्वक्ति नानृतं ।। १४६ ।।दयालुत्वात् परार्थं च सर्वारम्भाभियोगतः ।

[1.1.4.6.0,3]

वेदे हि न केनचिद् दृष्टं येन तायसम्भवः । प्रतिभासमात्रकमूलकं । यस्य च सुगतत्वं  तस्य नाभिलषणीयमस्ति किञ्चित् । ततो वैफल्यान्नानृतं वक्ति । दयावत्त्वादुपायाभ्यासः  परार्थमेव कृतः । ततो न वितथाभिधाने हेतुरस्ति । ततः कारणाभावात् प्रयोजनाभावाच्च  न वितथाभिधानं । करुणायोगादाक्षेपाद् अभ्यासेनोत्कर्षस्य नानभिधानमिति । ततस्तायी सुगत इति प्रमाणं । स्वदृष्टस्य मोक्षमार्गस्याप्रकाशनासम्भवात् । ननु स्वदृष्टमार्गोक्तिरिति न तावता तायः । अन्यथा सर्व्वे तीर्थकराः प्रमाणं । स्वदृष्टमार्गोक्तेरथ तेषां  मार्ग्गकथनमेव, तन्न भवति । तस्यामार्ग्गत्वात् । अत्रापि तर्हि कथं समाश्वासः । उक्तमत्र  नैरात्म्यदृष्टेस्तद्युक्तितोपि वा । युक्तिपरिदृष्टोयं मार्ग्ग इति । तेषान्तु न नैरात्म्यदृष्टिर्नापि युक्तिरिति । न ते प्रमाणं । न च तेषां स्वदृष्टता परस्परविरोधादुपदेशस्य ।<div label="1.1.4.6.1" level="5" n="1">

〈(I) तायः चतुःसत्यप्रकाशनम्〉


{1.1.4.6.1.0}



[1.1.4.6.1.0,1]

भगवांस्तु (।)

[1.1.4.6.1.0,2]

ततः प्रमाणं तायो वा चतुःसत्त्यप्रकाशनं ।। १४७ ।।

[1.1.4.6.1.0,3]

अथवा चतुःसत्यप्रकाशनं तायो नापरं । यद्यपि वे दा न्ते शून्यताप्रकाशनमस्ति ।  ततोप्यात्मनः
		सद्भावात् अमार्ग एवासाविति चतुरार्यसत्त्यदर्शनमेव ताय इत्यसाधारणार्थवचनता भगवत एव । ततः सत्त्यताभावादयमेव तायी । युक्तिरहितोपि एष मार्गो मातृसंस्कारवदुपशमहेतुरिति नापरानिर्दिष्टो मार्गं: । कतमानि तान्यार्यसत्यानि । दुःखं  समुदयो निरोधो मार्ग्ग इति । एतन्नाम्नापि भवत्युद्वेगः । यथा मूत्रमार्ग इति न तु वराङ्गमिति । तन्न ।<div label="1.1.4.6.1.1" level="6" n="1">

〈(चत्वारि आर्यसत्त्यानि)〉
<div label="1.1.4.6.1.1.1" level="7" n="1">

〈(क) दुःखसत्त्यम्〉


{1.1.4.6.1.1.1.1}



〈(a) संस्कारिणः स्कन्धा दुःखम्〉


[1.1.4.6.1.1.1.1,1]

दुःखं संसारिणः स्कन्धा रागादेः पाटवेक्षणाद् ।अभ्यासान्न यदृ/?/च्छातोऽहेतोर्जन्मविरोधतः ।। १४८ ।।

[1.1.4.6.1.1.1.1,2]

ननु रागोऽभिमतवराङ्गनालिङ्गनाङ्गतया सुखहेतुत्वात्सुखमेव । द्वेषोपि वैरिनिराकरणकारणं सुखस्य (।) मोहस्तु सत्कायदृष्टिलक्षणोऽहंकारमानसमददर्पहेतुः	 सुखस्य  कारणमिति सुखमेव । रागद्वेषाद्याधारभूताः शरीरादयोपि तथैवेति न दुःखं नामास्ति । यदपि  क्षुधादि दुःखं तदपि तृप्तिसुखस्य महतो हेतुः । ततो न दुःखसत्त्यं नामास्ति इति व्यर्थिकैव  भगवतो देशनेति न तायिता । न सम्यगेतत् । यतस्ते ।

[1.1.4.6.1.1.1.1,3]

संसारवर्त्मसंसर्ग्गपरिश्रान्त्या सुखक्षताः । स्कन्धा एव महादुःखमविद्यात्वन्यथेक्षते ।। ६३४ ।।

[1.1.4.6.1.1.1.1,4]

यदुक्तं रागादयः सुखहेतव इति । तत्रोच्यते ।

[1.1.4.6.1.1.1.1,5]

अभ्यासहेतुको रागः सुखञ्च तदनन्तरं । नतु स्वभावतोऽभ्यासभावाभावानुवृत्तितः ।। ६३५ ।।

[1.1.4.6.1.1.1.1,6]

यदि खलु रागादयो यदृच्छयोत्पद्येरन् । नित्या वा भवेयुः । सुखम्वा तदायुक्तं । यदात्वभ्यासादेव ते तत एव पाटवादिदर्शनात् ततोऽभूतपरिकल्पनमात्रं । ततोऽभ्यासपरित्याग  एव ज्यायान् । बालक्रीडाभ्यासवत् । ततो न परमार्थतः सुखं । चित्ताभिरतिलक्षणञ्च सुखं ।  अभ्यासात्संसारधर्म्मनिवृत्त्या वा वरं  तत्त्वाभ्यास एव कुतः । सुखमप्यभ्यासादेवेष्टं । वरमौदासीन्यमेव । एवञ्च सति सकलमेवेदं दुःखपीडितस्य सुखमाभाति । तद्वरं रागादिपीडानुदयो न पुनारागादिसद्भावोऽङ्गनालिङ्गनं ।

[1.1.4.6.1.1.1.1,7]

विधाय न ब्रणं कश्चित् तत्पीडोपशमात् सुखं । पुनर्वाञ्छति सद्बुद्धिरबुद्धिस्तु तथा सति ।। ६३६ ।।

[1.1.4.6.1.1.1.1,8]

तत्त्वेऽभिरमते बुद्धिर्यदि सा न विकारिणी । ततः सुखमसंक्लिष्टं नित्यमेव प्रवर्तते ।। ६३७ ।।

[1.1.4.6.1.1.1.1,9]

अतत्त्वेऽभिरतौ चेत् स्यात् निवृत्तौ तत्सुखं कुतः । तत्त्वस्याव्यतिवृत्तौ तु सुखमप्यनिवर्तकं ।। ६३८ ।।

[1.1.4.6.1.1.1.1,10]

तस्माद्यत्किञ्चित्संसारसुखं तत्सर्वं परमार्थतो दुःखमेव । तथाहि । 

[1.1.4.6.1.1.1.1,11]

यथा रागादिदुःखस्य सुखहेतुत्वमीक्ष्यते । सुखस्यापि तथा दुःखहेतुत्वमिति गम्यतां ।। ६३९ ।।

[1.1.4.6.1.1.1.1,12]

यथा खलु क्षुदादिदुःखं तृप्तिसुखस्य हेतुस्तथा सुखमपि व्यपगमेऽत्यन्तदुःखस्य हेतुः ।  तेन सुखं दुःखहेतुत्वात्सुखमेव तन्न भवति । एवञ्च सति सिद्धमेतत् । "दुःखं संसारिणः स्कन्धा"
		      रागादिपाटवं त्वभ्यासादिति यतश्चाभ्यासादतः । पूर्व्वपूर्व्वसजातीयतथाभूतकारणहेतुकमिति संसारित्वमपि सिद्धं ।

[1.1.4.6.1.1.1.1,13]

ननु नाभ्यासाद्रागोदयोऽपि तु यथाकथंचिदेवान्यतो वा हेतोस्ततः पारमार्थिका एवामी  सुखादयः । ततो न दुखं संसारिणः स्कन्धाः (।) यथा वा सुखादयोऽभ्यासात् तथा दुःखादयोपि न 
		      परमार्थत इति सुखमेव संसारिणः स्कन्धा इति । नैतदपि साधीयो नयदृष्ट्याऽतोऽहेतोर्न जन्म  युक्तमाकाशादेरिव । न चान्यहेतुकाः सुखादयोऽभ्यासात्पाटवयोगात् । न चापि दुःखं कश्चिदभ्यस्यति येन दुःखमाभ्यासिकं भवेत् । अपि तु ।

[1.1.4.6.1.1.1.1,14]

सुखादयो यदाभ्यासात् प्रवृत्तोपचयात्मकाः । तदभावे भवेद् दुःखं दुःखाभ्यासस्तु न क्वचित् ।। ६४० ।।

[1.1.4.6.1.1.1.1,15]

न खलु दुःखं ममास्त्विति कश्चिदभ्यस्यति । सुखार्थितया सकलस्य सकल एव  प्रवृत्तेः । ततः सुखं प्रयत्नसाध्यं । दुःखं तु तदभावात् प्रकृत्यैव नतु विपर्ययः । ततो  दुःखमपि सुखाभ्यासेनैव कृतं ततः सुखमेव निवर्तयितव्यं । परमार्थतस्तु । दुःखमपि  नास्त्येव । तदपि तत्रोत्त्रासभावनात एव । ततस्तत्रोत्त्रासभावनातो दुःखं (।) ततस्तदभावात्  तत्रैव दुःखेऽदुःखा सुखे वा सुखबुद्धिः, न तु परमार्थतः । तस्मात्सुखं भावनानीतं दुःखहेतुरेव ।  यदि तन्न स्यात् दुःखमपि न भवेदेव । सुताभिष्वङि्ग/?/णः पुत्रमरणे दुःखसम्भवः ।  सुतजन्मनि तस्यैव सुखं । न परमार्थतः ।

[1.1.4.6.1.1.1.1,16]

प्रार्थनीययोः वियोगस्तु कस्यचित् नास्ति शाश्वतः ।

[1.1.4.6.1.1.1.1,17]

सुखं संसारिभिः सर्वं दुःखायैव विवद्धर्यते ।। ६४१ ।।

[1.1.4.6.1.1.1.1,18]

दुःखं सम्बद्धर्य सम्बद्धर्य सुखप्राप्तिर्न युक्तिभाक् । प्रक्षालनाद्धि पङ्कस्य दूरादस्पर्शनं वरं ।। ६४२ ।।

[1.1.4.6.1.1.1.1,19]

अथैवमेव सकलं सुखमन्यन्न विद्यते । नरकादिदशा दुःखपरिहारः कथं मतः ।। ६४३ ।।

[1.1.4.6.1.1.1.1,20]

नारकादपि किं दुःखाद्विद्यते न सुखोदयः । महतोपि यतो दुःखादन्यदुःखेपि सत्सुखं ।। ६४४ ।।

[1.1.4.6.1.1.1.1,21]

अथवा दुःखमिह संस्कारदुःखतालक्षणं सुखमपि तद्धिपर्ययादात्मादिलक्षणं । तन्न (।)  परामर्थतोपि त्वभ्यासात् तथा तथात्मादिव्यवस्थापनात् । तन्मूलकाश्च रागादयः(।)तत  एवाभ्यासान्नान्यथा । परमार्थस्य हेतोरभावादभ्यासोपि यदि न हेतुरहेतुता न चाहेतोर्जन्येति युक्तम् ।

{1.1.4.6.1.1.1.2}



〈(b) रागादीनां वातादिदोषजत्वनिरासः〉


[1.1.4.6.1.1.1.2,1]

अथापि स्यात् (।) नाभ्यासजा रागादयः किन्तु वातादिजाः । तथा हि वातप्रकृतेर्मोहः  (।) पित्तप्रकृतेर्द्वेषः । कफप्रकृते राग इति । मूलदोषवदारोपि दोषो वातादिज एवेर्ष्यादिकः  (।) वातादयश्च परमार्थतः एव सन्ति ततः करणादुत्पत्तेः पारमार्थिका रागादयः । तदप्यसत् ।

[1.1.4.6.1.1.1.2,2]

व्यभिचारान्न वातादिधर्म्मः प्रकृतिसङ्कराद् (।)अदोषश्चेत् तदन्योपि धर्म्मः किन्तस्य नेक्ष्यते ।। १४८ ।।

[1.1.4.6.1.1.1.2,3]

योहि यस्य हेतुः स तन्न व्यभिचरति । धूम इवाग्निं । यदि महामोहादयो वातादिधर्म्माः ततस्तद्व्यभिचारिणो न स्युः । न चैवम् (।) अतो विपर्ययः । अथ वातप्रकृतेरन्यापि  रागजनिका प्रकृतिरस्ति । द्वेषजनिका च । ततो रागद्वेषौ (।)तेन प्रकृतिसंकरान्न व्यभिचारः । तदप्यसत् ।

[1.1.4.6.1.1.1.2,4]

धर्मस्तस्य तदन्योपि नास्ति किं हेतुसम्भवे । कार्य्यं तस्य न चेदस्ति हेतोर्भावगतिः कुतः ।। ६४५ ।।

[1.1.4.6.1.1.1.2,5]

तदेव यदि तत्कार्यमन्यत् कार्यं कुतो भवेत् । तत एवेति चेदन्यत् कस्मात् तद्भावतो न तत् ।

[1.1.4.6.1.1.1.2,6]

अन्यतो यदि तत्कार्यं सैवेयं व्यभिचारिता ।। ६४६ ।।

[1.1.4.6.1.1.1.2,7]

तस्माद् यदि वातादिधर्म्माव्यभिचारो न स्यात् । अन्यप्रकृतेरपि तत्प्रकृतिकल्पनायां  कार्यमपि कल्पनीयं । कार्यमदृष्टं न कल्प्यत इति प्रकृत्यन्तरमपि न कल्पनीयं । यथा कार्य्यतः  कारणपरिकल्पना तथाऽप्रतिबद्धसामर्थ्यात् कारणतः कार्यस्यापि । अथाऽप्रतिबद्धसामान्यकारणं नास्ति । दृष्टमपि कारणाभावेन कार्यं स्यात् । तस्य तत् कारणमेव वां मा भूत् । किंच ।

[1.1.4.6.1.1.1.2,8]

कारणं दृष्टमुत्सृज्य यद्यदृष्टस्य कल्पना । कफस्य रागहेतुत्व न स्यादन्यः प्रकल्प्यतां ।। ६४७ ।।

[1.1.4.6.1.1.1.2,9]

अथापि स्यात् । यो य एव दृश्यते स स एव रागादेर्हेतुः । ननु सर्वतो दृश्यते रागादिस्तत् किं सर्वो हेतुः । एवमेतदेवमेव दृष्टत्वादिति चेत् । असदेतद् यतः ।

[1.1.4.6.1.1.1.2,10]

न सर्वधर्म्मः सर्वेषां समरागप्रसङ्गतः ।रूपादिवददोषश्चत् तुल्यं तत्रापि चोदनं ।। १४९ ।।

[1.1.4.6.1.1.1.2,11]

आधिपत्यं विशिष्टानां यदि तत्र न कर्म्म/?/णां ।

[1.1.4.6.1.1.1.2,12]

सर्वधर्म्मत्वेहि रागादीनां सर्वस्य प्राणिनः केनचिद् भवितव्यं । ततो य एव कश्चित्  कफादिषु सम्भवी स एव रागाद्याश्रय इति समरागादिप्रसङ्गः । इत्याह ।

[1.1.4.6.1.1.1.2,13]

सर्वप्रकृतिधर्म्मत्वे रागादीनां समीहिते । अशक्ताप्रकृतिर्नास्ति कुतः कार्यासमानता ।। ६४८ ।।

[1.1.4.6.1.1.1.2,14]

यदा हि रागादयः सकलप्रकृतिभाविन इष्यंते । तदा कफादिप्रकृतिस्तदुत्कर्षापकर्षेपि  रागादिहेतुरिति समरागादिता निवारयितुमशक्या ।

[1.1.4.6.1.1.1.2,15]

अथ सर्वप्रकृतित्वेपि विशेषान्तरस्य भावात् न समरागता(।)तदा तर्हि सविशेषः सर्वहेतुर्न भवतीति न सर्वधर्म्मः । अथापि सकलकफादिप्रकृतिहेतुत्वात् सर्व्वधर्म्मा रागादयः ।  तेषामेवावान्तरपरिणतिविशेषात् न समरागादिता । तदपि यत्किञ्चित् । यतः ।

[1.1.4.6.1.1.1.2,16]

यथा यः परिणामस्य विशेष उपलभ्यते । तम्यापि व्यभिचारित्वमिति सम्यग्विदर्शितं ।। ६४९ ।।

[1.1.4.6.1.1.1.2,17]

योहि परिणतिविशेषो यतो हेतो रागादिहेतुरुपलब्धः । स एव यदा द्वेषादिहेतुरपीतिव्यभिचारस्तदा सर्व्वधर्मप्रतिपादने सकलविशेषहेतुतापि प्रतिपादिता । सकलरागादिविशेषाणामिति समरागादिता परिस्फुटैव । ततः परिणतिविशेषादित्ययुक्तो/?/ हेतुः ।  तस्यापि  सकलरा(गा)दिविशेषहेतुत्वात् ।

[1.1.4.6.1.1.1.2,18]

अथ कार्यविशेष उन्नीयमानः परिणतिविशेषो दृष्ट एव रागाद्यसङ्करहेतुः (।)  तदप्ययुक्तं । यतः ।

[1.1.4.6.1.1.1.2,19]

अदृष्टवह्निदर्धूमो यः स न स्यादग्निहेतुकः । प्रदेशस्यैव कश्चित् स विशेषो धूमकारणं ।। ६५० ।।

[1.1.4.6.1.1.1.2,20]

बह्निप्रदेशे धूमश्चेत् न विशेषोऽपरस्य च । ततो विशेषरहितान्न धूमोऽन्यत्र सम्भवी ।। ६५१ ।।

[1.1.4.6.1.1.1.2,21]

यद्यदृष्टेरपि सर्वदा विशेषः कार्यदर्शनमात्रकात् परिकल्प्यते । सर्वत्र तर्हि प्रतिनियतकार्यकारणभावो विशीर्यते । अथ तत्र विशेषपरिकल्पना न क्रियते । दृष्टस्य वह्नेः  परिकल्पनेन बाधनात् । अत्रापि तर्हि दृष्टोऽभ्यासः परिकल्प्यतां । न परिणतिविशेष  परिकल्पना युक्ता ।

[1.1.4.6.1.1.1.2,22]

ननु भूतहेतुका रूपादयः इष्यन्ते । अथ भूतविशेषे विशिष्यन्ते एतदपि भवत एव चोद्यं  नास्माकं । कर्म्माधिपत्यस्य विशेषहेतुत्वात् । अन्यथा तेषामपि पक्षीकरणात् । न  तैरनेकान्तः ।

[1.1.4.6.1.1.1.2,23]

विशेषेपि च दोषाणामविशेधाद; असिद्धता ।न विकाराद्विकारेण सर्वेषां न च सर्वजाः ।। १५१ ।।

[1.1.4.6.1.1.1.2,24]

कारणे वर्त्तमाने च कार्यहानिन/?/ युज्यते ।तापादिष्विव रागादेर्विकारोपि सुखादिजः ।। १५२ ।।

[1.1.4.6.1.1.1.2,25]

यदुक्तं अन्यहेतुसद्भावेपि यदन्यकार्यदर्शनं तस्य विशेषसद्भावात् अदृष्टविशेषकल्पनापि (।) अत्रोच्यते । भवतु नाम कार्यान्तरं विशेषोन्यस्तत्रेपि । यदा तु पुनः फलोत्कर्षस्तदा हेतूत्कर्षात् कार्यस्योत्कर्षः कथं निवार्यः । तत्रापि तदन्यस्य विशेषस्यभावादिति  चेत् । एवं तर्हि स विशेषः कारणं न भवतीति कार्यंकारणग्रहणं कुतः । न च दृश्यस्यादृष्टविशेषता युक्ता । तस्मात् ।

[1.1.4.6.1.1.1.2,26]

तद्विशेषात् विशेषस्य ग्रहणे कार्यताग्रहः । ततश्चेन्न विशेषोस्ति कुतः कार्यादिताग्रहः ।। ६५२ ।।

[1.1.4.6.1.1.1.2,27]

ननु विशेषादित्यसिद्धो हेतुः । पित्तोत्कर्षे तद्दु खपीडितस्य द्वेषोत्कर्षात् नास्त्यसिद्धता । सर्वेषामेव कफादीनामुत्कर्षपीडया द्वेषसम्भवात् । न भवत्यपि प्रकृत्यामन्दद्वेषस्येति चेत् । पित्तोद्रेकेपि समानमेतदित्यवाच्यं । अथ सर्वजत्वं
		      तदपि न युक्तं । न च  सर्वजा इत्युक्तत्वात् ।

[1.1.4.6.1.1.1.2,28]

किञ्च यदि नामापरो विशेषो नास्ति । तथापि तद्विशेषकृतविशेषो माभूत्कार्यस्य तु  हानिः कुतः । यतः । कारणवृद्धौ कार्यस्य बृद्धिरेव युक्ता न हानिः । अन्यथा तस्य न  कारणत्वमित्युक्तं यथा तापादयः पित्तादिवृद्धौ वृद्धिमन्तः ।

[1.1.4.6.1.1.1.2,29]

ननु रागस्य बृद्धिर्बृद्ध्यद्रव्योपयोगे कफसद्भावादुपलभ्यत एव । नैतदस्ति । द्वेषस्यैव व्याधिपीडया भावात् । सुखादिजो हि रागादिर्न कफदिभावी । सुखञ्च कस्यचित्  कथञ्चिदुपलब्धमान्तरवासनाप्रबोधात् । ततो न रागादय दोषेभ्य इति युक्तं ।

[1.1.4.6.1.1.1.2,30]

ननु यद्यपि श्लेष्मोत्कर्षे न रागः । तथापि न तावता हेतुरसौ वैषम्यजदुःखप्रतिबद्धशक्तिकत्वात् । न च योऽन्यप्रतिबन्धेन न जनयति । स न हेतुः । सर्वस्यैवाहेतुत्व  प्रसङ्गात् । अत्राप्युच्यते ।

[1.1.4.6.1.1.1.2,31]

वैषम्यजेन दुःखेन रागस्यानुद्भवो यदि ।वाच्यं केनोद्भवः साम्यान् मदवृद्धिः स्मरस्ततः ।। १५३ ।।

[1.1.4.6.1.1.1.2,32]

रागी विषमदोषोपि दृष्ट साम्येपि नापरः ।क्षयादसृक्‌स्रुतोप्यन्ये नैकस्त्रीनियतो मदः ।। १५४ ।।

[1.1.4.6.1.1.1.2,33]

ते नैकस्यां न तीव्रः स्यात् अङ्गरूपाद्यपीति चेत् ।न सर्वेषामनेकान्तान्न चाप्यनियतो भवेत् ।। १५५ ।।

[1.1.4.6.1.1.1.2,34]

अगुणग्राहिणोपि स्यादङ्गं सोपि गुणग्रहः ।यदि सर्वां गुणग्राही स्याद्धेतोरविशेषतः ।। १५६ ।।

[1.1.4.6.1.1.1.2,35]

यदवस्थो मतो रागी न द्वेषी स्याच्च तादृशः ।तयोरसमरूपत्वात् नियमश्चात्र नेक्ष्यते ।। १५७ ।।

[1.1.4.6.1.1.1.2,36]

यदि कफादिसाम्याद्विरुद्धव्याध्यसम्भवे मदस्य शुक्रापरनाम्नोऽभिवृद्धिस्ततः स्मरोरागापरव्यपदेशभागी । एवं सति विषमदोषः सुरतक्षतजोऽत्यन्तस्त्रीसेवापरो रागी न स्यात्  शुक्रक्षयतः । शुक्रस्य सर्वस्त्रीषु साधारणत्वात् नैकस्त्रीनियता रागिता भवेत् । तेन  समानमदभावात् एकस्यां तीव्रता रागस्य न स्यात् ।।

[1.1.4.6.1.1.1.2,37]

अथ विषयस्यापि कारणत्वं स्त्रियः । तद्रूपादिविशेषाविशेषो यतो रूपाद्यपि कारणमेव । तथाहि

[1.1.4.6.1.1.1.2,38]

रूपातिशयपाशेन विवशीकृतमानसाः । स्वां योषितं तिरस्कृत्य कामिनो योषिदन्तरे ।। ६५३ ।।

[1.1.4.6.1.1.1.2,39]

कदाचिदुपचारस्य हेतुना रागितां प्रति । न मदः केवलो रागकरणं नियमस्ततः ।। ६५४ ।।

[1.1.4.6.1.1.1.2,40]

तस्मादेकस्यां तीव्रतासहकारिसद्भावादपरत्र न तथेति न दोषः । नैतदपि साधीयो यतः ।

[1.1.4.6.1.1.1.2,41]

सर्वत्र व्यभिचारस्य दर्शनान्नैव हेतुता । रूपादिकस्य रूपेण हीनायामपि रागतः ।। ६५५ ।।

[1.1.4.6.1.1.1.2,42]

उपचारस्य भावाच्चेत् रूपं तर्हि न कारणं । उपचारविहीनायामपि रूपस्य सम्भवात् ।। ६५६ ।।

[1.1.4.6.1.1.1.2,43]

रागस्तदुपचारोपि रागहेतुर्न युज्यते । द्वयेनापि वियुक्तायां क्वचिद्रागस्य दर्शनात् ।। ६५७ ।।

[1.1.4.6.1.1.1.2,44]

न सर्वहेतुः सर्वेषां समरागप्रसङ्गतः ।

[1.1.4.6.1.1.1.2,45]

अथानियतहेतुतैवेष्यते । तदप्ययुक्तं । न चाप्यनियतस्ततो भवतीति युक्तं । एकस्यां  नियतो रागो रूपग्रहणलालसस्य अतर्कितोपनतायां विरूपायां रागपीडितस्य न प्रवर्तकः  स्यात् । किञ्च । मदस्य रागहेतुत्वेऽगुणग्राहिणोपि रागो भवेत् । अथ गुणग्रहणमपि अङ्गं ।  तथा सति सर्वो गुणग्राही प्रसङ्गः । सर्वस्य गुणहेतोर्भावात् । अथ गुणभावमात्रान्न गुणग्रहणं ।  कुतस्तर्हि गुणग्रहणं । यदि निर्विषयं गुणग्रहणं अनादिवासनात इत्यभ्यासादेव रागादय इति  प्राप्तं । अपि च यस्यामवस्थायामवस्थितस्य रागस्तदवस्थस्य द्वोषो न स्यात् । रागद्वेषयोरसमत्वेन विरुद्धप्रकृतित्वात् । न च तद्विरुद्धप्रकृतौ व्यवस्थितस्य तद् भवति । अथ न भवत्येव  तदप्ययुक्तं । नियमश्चात्र नेक्ष्यते ।

[1.1.4.6.1.1.1.2,46]

अथवा । यदि द्वयोरपि सा प्रकृतिस्तदा द्वयोरपि समानताप्रसङ्गः । एवमेवेति चेत् ।  न(।)एतन्नियमस्यादृष्टेः । न ह्यत्र समानकालतानियमेक्षणं । अथ यथा पित्तप्रकृत्यवस्थितस्य  स्वेदादयः कदाचित् न सर्व्वदा । तथा रागादयोपीति । तदसत् ।

[1.1.4.6.1.1.1.2,47]

तेजः संसर्ग्गजः स्वेदः तदभावे भवेन्न सः ।। ६५८ ।।

[1.1.4.6.1.1.1.2,48]

रागादीनान्तु रूपादिकारणादपरं न तत् । तद्भावे हेतुसाकल्याद्रागादि/?/र्नास्ति नास्तिता ।। ६५९ ।।

[1.1.4.6.1.1.1.2,49]

अथान्तरोपकारकृतवासनासमागमतो नियमविपर्ययस्तथा सति वासनैव रागादिकारणं ।  रागस्याप्युकारभावनाभावात् । अथापि स्यात् । यस्यापि वासनाभेदादुत्पद्यन्ते रागादयः ।  तस्यापि कथमयं न दोष इत्याह ।

[1.1.4.6.1.1.1.2,50]

स्वजातिवासनाभेदप्रतिबद्धप्रवृत्तयः ।। १५८ ।।यस्य रागादयस्तस्य नैते दोषाः प्रसङ्गिनः ।

[1.1.4.6.1.1.1.2,51]

रागादयो हि यदा वासनाबलाद् भवंति तदा यस्य यत्र जन्मान्तरसङ्गता वासना तत्रैव  तस्य प्रबोधः कथञ्चित् कदाचित् केनचित् हेतुनेति । वासनानियमे रूपादीनां रूपाद्यपेक्षिता नास्तीति न प्राक्तनदोषावकाशः ।

{1.1.4.6.1.1.1.3}



〈(c) रागादीनां भूतधर्मत्वनिरासः〉


[1.1.4.6.1.1.1.3,1]

मा भूवन् वातादिधर्म्मा रागादयो भूतधर्मा भविष्यन्तीत्याह ।

[1.1.4.6.1.1.1.3,2]

एतेन भूतधर्मत्वं निषिद्धं निश्रयस्य च ।। १५६ ।।

[1.1.4.6.1.1.1.3,3]

निषेधान्न पृथिव्यादिनिश्रिता धवलादयः ।

[1.1.4.6.1.1.1.3,4]

य आह भूतानां पृथिव्यादीनां एते धर्म्मास्तथाहि । पृथिव्यम्बुभूयस्त्वे रागोऽनलवाय्वोर्द्वेषः । अब्बाय्‌वोर्मोह इति । तदपि निषिद्धं । सर्वत्रानैकान्तात् । तथा चोक्तं । यदवस्थो  मतो रागीत्यादि(।)आश्रयाश्रयिभावश्च निषिद्धः । अनाश्रयात्सदसतोरित्यादिना ।

[1.1.4.6.1.1.1.3,5]

ननु यथा धवलादयो महाभूतनिश्रिताः तथा रागादयोपि । तदाह । न पृथिव्यादिनिश्रिताः धवलादयः । यदि पृथिव्यादिनिश्रिताः स्युः । तदा भूतेभ्यो रूपादिव्यतिरेकाभ्युपगमो भूतमात्राभ्युपगमं बाधते । नहि भूतमात्राभ्युपगमे आश्रयाश्रयिभावः । यदि भूताश्रितं ज्ञानं तदा तत्त्वबहुत्वप्रसङ्गः । अव्यतिरेके भूतानामैकतैव विज्ञानाव्यतिरेकात् ।

[1.1.4.6.1.1.1.3,6]

ननु भूतान्युपादाय रूपादय इत्युपगमे आश्रयप्रतिषेधविरोधः । नाश्रयार्थ उपादायार्थोपि तु हेत्वर्थंः/?/ । तदाह ।

[1.1.4.6.1.1.1.3,7]

तदुपादाय शब्दश्च हेत्वर्थः स्वाश्रयेण च ।। १६० ।।

[1.1.4.6.1.1.1.3,8]

अविनिर्भागवर्त्तित्वाद् आश्रयाऽयुक्तमन्यथा ।

[1.1.4.6.1.1.1.3,9]

नाश्रयार्थ उपादायार्थः । अपि तु हेत्वर्थस्तथाहि ।

[1.1.4.6.1.1.1.3,10]

हेतोः समानकालत्वं न कार्येंणावगम्यते । समानकालयोर्नास्ति कार्यतादिविनिश्चयः ।। ६६० ।।

[1.1.4.6.1.1.1.3,11]

ततो वाधाराधेयभावः ।

[1.1.4.6.1.1.1.3,12]

भवतु वा समानकालयोरेवाश्रयाश्रयिभावः कार्यकारणभावो वा । तथापि स्वाश्रयेणाविनिर्भागवर्तवनात् । तथाहि ।

[1.1.4.6.1.1.1.3,13]

आश्रयाश्रयिभावेन रूपादेर्नियमो यदि । अविनिर्भागवर्त्तित्वमेतेषामिति गृह्यतां ।। ६६१ ।।

[1.1.4.6.1.1.1.3,14]

यदि तयोराधाराधेयभावस्तदाधेयाभावे तदाधारस्य विनाशोऽविनाशे वा पश्चादिव  पूर्वमति नाघारता । ततोऽविनिर्भागवर्त्ती रागादिरपि प्राप्तः । न च रूपादिव्यतिरेकेण महाभूतरूपं नामास्तीति पराभ्युपगमेनैव इदमुच्यते । न च रागादीनामविनिर्भागवृत्तिः कस्यचित्कदाचिद् भावात् ।

[1.1.4.6.1.1.1.3,15]

मदादिशक्तेरिव चेत् विनिर्भागो न वस्तुनः ।। १६१ ।।शक्तिरर्थान्तरं वस्तु नश्येन्नाश्रितमाश्रये ।

[1.1.4.6.1.1.1.3,16]

तिष्ठत्यविकले याति, तत्तुल्यं चेत् न भेदतः ।। १६२ ।।भूचेतनयोर्भिन्नप्रतिभासावबोधतः ।

[1.1.4.6.1.1.1.3,17]

सुरासवादेर्द्रव्यस्याश्रिता मदशक्तिर्विनिर्भागेन
		      वर्तते । स्थिते द्रव्ये निवृत्तेः  पश्चाच्च भावात् । तथाहि । कषायमधुरद्रव्यसम्भवे प्राग्भाविनी शक्तिराविर्भवत्येव ।  पुनरप्यपगच्छति ।

[1.1.4.6.1.1.1.3,18]

न चानाश्रितरूपासौ तथात्त्वेन प्रतीतितः । रागादयोपि तद्वत्स्युर्दैहमेव समाश्रिताः ।। ६६२ ।।

[1.1.4.6.1.1.1.3,19]

तदप्ययुक्तं । शक्तेरर्थान्तरत्वाभावान्नहि शक्तिरर्थान्तरभूता भूताद् द्रव्यस्य शक्तिरिति व्यतिरेकव्यपदेशो व्यपदेशिवद्भावाच्छिलापुत्रकशरीरमित्यादिवत् । यथा चैवं तथा  प्रतिपादयिष्यते ।

[1.1.4.6.1.1.1.3,20]

ननु पावकादीनां यदि नास्ति शक्तिरन्या तदा मन्त्रतन्त्रादीनां कस्य प्रतिबन्धो  न तावत्पुरुषस्यान्यत्र दाहात् । शक्तिप्रतिषेधे तु तस्याप्रतिषेध इत्यन्यस्य दाहः । तदसत् ।

[1.1.4.6.1.1.1.3,21]

शक्तेरपि निषेधेऽयं विभागः कथमाप्यते । नहि सापि क्वचिन्नास्ति क्वचिदस्तीति शक्यते ।। ६६३ ।।

[1.1.4.6.1.1.1.3,22]

बहृत्वे ननु शक्तीनां विभागः किमसम्भवी । शक्तिस्तद्दाहिका नास्ति तदन्या तु न वार्यते ।। ६६४ ।।

[1.1.4.6.1.1.1.3,23]

दाह्यस्यैवाथवान्यत्त्वं क्रियते तो न दह्यते । अन्येन दह्यतेऽन्यत्र शक्तरेप्रतिबेधतः ।। ६६५ ।।

[1.1.4.6.1.1.1.3,24]

न सदेतत् ।

[1.1.4.6.1.1.1.3,25]

तावत्यः शक्तयस्तस्य भावस्य कुत आगताः ।

[1.1.4.6.1.1.1.3,26]

ताभिः किम्वास्य कर्त्तव्यं येन तासामपेक्षणं ।। ६६६ ।।

[1.1.4.6.1.1.1.3,27]

नासावपेक्षते भावः कारणादेव तास्तथा । कार्य्याणि च विभागेन न स्युस्त श्चेन्न शक्तयः ।। ६६७ ।।

[1.1.4.6.1.1.1.3,28]

नहि शक्त्य (ा) वहुत्वेन कार्य्य नानात्वसम्भवः । दहनादिविभागेन दहनादेर्यदीक्षते ।। ६६८ ।।

[1.1.4.6.1.1.1.3,29]

तन्न स्यादेकरूपस्य वह्नयादेः सम्भवो न वा । सम्भवे सर्वदाह्यत्वं तदभावे न कस्यचित् ।। ६६९ ।।

[1.1.4.6.1.1.1.3,30]

एकस्य भावाभावौ च संस्तो न युगपत् क्वचित् ।

[1.1.4.6.1.1.1.3,31]

तदपि न परिहर्त्तव्यं ।  यतः ।

[1.1.4.6.1.1.1.3,32]

यथैककारणादेव नानाशक्तिर्भवत्यसौ । नानाकार्योपि किं नेष्टः किमदृष्टं प्रकल्प्यते ।। ६७० ।।

[1.1.4.6.1.1.1.3,33]

कार्य्यनानात्वदृष्टेश्च नानाशक्तिप्रकल्पना । यदि तान्येव सन्त्वत्र स्वभावनियमोऽस्य सः ।। ६७१ ।।

[1.1.4.6.1.1.1.3,34]

जातः स्वकरणादीदृग् येन मन्त्रादिसंयुतः । विभागात् कार्य्यकरणे समर्थः शक्तयो वृथा ।। ६७२ ।।

[1.1.4.6.1.1.1.3,35]

वंचकः सर्वदहनो विनामन्त्रेण कारणात् । स एव कस्यचिद्दाहसमर्थो मन्त्रसंयुतः ।। ६७३ ।।

[1.1.4.6.1.1.1.3,36]

दाह्यद्रव्यस्य तद्रूपं येन तेन न दह्यते । अन्येन दह्यते तस्य स्वहेतोरेव सम्भवात् ।। ६७४ ।।

[1.1.4.6.1.1.1.3,37]

इति शक्तिनिषेधेन नाश्रयाश्रयिसम्भवः(ा) ततः स दृष्टो दृष्टान्तः प्रकृतस्य न साधकः ।। ६७५ ।।

[1.1.4.6.1.1.1.3,38]

अतो वस्त्वेव तन् नश्यति । न त्वाश्रितं तिष्ठत्यविकल एवाश्रयेऽपगच्छति ।

[1.1.4.6.1.1.1.3,39]

अथापि स्याद् (ा) अत्रापि भूतचेतनयोरेवमेव भवेत् । अत्र परिहारः । भूतचेतेनयोर्भेदात् । न खलु चेतनानां शक्तिवद्भूताव्यतिरेकः । एतदेव कुत इति चेत् । भिन्नप्रतिभासावबोधात् ।

[1.1.4.6.1.1.1.3,40]


		      प्रतिभासभेदः सर्व्वत्र वस्तुभेदस्य साधकः । भेदसिद्धेरुपायो हि न कश्चित्
		      पर ईक्ष्यते ।। ७७६ ।।

[1.1.4.6.1.1.1.3,41]

भिन्नेन्द्रियभिन्नप्रतिपत्तृग्राह्यत्वेपि यद्यभेदावभासिता ।

[1.1.4.6.1.1.1.3,42]

तदा तत् कथमेवं प्रतिपत्तिर्हि भेदिका प्रतिभासरूपा न प्रतिपत्तिकारणभेदः । अथ  कारणभेदात् प्रतिपत्तेरपि भेदः । स एव तर्हि प्रतिपत्तिभेदो भेदको व्यर्थकमपरं । तत्र च  भिन्नः प्रतिभासोऽन्तःसातादिरूपेण संवेदनं विज्ञानस्य नोष्णादिरूपेण
		      ग्राह्यतयाऽर्थस्य । अथान्तः  स्प्रष्टव्यविशेषरूपा एव सुखादयः तेनान्तःसंवेदनरूपा ।

[1.1.4.6.1.1.1.3,43]

योहि यत्र स्थितो भावः स तथैवानुभूयते । दूरादूरादिभेदेन यथा वृक्षादिवेदनं ।। ६७७ ।।

[1.1.4.6.1.1.1.3,44]

अन्तःस्प्रष्टव्यविशेषो हि न दूरं भाति । तेनासावात्मैकदेशतया
		      न्तःशरीरस्य स्थितेर्न बाह्यवृक्षवदनुभूयते । न न्याय एष ।

[1.1.4.6.1.1.1.3,45]

यदि स्प्रष्टव्य एवासौ तस्य केन प्रवेदनं । अन्येन वेदने भिन्नवेद
		      नत्वं प्रसक्तिमत् ।। ७७८ ।।

[1.1.4.6.1.1.1.3,46]

अथ स्ववेदनं तस्य न महाभूतरूपता । स्वविद्रूपं किमन्येन
		      तथैव न
		      विभाव्यते ।। ७७९ ।।

[1.1.4.6.1.1.1.3,47]

उदरान्तर्ग्गततत्त्वाच्चेत् अन्तःस्पर्शोस्तु वेदनं ।

[1.1.4.6.1.1.1.3,48]

यो ह्यन्तरवयवस्पर्शी तस्य वेदनप्रसङ्गः । बहिरा
		      लिङ्गनस्पर्शोपि सुखरूप एव ।

[1.1.4.6.1.1.1.3,49]

द्वयोरन्योन्यसंस्पर्शे द्वयोरप्यस्तु वेदनं । पर
		      रूपं परो वेति नात्म
		      रूपं कथं परः ।। ७८० ।।

[1.1.4.6.1.1.1.3,50]

अथ परैः स्पृश्यमानं तदेवात्मरूपं सुखीभवति । तथा सति परेण तथा प्रतिपत्तिप्रसङ्गः ।  परस्य सर्व्वाकारप्रतिपत्तेरिति चेत् । यद्येकोसावर्थः कथं न सर्वाकारप्रतिपत्तिः । अथानेकः  प्रतिपरमाणु भिद्यते । तथा सति सुखपरमाणुभेदे सुखवद् दुःखे
		      कस्यचित्प्रतिपत्तिः सुखादेः  स्यात् । न परसुखस्य लेशोपि विद्यते । स्वयं च प्रतिसंविदितानामेकस्यैव प्रतिपत्तिरिति  समानानुभवौ स्त्रोपुंसौ स्यातां । सर्वप्रवेदनेऽनेकपरमाणुप्रवेदनप्रसङ्गः ।

[1.1.4.6.1.1.1.3,51]

अथ परस्परसंसर्गो विभागाभावात् । न (।)तद्‌व्यतिरेकेण संसर्ग्गाभावात् । भावे  वा विवेकप्रतिपत्तिरनिवारिता स्यात् । संसर्ग्गाद्विवेकाप्रतिपत्तिरिति चेत् । नहि  तर्हि तेषां स्वरूपप्रतिपत्तिरिति भिन्नाभूतेभ्यश्चेतनाभेदेन भासनात् । अथैक एवावयवी  तथा सति परस्यापि तथा प्रतिपत्तिः । अथ परः सर्वात्मना प्रतिपत्तुमशक्तः । न तर्हि तस्य  रूपं प्रतीयते । भ्रान्तिरेवैषा भ्रान्तिरप्यन्तःस्प्रष्टव्यविशेषरूपैव । ततः परेण तथा  प्रतीयेत । एकं स्प्रष्टव्यमपरं यदि तत्र सुखादिकं । परेणैकप्रतीतिश्चेत् सुखाद्यन्यत(:)तथा  सति । तस्माद् ।

[1.1.4.6.1.1.1.3,52]

भूतचेतनयोर्भिन्नप्रतिभासावबोधतः । विरुद्धधर्म्माभ्यासेन
		      स्वभावस्यास्ति भिन्नता ।। ६८१ ।।

[1.1.4.6.1.1.1.3,53]

परेण स्पृश्यमानस्य सुखभावो यदीष्यते । वस्तुत्वेनैव किन्तस्य स्पृश्यमानस्य सा स्थितिः ।। ६८२ ।।

[1.1.4.6.1.1.1.3,54]

कान्तत्वे न स हेतुश्चेत् कान्तत्वं किमिदं मतं । स्वभागधेयतः कश्चित् कस्यचित् कान्ततः परः ।। ६८३ ।।

[1.1.4.6.1.1.1.3,55]

कर्म्मैव भाग्यशब्देन व्यवहारपथ स्थितं । उपकाराविशेषस्तु नेह जन्मनि दृश्यते ।। ६८४ ।।

[1.1.4.6.1.1.1.3,56]

एवमव्यतिरेकेपि चेतनाया व्यवस्थितः । परलोकः परेणात्र बहुना जल्पितेन किं ।। ६८५ ।।

[1.1.4.6.1.1.1.3,57]

यदि वा कान्तता तस्य करणादुपजायते । परेणापि प्रतीयेत न चेत् विज्ञानमेव तत् ।। ६८६ ।।

[1.1.4.6.1.1.1.3,58]

प्रतिपत्तृशरीरान्तर्ग्गता साथ प्रकल्प्यते । बहिःप्रतीयमानासौ शरीरान्तर्ग्गता कथं ।। ६८७ ।।

[1.1.4.6.1.1.1.3,59]

रूपावभासनस्यापि परेणाप्रतिपत्तितः । स्वसंवेदनरूपस्य भूतेभ्यः स्याद् विभिन्नता ।। ६८८ ।।

[1.1.4.6.1.1.1.3,60]

सविकल्पकेऽन्यत्र
		      वा परेण न प्रतीयते । ततः स्वसम्वेदनं ज्ञानमेव तत् ।

[1.1.4.6.1.1.1.3,61]

अथ परशरीरान्तर्गतमिति न वेद्यते । परशरीरस्याप्यवेदनप्रसङ्गः ।

[1.1.4.6.1.1.1.3,62]

शरीरान्तर्गतत्वे च केवलस्य कथं गतिः । अन्धकारस्थितस्यान्यविषयस्य विकल्पने ।। ६८९ ।।

[1.1.4.6.1.1.1.3,63]

विकल्पेन विना वेत्ति शरीरं चेतनं विना । सहोपलम्भनियमो नात एकत्वसाधकः ।। ६९० ।।

[1.1.4.6.1.1.1.3,64]

अथापि स्यात् (ा)भवतु भिन्नं तत् । अथापि देह एव तस्य कारणमतः सुखादयो  न वासनाप्रतिबद्धजन्मानः ततः पारमार्थिकाः । देहोपि शुक्रादेरतो न परलोकः । इहलोक  परम्परयैव परिसमाप्तेरतो न संसारित्वमित्याह ।

[1.1.4.6.1.1.1.3,65]

अाविकारञ्च कायस्य तुल्यरूपं भवेन्मनः ।। १६३ ।।रूपादिवद् विकल्पस्य कैवार्थपरतंत्रता ।

[1.1.4.6.1.1.1.3,66]

यदा हि कायः कारणं स्वभावो रागादीनां तदा देहविकारात्
		      प्राक् तुल्यरूपमेव  मनो भवेत् । कारणस्य स्वभावस्य चाश्रयस्य तुल्यत्वात् । अन्यथाश्रयाश्रयिभावस्य कार्यकारणभावस्य चायोगात् । अन्वयव्यतिरेकाननुविधानात् । नहि शरीरगता रूपादयो देहसमानतायामसमानाः । अथापरापरविषयसमवधानाभिधीयमानविशेषतायामदोषः । तदपि न युक्तं ।  मनोविज्ञानस्य सुखादेश्च कैवार्थपरतन्त्रता । वासनाप्रबोधमात्रत उत्पत्तेरित्युक्तं ।

[1.1.4.6.1.1.1.3,67]

अनपेक्ष्य यदा कायं वासनाबोधकारणं ।। १६४ ।।

[1.1.4.6.1.1.1.3,68]

ज्ञानं स्यात्
			कस्यचित् किञ्चित् कदाचित्
			तेन किञ्चन ।

[1.1.4.6.1.1.1.3,69]

कायकारणत्वे हि पूर्वको दोषः । यदा तु पुनः कायकारणमनपेक्ष्य
		      वासनाबोधकारणं किञ्चिदपेक्ष्य ज्ञानं कस्यचित् मनोविज्ञानमभ्युपगम्यते जन्मवत् । तदा तेन कारणेन  किञ्चन ज्ञानं स्यादविकृतेपि देहे नतु देहकारणत्वे । तस्माद्विज्ञानादेव विज्ञानं न देहादिति  संसारित्वं  (ा)

[1.1.4.6.1.1.1.3,70]

हेत्वम्तरमप्याह ।

[1.1.4.6.1.1.1.3,71]

अविज्ञानस्य विज्ञानानुपादानाच्च सिध्यति ।। १६५ ।।

[1.1.4.6.1.1.1.3,72]

विज्ञानशक्तिसम्बन्धादिष्टश्चत् सर्ववस्तुनः ।एतत्सां ख्य पशोः कोऽन्यः सलज्जो वक्तुमी/?/हते ।। १६६ ।।

[1.1.4.6.1.1.1.3,73]

अदृष्टपूर्वमस्तीति तृणाग्रे करिणां शतं ।यद्रूपं दृश्यतां जातं तद्रूपं प्राङ् न दृश्यते ।। १६७ ।।

[1.1.4.6.1.1.1.3,74]

शतधा विप्रकीर्ण्णेपि हेतौ तद्विद्यते कथं ।

[1.1.4.6.1.1.1.3,75]

विज्ञानवैगुण्यावैगुण्याभ्यामुत्तरविज्ञानवैगुण्येतरदर्शनान्नियमेन तद्विकारानुवर्तनात् । विज्ञानोपादानरहिताद्देहान्न विज्ञानमिति
		      सिद्धयति परलोकः । रागादीनाञ्च युगपदुत्पादप्रसङ्गाच्च ।

[1.1.4.6.1.1.1.3,76]

अथापि स्यात् । यद्यपि विज्ञानादेव विज्ञानं तथापि न परलोकः सिध्यति । सर्वस्य  वस्तुनो विज्ञानशक्तियोगात् । न च तथाभूताऽनारब्धकार्या शक्तिः परलोकः । नन्वेतत्सांख्यमतं
		      कुतो भवतः सकलतार्किकचूडारत्नाभिमानिनः
		      सांख्यपशुरेव एवं वक्तुं समीहते,  य आगमैकशरणोऽनपत्रपः । सलज्जस्तु, नैवं अदष्टपूर्वं हि तृणाग्रे करिणां शतं । न  सां ख्या दन्यस्य वचनगोचरः सत्त्वेन । तथाहि ।

[1.1.4.6.1.1.1.3,77]

दध्यादीनां हि यद्रूपं प्राक् तद्‌दृष्टं न पार्यते । शतधाविप्रकीर्य्यापि हेतुं तत्रास्ति तत्कथं ।। ६९१ ।।

[1.1.4.6.1.1.1.3,78]

रूपान्तरेण यदि तत्तदेवास्तीति मा रटीः । विज्ञानादन्यरूपस्य भावे तद्विद्यते कथं ।। ६९२ ।।

[1.1.4.6.1.1.1.3,79]

यदि मात्रादिविज्ञानादुपादानात्तदिष्यते । तस्य संस्कारसाद्‌गुण्यमनुवर्त्त्येत सर्वथा ।। ६९३ ।।

[1.1.4.6.1.1.1.3,80]

अथापि पुत्रे पित्रादेः
		      संस्कारो यदीष्यते । नानन्तरस्य सर्वत्र संस्कारस्यानुवर्तनं ।। ६९४ ।।

[1.1.4.6.1.1.1.3,81]

तस्माद्विज्ञानात् स्वसन्तानवर्त्तिनो विज्ञानमिति सिद्धः परलोकः ।

[1.1.4.6.1.1.1.3,82]

किञ्च ।

[1.1.4.6.1.1.1.3,83]

रागाद्यनियमोपूर्वप्रादुर्भावे	प्रसज्यते ।। १६८ ।।

[1.1.4.6.1.1.1.3,84]

यदि परलोको न स्यात् तदापूर्वसत्त्वप्रादुर्भावः तथा सति रागादीनां न नियमः स्यात्  वीतरागोपि कश्चित् स्यात् । यदा तु जन्मान्तरादागतिस्तदा तृष्णैव कारणं मतः
		      प्राणिनो  जन्मनः(ा)ततो न जन्मी वीतरागः । रागादिकमन्तरेण जन्माभावात् ।

[1.1.4.6.1.1.1.3,85]

भूतात्मतानतिक्रान्तेः सर्वो रा(गा)दिमान् यदि ।

[1.1.4.6.1.1.1.3,86]

अथापि स्यात् (ा) भूतात्मता
		      रागादिहेतुः सा च नापैति ततः कारणवैकल्याभावात् न  रागादिवैक्ल्यं । यद्येवमत एव हेतोः ।

[1.1.4.6.1.1.1.3,87]

सर्वः समानरागः स्यात् भूतातिशयतो न चेत् ।। १६९ ।।

[1.1.4.6.1.1.1.3,88]

तथा हि भवेत्सर्वः समानरागो यदि परस्परं भूतानामतिशयो न स्यात् । अस्ति  च
		      ततो न सकलः समानरागः । यद्येवं ।

[1.1.4.6.1.1.1.3,89]

भूतानां प्राणिताभेदेप्ययं भेदो यदाश्रयः ।तन्निर्ह्रासातिशयवत् तद्भावात् तानि हापयेत् ।। १७० ।।

[1.1.4.6.1.1.1.3,90]

यदुक्तं रागाद्यनियम इत्यत्र परेण भवत्येव वीतरागः पृथिव्यादिसंघातः । अथ  प्राणिनो वीतरागता भवेत् कस्यचित् न । प्राणिनो यथाऽप्राणिता न भवेत्
		      तथा वीतरागतापीति चोद्यं यद्येवं । यथा प्राणिता न विशिष्यते, तथा रागितापीति सर्वःसमानरागो भवेत् । प्राणितावत् । यदि वा कश्चित्प्राणी कश्चिदन्यथा । तथा रागीतरो वा  स्यात् । अथ प्राणिताऽभिन्ना रागादयो भिन्नास्तदा यतः कारणाद् भूतातिशयत्वाद्भेदः तथा  निर्ह्रासातिशयमन्तरेऽत्यन्तापचयोपीति वीतरागः स्यात् ।

[1.1.4.6.1.1.1.3,91]

अथापि स्यात्(ा) यद्यपि तदतिशेयनिर्ह्रासवत् कारणं । तथापि रागादिहेतोः तुल्यात्मता न क्षीयते । अत्रोच्यते ।

[1.1.4.6.1.1.1.3,92]

न चेद्भेदेपि रागादिहेतुतुल्यात्मताक्षयः ।सर्वत्र रागः सदृशः स्याद् हेतोः सदृशात्मनः ।। १७१ ।।

[1.1.4.6.1.1.1.3,93]

यदि हिं रागादिहेतोर्या समानता सा न हीयते । ततो रागस्य सामान्यमेव हेतुः ।  सामान्यहेत्वर्थे च रागकार्यस्य समानता सदृशात्मनो हेतोः । कार्यमपि सदृशार्थकमिति  युक्तं । यदि तु हेतुसमानत्वे कार्यमसमानं तारतम्ययोगात् । तदा तस्य तत्कार्यमेव न  भवेत् । तदन्वयव्यतिरेकानुविधानाभावात् । तस्माद्यत्र तारतम्यं तत्रात्यन्तमभावोपि  अपकर्षतारतम्यभावात् धवलादिगुणवत् समानत्वाद्वा न प्रच्यवेत । किं कारणं ।

[1.1.4.6.1.1.1.3,94]

नहि गोप्रत्ययस्यास्ति समानार्थभुवः क्वचित् ।तारतम्यं पृथिव्यादौ प्राणितादेरिहापि वा ।। १७२ ।।

[1.1.4.6.1.1.1.3,95]

गोप्रत्ययो हि समानात्मनः सम्भवति । अथ प्राणितां प्रति न विशेषः । भूतानां  रागादीनपि । विशेषे कश्चिद्...........। तद्रूपव्यावृत्तेरन्यतोपि वा न चासौ तारतम्ययोगी भवति, गौर्गोतरो गोतम इति लोकायत दर्शंनापेक्षया पृथिव्यादौ प्राणी प्राणीतरः  प्राणितम इति । तस्मात्समानहेतोः समानत्वमपकर्षे त्वत्यन्तमुच्छेदोपि ।

[1.1.4.6.1.1.1.3,96]

औष्ण्यस्य तारतम्येपि नानुष्णोऽग्निः कदाचन ।तथेहापीति चेत् नाग्नेरौष्ण्याद्भेदनिषेधतः ।। १७३ ।।

[1.1.4.6.1.1.1.3,97]

अस्त्येवेहाग्नेरौष्ण्यस्य तारतम्यं न च सर्वात्मनौष्ण्यमसम्भवि तथापि न रागादीनां  तद्वदेव सर्वथा सम्भवाभावो न रागादीनां कायाद् व्यतिरेकात् । नात्रौष्ण्यादग्नेर्भेंदः । औष्ण्यस्यैवाग्निव्यपदेशात्
		      यद्यौष्ण्यं न स्यादग्निरेवासौ न भवेत् । न तु रागाद्यभावे भूतमेव तन्न भवति । यदि तु भूतसंघातोऽन्यो धर्मी तस्य धर्म्म औष्ण्यं परिकल्प्यते । तदा तस्य उष्मावस्थायामुच्छेद एवौष्ण्यस्य । अथ ज्वालायाधर्मित्वं परिकल्प्यते । औष्ण्यं धर्मः स च तत्र  न विच्छिद्यते तारतम्येपीति, परस्य परिहारः । सोप्ययुक्तः ।।

[1.1.4.6.1.1.1.3,98]

मन्त्रतन्त्रादिसामर्थ्यात् ज्वालौष्ण्येन विना भवेत् ।

[1.1.4.6.1.1.1.3,99]

मणेर्ज्वाला विनैवौ
		      ष्ण्यं दृश्यते तत् न युक्तिमत् ।। ६९५ ।।

[1.1.4.6.1.1.1.3,100]

ज्वालाया न च धर्मित्वमौष्ण्यं प्रत्यविमुक्तितः ।

[1.1.4.6.1.1.1.3,101]

ज्वालादिवर्ण्णसंस्थानं तद्धि नौष्ण्यस्य सम्भवात् ।। ६९६ ।।

[1.1.4.6.1.1.1.3,102]

न तस्या धर्मिता युक्ता तेन नैतन्निदर्शनं ।

[1.1.4.6.1.1.1.3,103]

ज्वाला नौष्ण्यं विना नौष्ण्यं ज्वाला विना भवति । तेन न सा धार्मितया युक्ता । न  चात्यन्तमवियोगे ज्वालातदौष्ण्ययोर्द्धर्मधर्मिभावः । तेन सविशेषणो हेतुः ।

[1.1.4.6.1.1.1.3,104]

तारतम्यानुभविनो यस्यान्यस्य सतो गुणाः ।ते क्वचित् प्रतिहन्यन्ते तद्भेदे धवलादिवत् ।। १७४ ।।

[1.1.4.6.1.1.1.3,105]

यस्यान्यस्य गुणाः सन्तस्तारतम्यमनुभवन्तः (न) ते
		      क्वचित् प्रतिघातवन्तः । यथा  घटादिषु
		      धवलादयः । ननु धवलादिरूपव्यतिरेकेण क इवापरः पटादिः । येन तस्यान्यस्य सतो धवलादीनामुच्छेदः । सत्त्यमेतत् । तथापि स्पृश्यरूपा घटादयो
		      न वर्णविशेषरूपाः । तदभावे पटस्य
		      भावात् । तेनान्यस्येत्ययमर्थः । यस्य सन्तानेनानुवर्तमानस्य  य उच्छेदधर्म्माण उदयधर्म्माणश्च ते अत्यन्तमुच्छेदधर्म्माणोपि यथा धवलादय इति  वाक्यार्थः ।

[1.1.4.6.1.1.1.3,106]

अथवानग्नित्वेनुवर्तमाने औष्ण्यस्योदयव्यययोः तारतम्येपि । न चैवं रागादीनामुच्छेदसद्‌भावात् शक्तेरनुच्छेद इति चेत् । न(ा) शक्तेरर्थान्तरत्वात् । न(ा) रागादय एव  शक्तिः । शक्तेरपि क्वचिदुच्छेददृष्टेः । अत एवाह ।

[1.1.4.6.1.1.1.3,107]

रूपादिवत् न नियमस्तेषां भूताविभागतः ।तत्तुल्यञ्चेत् न रागादेः सहोत्पत्तिप्रसङ्गतः ।। १७५ ।।

[1.1.4.6.1.1.1.3,108]

न खलु रूपरसादिवदविभागिनो भूतेभ्यो रागादयः तदभावेपि भूतानां भावात्, न तु  रूपाद्यभावे । अथ तत्राप्येवमेव । तदप्यसत् । रागादीनां शरीरेण सहोत्पत्तिप्रसङ्गात् ।  भूतेभ्यो
		      न विशिष्टता । रूपावभासनमपि
		      न च रागादीनां देहसहभाविता सर्वदा ।  न च महाभूतत्वमात्रवादिनो रूपादीनां भूतेभ्योऽन्यत्त्वं । तत्त्वबहुत्वप्रसङगात् । ततोऽविनिर्भागभागी सहोत्पादः । विषयहेतुकत्वात् ।

[1.1.4.6.1.1.1.3,109]

विषयासन्निधाने कदाचिदभावोपीति चेत् । तन्न ।

[1.1.4.6.1.1.1.3,110]

विकल्प्यविषयत्वाच्च विषया न नियामकाः ।सभागहेतुविरहाद्रागादेर्नियमो न वा ।। १७६ ।।

[1.1.4.6.1.1.1.3,111]

सर्व्वदा सर्वबुद्धीनां जन्म वा हेतुसन्निधेः ।

[1.1.4.6.1.1.1.3,112]

न खलु विषयान्वयव्यतिरेकानुविधानप्रसङ्गतत्‌सन्ताना
		      रागादयः । तदभावेपि  भवनानुभवात् । सभागहेतुश्च नेष्यते । ततो न रागादीनां तदभावात्
		      कदाचिदनुत्पत्तिः ।  ततोऽनियमेनैकैकरागादिसहभावी देहः स्यात् । अथवा सर्व एव रागादयो देहसहभाविनो  भवेयुः । सर्वेषां हेतोर्देहस्य सन्निधेः । अथ देहस्य परिणतिविशेष एव तादृशो येन न रागादिसहभावः । यद्येवं ।

[1.1.4.6.1.1.1.3,113]

कुतः परिणतिस्तस्य तादृशी येन तु तथा । यतः कुतश्चिदिति चेन्न भवेदपिं सर्वदा ।। ६९७ ।।

[1.1.4.6.1.1.1.3,114]

अदर्शनेन नैवं चेत् न स्यात् कश्चित् सहेतुकः । अनग्नेरपि धूमः स्यात् सर्वतः किन्न सम्भवः ।। ६९८ ।।

[1.1.4.6.1.1.1.3,115]

तस्य काचित्परिणतिरिति वक्तुं हि शक्यते । अहेतोरपि भावस्य देशादिनियमो भवेत् ।। ६९९ ।।

[1.1.4.6.1.1.1.3,116]

दृश्यते नियमो नेति वक्तुं तत्रापि शक्यते । दृष्टमात्रपरिष्वङ्गः क्रियते यदि सर्वथा ।। ७०० ।।

[1.1.4.6.1.1.1.3,117]

दृष्टमद्वैतमेवात्र व्यवहारो विशीर्यते । व्यवहारः परित्यक्तुमशक्यः कल्प्यते यदि ।। ७०१ ।।

[1.1.4.6.1.1.1.3,118]

परलोकादिकेप्येष व्यवहारोऽन्यथा कथं । व्यवहारोऽनुमानेन सकलः क्रियते यथा ।। ७०२ ।।

[1.1.4.6.1.1.1.3,119]

परलोकादिकेप्येवमेव तत्त्य
		      ज्यते कथं । न ज्ञानार्थतया भेदो नापि नीलादिताकृतिः ।। ७०३ ।।

[1.1.4.6.1.1.1.3,120]

न पूर्वापरभावेन प्रत्यक्षेण प्रसिध्यति । ततोऽनुमानतो भेदः सकलो व्यवहारवत् ।। ७०४ ।।

[1.1.4.6.1.1.1.3,121]

तेनानुमानमुत्सृज्य न कश्चिज्जीवितुं क्षमः ।

[1.1.4.6.1.1.1.3,122]

तत इदं प्रत्युक्तं ।

[1.1.4.6.1.1.1.3,123]

दृष्टमर्थं विधूयान्यददृष्टं कल्पयन्ति ये ।। ७०५ ।।

[1.1.4.6.1.1.1.3,124]

मूढाः पिण्डं परित्यज्य ते निहन्ति करं वृथा । हेयोपादेयविषयो न विवेकोऽक्षवृत्तितः ।। ७०६ ।।

[1.1.4.6.1.1.1.3,125]

हेयमेतन्न भवति कुतः प्रत्यक्षमात्रतः । उपादेयत्वभावाद्वा हेयत्वस्य निषेधतः ।। ७०७ ।।

[1.1.4.6.1.1.1.3,126]

उपादेयव्यवस्थानं हेयत्वस्य विपर्ययात् । अर्थक्रियार्थिनामर्थक्रियोपादेयता सदा ।। ७०८ ।।

[1.1.4.6.1.1.1.3,127]

प्रत्येक्षण न दृष्टा सा ततो वृत्तिं विधित्सतां । प्रत्यक्षत उपादेयभावस्यातो न वेदनं ।। ७०९ ।।

[1.1.4.6.1.1.1.3,128]

न भाव्यर्थक्रियांवेत्ति प्रत्यक्षं नाप्यप्रतीतिकां । हेयत्वस्य निषेधोपि हेया (क्षादत्ययः) कुतः ।। ७१० ।।

[1.1.4.6.1.1.1.3,129]

तदत्र वस्तु नास्तीति प्रतीतिर्नेयमक्षतः । द्वयोरध्यक्षयोर्नास्ति हेयोपादेयतागतिः ।। ७११ ।।

[1.1.4.6.1.1.1.3,130]

अत्रापि पूर्वको न्यायः प्रत्यावृत्य प्रवर्तते । अत्यन्ताभ्यासतोध्यक्षाद्यदि सर्वं प्रतीयते ।। ७१२ ।।

[1.1.4.6.1.1.1.3,131]

अप्रतीतेऽस्ति नाभ्यासः ततोऽन्योन्यसमाश्रयः ।

[1.1.4.6.1.1.1.3,132]

अभ्यासाद् यावदध्यक्षं नास्ति नास्तिप्रतीतता ।। ७१३ ।।

[1.1.4.6.1.1.1.3,133]

यावत् प्रतीतता नास्ति नाभ्यासेऽध्यक्षतोदयः ।

[1.1.4.6.1.1.1.3,134]

अध्यक्षमात्रं यदि मानमस्मिन्नहेयतत्त्वेतरयोर्विवेकः ।

[1.1.4.6.1.1.1.3,135]

स्वरूपमात्रप्रतिवेदनं तदद्वैततत्वेस्य ततः प्रसक्तिः ।। ७१४ ।।

[1.1.4.6.1.1.1.3,136]

अनुमानं समाश्रित्य हेयादिप्रविभागिता । व्यवहारं प्रतीतं तन्न परं परिमृग्यते ।। ७१५ ।।

[1.1.4.6.1.1.1.3,137]

अथाद्वैतं समाश्रित्य परलोकनिराक्रिया । अस्यापि क्रियतान्नेदमियत्येवावतिष्ठते ।। ७१६ ।।

[1.1.4.6.1.1.1.3,138]

इह लोकोपि नैवास्ति नास्ति नास्तिकता ततः । चेतःसर्वोपसंहारात् युक्तमेव तथा सति ।। ७१७ ।।

[1.1.4.6.1.1.1.3,139]

अथ व्यामोह एवायमिह लोके य आदरः । अस्यापि क्षयमिच्छन् को व्यामोहान्तरमिच्छति ।। ७१८ ।।

[1.1.4.6.1.1.1.3,140]

व्यामोहः कुत एवायं यद्यनादिरनन्तकः । प्रसिद्धः स परो लोकः किमन्यद् भाषितं वृथा ।। ७१९ ।।

[1.1.4.6.1.1.1.3,141]

अथाहेतुक एवायं सर्वमेवास्त्वहेतुकं । तथा सति वृथा प्राप्तं नास्तिकेनोदितं त्वया ।। ७२० ।।

[1.1.4.6.1.1.1.3,142]

उदितं नोपयोगीदं यदि क्वापि किमर्थिता ।

[1.1.4.6.1.1.1.3,143]

अथार्थः कश्चिदस्यास्ति तत्रैवास्यास्तु हेतुता ।। ७२१ ।।

[1.1.4.6.1.1.1.3,144]

परपर्य्यनुयोगोऽथ यद्येवं क्रियते परैः । कोर्थस्तेन कृतेनापि यदि हेतुर्न कस्यचित् ।। ७२२ ।।

[1.1.4.6.1.1.1.3,145]

अविद्याकृत एवायमिति कस्यापराधिता । यदि नोच्छिद्यतेऽविद्या वृथैव परभाषितं ।। ७२३ ।।

[1.1.4.6.1.1.1.3,146]

अथाप्युच्छिद्यतेऽविंद्या परोदितमनर्थकं । अविद्याहेतुकत्वे वाऽनाद्यविद्यागतिर्भवेत् ।। ७२४ ।।

[1.1.4.6.1.1.1.3,147]

तथा च सति संसारः सिद्ध एवाविवादतः । विकल्पान्नापराऽविद्या सोपि पूर्वविकल्पतः ।। ७२५ ।।

[1.1.4.6.1.1.1.3,148]

भात्यनादिप्रबन्धोयं विकल्पस्य प्रसिध्यति ।

[1.1.4.6.1.1.1.3,149]

तस्मादनादिवासनापरिपाकोपनीता एवं सुखादयो न परमार्थतः (।) ततो दुःखमेव  परमार्थतः सकलमिति ।

{1.1.4.6.1.1.1.4}



〈(d) चतुराकारं दुःख-सत्त्यम्〉


[1.1.4.6.1.1.1.4,1]

तत्र दुःखं ।

[1.1.4.6.1.1.1.4,2]

कदाचिदुपलम्भात् तदध्रुवं दोषनिश्रयात् ।दुःखं हेतुवशत्वाच्च न चात्मा नाप्यधिष्ठितं ।। १७७ ।।

[1.1.4.6.1.1.1.4,3]

नाकारणमधिष्ठाता नित्यं वा जनकं कथं ।तस्मादनेकमेकस्मात् भिन्नकालं न जायते ।। १७८ ।।

[1.1.4.6.1.1.1.4,4]

अनित्यतो दुःखतः शून्यतोऽनात्मतश्चेति चतुराकारं दुःखसत्यं । तत्कदाचिदुपलभ्यमानतयाऽनित्यं । नहि नित्यस्य नित्यमेवोपलभ्यमानतयाऽनित्यं । नहि नित्यस्य नित्यमुपलभ्यमानस्य कदाचिदुपलम्भो युक्तः । उपलभ्येतरस्वभावयोः परस्परपरिहारस्थितत्वेन  विरोधात् । उपलभ्यतयैव स इति प्रतिपादनात् । न च सर्वदा सर्वमुपलब्धुं शक्यं, क्रमोपलभ्यस्य  नित्यत्वात् न च क्रम एकत्वे सम्भवति । क्रमवत एकत्वेनाप्रतिभासनात् । प्रत्यक्षस्याप्रवृत्तेः ।  अनुमानस्य तदभावेऽभावात् । प्रत्यक्षपूर्वकत्वात् । अनुमानपूर्वकत्वेऽन्धपरम्पराप्रसङ्गात् ।  तस्माद ध्रुवता संसारिस्कन्धानां । दुःखता च रागादीनां दोषाणां निःश्रयात् । हेतुवशत्वाच्च ।  हेतुप्रतिबन्धाच्च दुखं । "सर्व परवशं दुःखमिति" न्यायात् । चकारादभ्यासमात्रनिश्रयात्
		      इत्यवगन्तव्यम् । नात्मरूपं नाप्यनात्माधिष्ठितं । अकारणस्याधिष्ठातृत्वाभावात् । अवश्यमधिष्ठात्रा  सोपयोगेन भवितव्यं । उपयोगहेतोर्हेतुत्वात् । यदि चात्मरूपत्वं स्कन्धानां नित्यता भवेत् ।  न च नित्यं जनकमजनकस्य भावस्तत्वमुपलब्धुमशक्यत्वात् । अनेकञ्च भिन्नकालं ज्ञानमेकस्मान्नित्यतया नोत्पत्तिमत् । न चाप्यात्माधिष्ठायकतया प्रतीयतेयच्च प्रतीयते स्कन्धानां रूपं

[1.1.4.6.1.1.1.4,5]

तदध्रुवं । अथानधिष्ठितानि कारणानि कथं स्वकार्ये प्रवर्तन्ते । तेनाधिष्ठातानुमीयते ।  न । अनित्यचेतनाधिष्ठानमात्रात्समाप्तत्वात् (।) चेतना चानादिरिति ततः (।)

[1.1.4.6.1.1.1.4,6]

[ कार्या[नु]त्पादतोऽन्येषु सङ्गतेष्वपि हेतुषु ।हेत्वन्तरानुमानं स्यान्नैतन्नित्येषु विद्यते ।। १७६ ।।

[1.1.4.6.1.1.1.4,7]

यद्यन्ये हेतवः समुदिता अपि कार्यस्याजनकाः तदा हेत्वन्तरमपि विद्यते यदभावात्कार्यमजातं । न चैवं । समनन्तरप्रत्यययोग्यताविशेषमात्रेण सिद्धेः । न च नित्यव्यापिनां  कदाचित् क्वचिद्वाऽभावः, येन तदभावात् अभावः प्रतीयते । अन्वयमात्रेण जनने सर्व  एव आकाशादयोऽधिष्ठातारो भवेयुः । तेष्वपि सत्सु कारणानां निजकार्येषु प्रवृत्तेः तेषामपि,  व्यापिनित्यतया समानत्वात् तेषामनधिष्टातृत्वादिति चेत् । तदेव व्यापिनित्यतया न सिध्यति ।

[1.1.4.6.1.1.1.4,8]

अव्यापिनोपि नित्यस्य भवेत्सर्वत्र हेतुता । सामीप्यादेव नो हेतुर्हेतुर्दूरेपि दृश्यते ।। ७२६ ।।

[1.1.4.6.1.1.1.4,9]

दूरदेशोपि शब्दादिः स्वकार्यस्य विधायकः । तस्मादन्वयमात्रेण कारणं सकलं भवेत् ।। ७२७ ।।</div><div label="1.1.4.6.1.1.2" level="7" n="2">

〈(ख) समुदय-सत्त्यम्〉


{1.1.4.6.1.1.2.1}



〈(a) चतुराकारः समुदयः〉


[1.1.4.6.1.1.2.1,1]

कादाचित्कतया सिद्धा दुःखस्यास्य सहेतुता ।। १८० ।।नित्त्यं सत्त्वमसत्त्वं वाऽहेतोरन्यानपेक्षणात् ।

[1.1.4.6.1.1.2.1,2]

समुदयसत्त्यमपि चतुर्विधमेव हेतुतः समुदयतः प्रभवतः प्रत्ययतश्चेति । तत्र हेतुरहेतुपरिहारेण समुदय एककारणपरिहारेण । अप्रभवः असामर्थ्यपरिहारेण प्रभवत्यस्मादिति  प्रभवः । प्रत्ययः प्राधान्यपरिहारेण । तत्र दुःखस्य हेतुरस्तीति प्रतिपाद्यते । न ।

[1.1.4.6.1.1.2.1,3]

कादाचित्कतयान्यस्य हेतुयोगो हि दृश्यते । अहेतोर्हि पदार्थस्य सत्त्वमेवान्यथाऽथवा ।। ७२८ ।।

[1.1.4.6.1.1.2.1,4]

यथा यथाहि हेतुनामभावो नित्यता तथा । तिमिरज्ञानकेशादेर्विषयेण विनोदयात् ।। ७२९ ।।

[1.1.4.6.1.1.2.1,5]

स्वसंवेदनगम्यस्य धर्म्मधातोरहेतुकः । दृश्यते नित्यसद्‌भावोऽकादाचित्कत्वलक्षणः ।। ७३० ।।

[1.1.4.6.1.1.2.1,6]

बन्ध्या सुताद्यसन्नित्यमभावात् कारणात्मनः ।

[1.1.4.6.1.1.2.1,7]

अत्र चोद्यं ।

[1.1.4.6.1.1.2.1,8]

तैक्ष्ण्यादीनां यथा नास्ति कारणं कण्टकादिषु ।। १८१ ।।तथाऽकारणमेतत् स्यादिति केचित् प्रचक्षते ।

[1.1.4.6.1.1.2.1,9]

अहेतुकवादिनः स्वभावेन महाभूतरूपं न क्रियते । विशेषा एव देशकालावस्था  विशेषयोगितया क्रियन्ते । तत्र विशेषाणामहेतुक(त्व)मुपलभ्यते । तोमरसूचीशूलतूलिकादीनां  हि न लोहादिरूपता क्रियते लोहकारादिभिः तीक्ष्णतैव क्रियते । लोहादीनामप्यपरैर्न  पृथिवीत्वादिकं क्रियते । लोहतादिरूपतायाः करणात् । लोहकाराद्यभावेपि तु कण्टकादीनां  तैक्ष्ण्यस्य तदभावेपि भावात् । नायमेव चानियतहेतुकताऽहेतुकता । तथान्येपि जगतो वैचित्र्यकारिणो विशेषाऽहेतुकता(?) एव भवेयुः । क एवात्र विरोधः । तदप्यसत् ।

[1.1.4.6.1.1.2.1,10]

सत्येव यस्मिन यज्जन्म विकारे वापि विक्रिया ।। १८२ ।।तत्तस्य कारणं प्राहुस्तत्तेषामपि विद्यते ।

[1.1.4.6.1.1.2.1,11]

अत्राभिप्रायः । यदि विशेषा एव जन्यास्तेषां नाकारणत्वं । न खलु बदरीकण्टकानां  वक्रत्वतीक्ष्णत्वे बदरीकण्टकमन्तरेण स्तः । तदन्वयव्यतिरेकानुविधानात् तत्कार्यतेति नाहेतुकता । अथ लोहकारेणापि क्रियते ततो व्यभिचारादेवमुच्यते । तदपि न यथावत् ।

[1.1.4.6.1.1.2.1,12]

बुद्धिपूर्वक्रियादृष्टेर्बुद्धिमत्कारणं भवेत् । स्यात्तथेश्वरकर्तृत्वं नास्त्यहेतुकता ततः ।। ७३१ ।।

[1.1.4.6.1.1.2.1,13]

बदरीकण्टकादीनां तत एव निदर्शनात् । विशेषकल्पनान्नो चेद्विशेषोऽस्तु सहेतुकः ।। ७३२ ।।

[1.1.4.6.1.1.2.1,14]

बदरीबीजतः किञ्चित् लोहकारादितः परं । विशेषो लक्ष्यते नो चेद्विशेषो नैव विद्यते ।। ७३३ ।।

[1.1.4.6.1.1.2.1,15]

नहि दर्शनमात्रेण विशेषः परिगृह्यते । तदेवाद्वैतमायातं तदेवाहेतुकं भवेत् ।। ७३४ ।।

[1.1.4.6.1.1.2.1,16]

तस्माद्यतो विशषास्ते तत एव सहेतुकाः । नहि हेतुविहीनस्य विशेषत्वं प्रसिध्यति ।। ७३५ ।।

[1.1.4.6.1.1.2.1,17]

तस्माद्यदि भेदा यदि बाह्यार्थता सर्वंथा सहेतुकत्वमन्यथा विपर्ययः ननु सत्येव  यस्मिन् यज्जन्म तस्य हेतुत्वे स्पर्शस्य दर्शनहेतुता प्रसक्ता स्पर्शाभावेऽस्वभावात् । तदसत् ।

[1.1.4.6.1.1.2.1,18]

एकसामग्र्यधीनत्वादवियोगः परस्परं । रूपस्पर्शतयोस्तेन तदभावे न दर्शनं ।। ७३६ ।।

[1.1.4.6.1.1.2.1,19]

तत्र हि स्पर्शमन्तरेण रूपमेव न भवति । यदि तु रूपं भवेत् भवेदेव दर्शनं । न  चैवंविधात् व्यतिरेकात् कारणत्वमपि तु रूपमुपदर्श्य । यदि स्पर्शाभावेऽभावमुपदर्शयेत्  दर्शनस्य । अथवा ।

[1.1.4.6.1.1.2.1,20]

स्पर्शस्य रूपहेतुत्वात् दर्शनेऽस्ति निमित्तता ।। १८३ ।।

[1.1.4.6.1.1.2.1,21]

परस्परावियोगेन समानकालयोरपि हेतुत्वात् "उपादाय रूपस्य रूपस्य स्पर्शरूपाणि  भूतानि" हेतुस्ततः पारंपर्येण दर्शने स्पर्शस्यास्त्येव हेतुतेति न विपक्षवृत्तिताहेतोरित्यव्यभिचार  एव । एवं तावदहेतुकत्वं प्रतिषिद्धमिति हेतुत इत्येकाकारो व्यवस्थितः ।

[1.1.4.6.1.1.2.1,22]

समुदय इति द्वितीयमाकारमाह ।

[1.1.4.6.1.1.2.1,23]

नित्यानां प्रतिषेधेन नेश्वरादेश्च सम्भवः ।

[1.1.4.6.1.1.2.1,24]

सहेतुकत्वेपि दुःखस्य ततो नित्यैककारणनिषेधेन समुदयाकारतानिर्ण्णयः । यदि  कारणमेकं नित्यमेव भवेत् । अनपेक्षणान्नित्यस्यानाधेयविशेषत्वात् । तेषाञ्च नित्यानां  प्रधानादीनां प्रागेव निषेधः । कुत एतदिति चेत् । असामर्थ्यात् क्रमयौगपद्याभ्यामर्थक्रियाशक्तिवैकल्यात् न प्रभवत्वं । तृतीय आकारस्तृष्णाया एव स आकारः । एतदेवाह ।

[1.1.4.6.1.1.2.1,25]

असामर्थ्यादतो हेतुर्भववाञ्छापरिग्रहः ।। १८४ ।।यस्माद्देशविशेषस्य तत्प्राप्त्याशाकृतो नृणां ।

[1.1.4.6.1.1.2.1,26]

अन्यस्य कारणस्य कर्म्मणोऽन्यस्य वा न प्रभवत्वं । न खलु कर्म्मशरीरमविद्या वा  प्रभवः । समर्थकारणापरनामा । तृष्णाऽभावेऽभावात् जन्मनः । दृश्यते च तृष्णायाः  प्रभवनं । यतः परिग्रह आग्रहापरव्यपदेशः तत्प्राप्तितृष्णाकृतः परिग्रहश्चायं जन्मसमागमः ।  तस्मादस्य तृष्णाप्रभवः । भववाञ्छानागतजन्मप्रार्थनाकारा ।

[1.1.4.6.1.1.2.1,27]

ननु न देशविशेषादिप्रार्थना समुदयसत्त्यं । उक्तं हि भगवता ।

[1.1.4.6.1.1.2.1,28]

"तत्र कतमत्समुदय आर्यसत्त्यं । येयं तृष्णा पौनर्भविकी नन्दी रागसहगता तत्र तत्राभिनन्दिनी । यदुत कायतृष्णा । भवतृष्णा । विभवतृष्णा चे"ति । नायं विरोधः । यस्मात् (।)

[1.1.4.6.1.1.2.1,29]

सा भवेच्छाप्त्यनाप्तीच्छोः प्रवृत्तिः सुखदुःखयोः ।यतोपि प्राणिनः कामविभवेच्छे च ते मते ।। १८५ ।।

[1.1.4.6.1.1.2.1,30]

येयं स्थानोपकरणादितृष्णा सा भवेच्छा संसारतृष्णा नन्दी रागसहगता तत्र तत्राभिनन्दिनी  सा सर्वैव कामतृष्णा भवतृष्णा विभवतृष्णा(।)या स्थानादितृष्णा सा भवतृष्णा सा भवेच्छा । या  स्वर्गप्रार्थनाकारा सा कामतृष्णा । या दुःखवियोगेच्छा सा विभवतृष्णा । तस्मादविरोध एव  समुदयसत्त्यनिर्देशः । नागमविरोधः कश्चिदिति ।

[1.1.4.6.1.1.2.1,31]

सर्वत्र चात्मस्नेहस्य हेतुत्वात् संप्रवर्त्तते ।असुखे सुखसंज्ञस्य तस्मात् तृष्णा भवाश्रयः ।। १८६ ।।

[1.1.4.6.1.1.2.1,32]

अहङ्कारसन्निश्रयात् एकत्वेनारोपितं (? ता) चित्तमाला तत्र यः स्नेहः सर्वत्र संप्रवर्तने  स्थानोपकरणादौ असुखे सुखादिरूपरहितत्वेन परमार्थतः । चित्तविपर्ययोपहतस्य प्रवर्तनात्  हेतुत्वमतः तृष्णाप्रभवाश्रयः । न ह्यदृष्टः क्वचिदपि प्रवर्तनसम्बन्धितः करूणायोगतोऽन्यत्र न संसारकारणं । अत एव प्रवर्तनं प्रति तृष्णायाः सहकारित्वात् । प्रत्ययमात्रता  नोपादानत्वं । तत्र चित्तमेवोपादानं । तस्य प्रत्ययस्तृष्णा कदाचित् करूणा । अनेन प्रत्ययत  इति आकारः कथितः ।

[1.1.4.6.1.1.2.1,33]

ननु प्रत्ययत्वेपि न तृष्णा प्रत्ययोऽपि तु देहस्ततो देहसङ्गतो न वीतरागः ।।  एतदेव दर्शयति ।

[1.1.4.6.1.1.2.1,34]

विरक्तजन्मादृष्टेरित्याचार्याः संप्रचक्षते ।अदेहरागादृष्टेश्च देहाद्रागसमुद्भवः ।। १८७ ।।

[1.1.4.6.1.1.2.1,35]

यथैव हि वीतरागस्य जन्म न दृष्टमिति रागो जन्मनो हेतुरत एव युक्तो देहो रागादेर्हेतुरदेहस्य रागादृष्टिः । अत्रोच्यते । रागमन्तेरणापि जन्म भवति । करुणावशादभिरतिविषयत्वं तु तस्य तृष्णया ह्रियत इति विशेषमात्रहेतुत्वात् तृष्णाप्रत्ययमात्रं । एवं यदि  देहोपि प्रत्ययमात्रं रागादीनामयोनिशोमनसिकार एव तूपादानकारणं तदेष्टमेव संगृहीतमिति दर्शयति ।

[1.1.4.6.1.1.2.1,36]

निमित्तोपगमादिष्टमुपादानं तु वार्यते ।इमान्तु युक्तिमन्विच्छन् बाधते स्वमतं स्वयं ।। १८८ ।।

[1.1.4.6.1.1.2.1,37]

देहोपि रागस्यायोनिशोमनस्कारमनुवर्तमानो हेतुरिष्यत इव । स कदाचिद्वासनाप्रबोधस्य हेतुर्विषयवत् । एषा तु युक्ती रागहेतुत्वमपि देहस्य सम्पादयति । ततोऽन्योन्यहेतुत्वात् तथाभूतानादिसामग्रीप्रभवं जन्मेति जन्मान्तरप्रसिद्धिरिति चर्च्चितं चा र्व्वा क  चर्च्चितमर्च्चिष्मता ।

[1.1.4.6.1.1.2.1,38]

ननु सगुणं द्रव्यमेवोद्यते । ततोऽनयोरन्योन्यमहेतुता ।

[1.1.4.6.1.1.2.1,39]

जन्मना सहभावश्चेत् जातानां रागदर्शनात् ।। १८९ ।।

[1.1.4.6.1.1.2.1,40]

सभागजातेः प्राक्‌सिद्धिः कारणत्वेपि नोदितं ।अज्ञानमुक्ता तृष्णैव सन्तानप्रेरणाद् भवे ।। १९० ।।

{1.1.4.6.1.1.2.2}



〈(b) तृष्णाकर्मणी जन्मसमुदयः—〉


[1.1.4.6.1.1.2.2,1]

यदि हि जन्मना सहभावो रागादीनामिति न रागादयो देहस्य हेतुः तदा देहोपि  न रागादीनां । न चाहेतुकता ततः । समानजातीयकारणजनिता रागादय इति सिद्धमभिमतं ।

[1.1.4.6.1.1.2.2,2]

ननु न तृष्णा कारणमेकैव । अविद्या तृष्णा कर्म्म चेति त्रयस्य कारणत्वात् । तृष्णैव  तत्र तत्राभिनन्दिनीति समुदयसत्त्यनिर्देशः कथं ।

[1.1.4.6.1.1.2.2,3]

नैतदस्ति । कारणत्वेपि नानन्तरकारणत्वं । तृष्णैवानन्तर्येण कारणं संसारे सन्तानस्य प्रेरणात् । नहि मोहकर्म्मणोः सतोरपि तृष्णामन्तरेण कश्चित् प्रेरयिता । नहि विपर्यस्तोपि सङ्गतृष्णामन्तरेण प्रवर्त्तते । अत एवाह ।

[1.1.4.6.1.1.2.2,4]

आनन्तर्यात् न कर्मापि सति तस्मिन्नसम्भवात् ।

[1.1.4.6.1.1.2.2,5]

कर्म्मोपात्तमपि राज्यादि परित्यजत्यतृष्णः ।

[1.1.4.6.1.1.2.2,6]

ननु बुद्धिः कर्मानुसारिणीति परित्यागः कर्म्मैव तत्तादृशं येन उपनतमवधीरयति ।  अथ मुक्तात्मनां जन्मनोऽसम्भवः इत्युच्यते । तेषामपि कर्मक्षय एव मुक्तिरन्यथाऽभावात् ।  अत्रोच्यते ।

[1.1.4.6.1.1.2.2,7]

तृष्णाविरहितस्यास्य यदि कर्म्म परिक्षयः । प्रधानं कारणं तृष्णेत्येतदेवात्र युक्तिमत् ।। ७३७ ।।

[1.1.4.6.1.1.2.2,8]

अथ तृष्णास्ति नैवास्ति कर्म्मणोऽस्य परिक्षयः ।

[1.1.4.6.1.1.2.2,9]

सतृष्णस्यास्य हि भवेत् पुनः कर्मापरापरं ।। ७३८ ।।

[1.1.4.6.1.1.2.2,10]

एवं तावत् चतुराकारमार्यसत्त्यं व्याख्यातं समुदयलक्षणम् । इदानी तद्द्ुःखं निरोधसम्भवीति निरोधसत्त्यं चतुराकारमाह ।</div><div label="1.1.4.6.1.1.3" level="7" n="3">

〈(ग) निरोधसत्त्यम्〉


{1.1.4.6.1.1.3.1}



〈(a) संसार्यभावे मुक्तिव्यवस्था〉


[1.1.4.6.1.1.3.1,1]

तदनात्यन्तिकं हेतोः प्रतिबन्धादिसम्भवात् ।संसारित्वादनिर्मोक्षो नेष्टत्वादप्रसिद्धितः ।। १९१ ।।

[1.1.4.6.1.1.3.1,2]

निरोधतः शान्ततः प्रणीततः निःशरणतश्चेति चत्वार आकाराः निरोध एव नास्तीति  वादिनं प्रति निरोधता ह्युच्यते । मुक्तानामपि रागादिसम्भव इति परैरभ्युपगम्यते । तत्प्रतिषेधेन  शान्ततः । अतः परोपि सम्भवति मोक्षतातिप्रतिक्षेपेण प्रणीतत इत्याकारः । मुक्तोपि  पुनरमुक्तो भवतीति निरस्य एतत् निःसरणत इति चतुर्थ आकारः । तत् प्रथम आकार-

[1.1.4.6.1.1.3.1,3]

तात्यनात्यन्तिकं
		      नात्यन्तं भवति निरुध्यतेपि । न च संसारित्वादसम्भवो मोक्षस्य दोषः ।  इष्टत्वात्(।) नहि कस्यचित् मोक्षोस्ति । योहि बद्धो नहि तस्य मोक्षोस्ति । तत्त्स्वभावत्वात्(न) मुक्त
		      स्यापि बन्धः । सदा तस्य मुक्तस्वभावत्वात् । केवलचित्तसन्तानस्यापरिशुद्धस्य सतः सामग्रीविशेषतः परो भागो विशुद्ध उत्पद्यते । तदपास्य
		      परिशुद्धस्य  संसारितैवासिद्धा । न च संसारी परमार्थतः कश्चिदस्ति क्षणानामसंसरणात् । सन्तानस्य च  परमार्थतोऽभावात् ततः संसारित्वादित्यसिद्धो हेतुः । न चापि मोक्ताविद्यते यस्य मोक्षः ।

[1.1.4.6.1.1.3.1,4]

ननु यदि बद्धो न मोक्ताऽन्यस्य बन्धोऽन्यस्य मौक्षः । अन्यस्य क्षुदन्यस्य तृप्तिः ।  अन्यः चिकित्सादुःखम(नु)भवति, अन्यो व्याधिरहितः (।) अन्यस्तु यः परिक्लेशवानपरः  स्वर्गसुखमनुभवति । परः शास्त्राभ्यासायस्तोऽन्योऽधिगतशास्त्रः तदा किमिति हेतोरभियोगः  प्रेक्षावतः । अत्र समाधिः । यस्मात्

[1.1.4.6.1.1.3.1,5]

यावदात्मनि न प्रेम्णो हानिः स परितस्यति ।। १६२ ।।

[1.1.4.6.1.1.3.1,6]

तावद् दुःखितमारोप्य न च स्वस्थोऽवतिष्ठते ।मिथ्याध्यारोपहानार्थं यत्नोऽसत्यपि मोक्तरि ।। १९३ ।।

{1.1.4.6.1.1.3.2}



〈(b) मुक्तानां संसारे स्थितिः—〉


[1.1.4.6.1.1.3.2,1]

अवस्थावीतरागाणां दयया कर्म्मणापि वा ।

[1.1.4.6.1.1.3.2,2]

अत्रायमभिप्रायः । यदि तावत् तत्त्वदर्शिनःप्रति एतदुच्यते । तदा सिद्धसाध्यतैव ।  नहि ते क्वचित्प्रवर्तन्ते यत्नं वा कुर्वन्ति । धर्म्मा एव प्रहातव्या इति वचनात् । अथास्मदादीनं तदा तस्यैकत्वाभिमानात् स एव बध्यते स एव मुक्तिमानित्येकाधिकरणतैव  तयोः । नहि परमार्थतो वस्त्वस्तीत्ये
		      तावतैव तथा व्यवहारः । प्रतीत्यपेक्षत्वाद् व्यवहारस्य ।  तथाहि । न परमार्थतः सर्पः परिहारविषयः । अपि तु । सर्पं/?/तया विमोक्षविषयः ।

[1.1.4.6.1.1.3.2,3]

अथ यदि नाम संवृत्या एकत्वं । तथापि संवृत्या व्यवहारोस्तु । परमार्थैकत्वाभावात्  कथं पारमार्थिको व्यवहारः । तदसत ।

[1.1.4.6.1.1.3.2,4]

संवृत्यास्य यथकत्वं व्यवहारोपि स संवृतिः । न तत्त्वेन यथैकत्वं व्यवहारोप्यतात्विकः ।। ७३९ ।।

[1.1.4.6.1.1.3.2,5]

यत्नोपि खलु नैवास्तिस्वरूपादपरः क्वचित् । कार्यकारणभावस्तु न चोद्यस्यावकशकृत् ।। ७४० ।।

[1.1.4.6.1.1.3.2,6]

कस्मादस्मादिदं कार्यमिति केयं विदग्धता । नैवं प्रेक्षावतः क्वापि प्रवर्तननिवर्तने ।। ७४१ ।।

[1.1.4.6.1.1.3.2,7]

पौर्वापर्योपलम्भस्य प्रमाणेनाप्रवेदनात् । क्षणमात्रस्य च क्वापि न प्रवर्तनसम्भवः ।। ७४२ ।।

[1.1.4.6.1.1.3.2,8]

ततो यत्नोपि नास्त्येव कस्यचिद् विभ्रमस्ततः ।

[1.1.4.6.1.1.3.2,9]

अभ्युपगम्याप्युच्यते । अवस्थेत्येवमादि ।

[1.1.4.6.1.1.3.2,10]

पारमार्थिकबोधे हि यदि नैव प्रवर्तते । विरागाणां न चेष्टा स्यात् पूर्वोत्तरविभागभाक् ।। ७४३ ।।

[1.1.4.6.1.1.3.2,11]

चेष्टाज्ञानांवबोधेपि करुणातः प्रवर्तनं । यथा प्रजाहितो राजा स्वसन्तान  यत्नवान् ।। ७४४ ।।

[1.1.4.6.1.1.3.2,12]

प्रणिधानप्रधानस्य कार्यं तत्प्रणिधानतः । कर्म्मसामर्थ्यतो जातं कोऽत्र पर्यनुयुज्यतां ।। ७४५ ।।

[1.1.4.6.1.1.3.2,13]

तस्मान्मिथ्याध्यारोपस्य एवंविधस्य प्रहाणाय यत्नः । अन्यथा मूढस्य न दुःखसंवेदनहानिः ।

[1.1.4.6.1.1.3.2,14]

यदि तर्हि कर्म्मणावस्थानं जन्मान्तरकर्म्माप्यस्तीति जन्मान्तरसङ्गतिः स्यात् ।  अथासमर्थं कर्म्मं वीतरागस्यावस्थानं न भवेत् । अत्रोच्यते ।

[1.1.4.6.1.1.3.2,15]

आक्षिप्तेऽविनिवृत्तीष्टेः सहकारिक्षयादलं ।। १९४ ।।नाक्षेप्तुमपरं कर्म्म भवतृष्णाविलंघिनां ।

[1.1.4.6.1.1.3.2,16]

नाक्षिप्तो यत्नमन्तरेण निवतयितुं शक्यः । यत्नश्च वीतरागस्य प्रतिहन्यते ।  उपेक्षया न तस्य क्वचिदास्थेति । अत एवास्थाऽभावात् नापरजन्मोपार्जनं । ततः सहकारिणः तृष्णालक्षणस्याभावात् । तदेव पूर्वतृष्णाजनितमिदं जन्म नापरमिति । ननु दया  नामेयं सत्वे दुःखात् त्रातव्ये भवति नान्यत्र । नच सत्त्वः कश्चिदस्ति । नपि सत्त्वदर्शनं  प्रहीणात्मदर्शनानां ततो दयातो न प्रहीणात्मदर्शनाः । अत्र परिहारः ।

[1.1.4.6.1.1.3.2,17]

दुःखज्ञानेऽविरुद्धस्य पूर्वसंस्कारवाहिनी ।वस्तुधर्मोदयोत्पत्तिर्न सा सत्त्वानुरोधिनी ।। १९५ ।।

[1.1.4.6.1.1.3.2,18]

यदाहि सकलमेव दुःखमिति साक्षात्कृतं त्रिदुःखतायोगि । तदास्य समुदयलक्षणा  तृष्णाऽपैति प्रहीणसमुदयस्य न रागादय इति । समताऽविरोधिता । सकलेनैव सत्त्वसंघातेन ।  ततो दुःखितदर्शनात् वस्त्वाश्रयादयोत्पत्तिर्महतां । न तस्यामवस्थायां सत्त्वग्रहानुरोधतः तथा  भूतसत्त्वग्रहपरित्याजनाय य आशयः सा दया । सा च प्रहीणात्मदर्शंनस्यैव । अप्रहीणात्मदर्शनो हि कथं तत्त्यागाय परेषां यतेत ।

[1.1.4.6.1.1.3.2,19]

ननु रागस्य दयायाश्च को विशेषः । अयं विशेषः ।

[1.1.4.6.1.1.3.2,20]

अात्मान्तरसमारोपात् रागो धर्म्मेतदात्मके ।दुःखसन्तानसंस्पर्शमात्रेणैव दयोदयः ।। १९६ ।।

[1.1.4.6.1.1.3.2,21]

दयाया रागस्य च महान् भेदः । हेतुभेदविषयभेदात् । तथा हि । राग आत्मनोऽनागतसुखासङ्गसन्धानपरवशीकरणमनागतसन्तमारोप्य तस्मात् प्रवर्त्तते । विषयेप्यतदात्मके  तदात्मना दृश्यमाने । चतुर्विधविपर्यासवासितमानसस्य रागिता नान्यस्य । दया तु दुःखसन्ततिमात्रसाक्षात्करणादेव मिथ्याभिमानव्यपगमाय ।

[1.1.4.6.1.1.3.2,22]

नन्वहमस्य दुःखनिवर्तनं विधास्य इति आशयमन्तरेण कथं भवेत् । अत्र परिहारः ।

[1.1.4.6.1.1.3.2,23]

आत्मार्थे यदि वृत्तिः स्यादेवमेव प्रसज्यते । परार्थमात्रवृत्तीनां नहि कारकदर्शनं ।। ७४६ ।।

[1.1.4.6.1.1.3.2,24]

दर्शितो राजदृष्टान्तस्तदेतन्नासमंजसं । पूर्वपूर्वाहितोत्कृष्टसंस्काराद्वा प्रवर्तनं ।। ७४७ ।।

[1.1.4.6.1.1.3.2,25]

न च पश्यति संतानं नापि कश्चित् प्रवर्तते । न तिष्ठति प्रभाऽभावात् केवलं भवतो भ्रमः ।। ७४८ ।।

[1.1.4.6.1.1.3.2,26]

तदयं दयारागयोर्विशेषः इत्यलमतिविस्तरेण ।

[1.1.4.6.1.1.3.2,27]

ननु दया माभूत रागरूपातत्त्वदर्शिनामुदयात् । द्वेषरूपा तु भवेदशुच्यादिदर्शनात्,  वैमुख्याभावात् । नाशुभाभावनातो मुक्तिरपि तु अनित्यादिदर्शनात् । आत्मनि हि सति स

[1.1.4.6.1.1.3.2,28]

स्वतन्त्रः परदुःखविधायीति कोपः स्याद्(?) यदा तु पुनरसौ हेतुपराधीनः प्रवर्तते स्वरूपमात्रेण । न चापकारस्तस्य शक्यः कर्त्तुमपकारकाले तस्यैवाभावात् वृथा कोपपरिग्रहः ।

[1.1.4.6.1.1.3.2,29]

मोहश्च मूलं दोषाणां स च सत्त्वग्रहोविना ।। १९७ ।।तेनाद्यहेतौ न द्वेषो न द्वेषोऽतः कृपा मता ।।

[1.1.4.6.1.1.3.2,30]

यद्यात्मानमपक्रियमाणं पश्येत् कोपो भवेत् । न चात्मा कश्चित् । अपि तु सत्त्वमन्तरेणापि सत्त्वग्रह एव केवलः कोपस्य कारणं, विना च सत्त्वग्रहं न द्वेषः । मोहस्तु नास्ति  स्वयमेव सत्त्वदर्शनस्य मोहस्याभावात् । अतः सर्वदोषविरहिता कृपा न दोषः ।

[1.1.4.6.1.1.3.2,31]

ननु यदि वीतरागः सशरीर एवास्ते । तदाऽमुक्त एव भवेत् । न दोषरहितस्य चेतसो  भावात् । किञ्च ।।

[1.1.4.6.1.1.3.2,32]

नामुक्तिः पूर्वसंस्कारक्षयेऽन्याप्रतिसन्धितः ।। १९८ ।।अक्षीणशक्तिः संस्कारो येषां तिष्ठन्ति तेऽनघाः ।

[1.1.4.6.1.1.3.2,33]

जन्मान्तरप्रतिसन्धानविरुद्धे हि मनसि वर्तमानः कथममुक्तः । पूर्व्वसंस्कारस्य च  तज्जन्मसम्भविनः क्षयादप्रतिसन्धानं । येषान्तु पुनरप्रतिसन्धिकरणाय संस्कारक्षयेच्छा नास्ति  तेऽक्षीणसंस्कारा अनघा एवावतिष्ठन्ते । यावत्संस्कारमनुवृत्तेः ।।

[1.1.4.6.1.1.3.2,34]

मन्दत्वात् करुणायाश्च न यत्नः स्थापने महान् ।। १९९ ।।तिष्ठन्त्येव पराधीनाः येषान्तु महती कृपा ।

[1.1.4.6.1.1.3.2,35]

संस्कारहानेः करुणायाश्च मन्दत्वात् न स्थापने यत्नः । इति न सदा तिष्ठन्ति ।  महाकरुणायोगातु स्थानमेव । तत्रास्थासम्भवात् ।

{1.1.4.6.1.1.3.3}



〈(c) सत्कायदृष्टेर्विगमः〉


[1.1.4.6.1.1.3.3,1]

यदि मार्ग्गस्य सामर्थ्य तदाद्य
		      एव स्रोतआपन्नमार्ग्ग एवाभवो भवेत् । सत्कायदृष्टेर्विगयात् । तथाहि सत्कायदृष्टेर्विचिकित्सायाः शील व्रतपरामर्शस्य च प्रहाणात् स्रोतआपन्नो भवति ।

[1.1.4.6.1.1.3.3,2]

"मोहश्च मूलं दोषाणां स च सत्वपरिग्रहः" । इति चोक्तं । ततोमार्ग्गान्तरं व्यर्थकं  भवेत् । अत्रोच्यते ।

[1.1.4.6.1.1.3.3,3]

सत्कायदृष्टेर्विगमादाद्य एवाभवो भवेत् ।। २०० ।।मार्गे चेत् सहजाहानेर्न हानौ वा भवः कुतः ।

[1.1.4.6.1.1.3.3,4]

न खलु सत्कायदर्शनप्रहाणमाभिसंस्कारिकस्यैव प्रहाणात् । सहजस्य प्रहाणाभावः ।  सत्यदर्शनमात्रं हि स मार्ग्गः । दर्शनेन चाभिसंस्कारिकस्यामूलक्लेशत्वादात्मग्रहस्य प्रहाणं ।  तद्ध्यात्मदर्शनमौपदेशिकं दर्शनमात्रेणैव विपर्ययस्स्य प्रहीयते । सहजस्यतु सत्कायदर्शनस्य  विरूढत्वादनाद्यभ्यासतः प्रतिपक्षेण भावनामार्ग्गेणैव प्रहाणमतः सहजाहानेः ।

[1.1.4.6.1.1.3.3,5]

यस्य तु मते न सहजस्यापि हानिः । तत्र मते न हानौ वापि भवः कुतो भवति ।  पटुप्रज्ञस्य हि प्रर्थममार्ग्ग एव सकलसामर्थ्ययोगीति तस्य स एव सकलमार्ग्गस्वभावः ।।

[1.1.4.6.1.1.3.3,6]

ननु सहजं सत्त्वदर्शनं । यद्यात्माकारं तदाऽत्माभावे तत्राभिसंस्कारादेव बुद्धिर्नान्यथा ।  वस्तुनो जनकस्याभावे यदि परमुपदेशः कारणं । अत्राह ।

[1.1.4.6.1.1.3.3,7]

सुखी भवेयं दुखी वा मा भूवमिति तृष्यतः ।। २०१ ।।यैवाहमिति धीः सैव सहजं सत्त्वदर्शनं ।

[1.1.4.6.1.1.3.3,8]

नह्यपश्यन्नहमिति स्निह्यत्यात्मनि कश्चन ।। २०२ ।।न चात्मनि विना प्रेम्णा सुखकामोऽभिधावति ।

[1.1.4.6.1.1.3.3,9]

अनादिवासनाबलात् उदयमासादयन्ती अहमिति बुद्धिः सहजमेतत् सत्त्वदर्शनं सुखी  भवेयमहमित्येवमाकारा मा भूवमन्यथेति वा । तदप्रहाणा
		      न्नाभवः । अहमिति चापश्यन्नात्मनि स्निह्यति न तु पश्यन् । न च सुखकामस्याभिधावनं विनात्मस्नेहेन । यस्य तु  सहजं सत्त्वदर्शनं, प्रवर्त्तितात्मस्नेहसंगति तस्य कथं पुनर्जन्माभावः । ततः सहजसत्त्वदर्शनादाद्य एव मार्ग्गे न संसाराभावः । सत्त्वदर्शनप्रहाणादवश्यमेवेति निश्चयः । अनेन शान्तइत्याकारः कथितः ।

[1.1.4.6.1.1.3.3,10]

ननु आत्मनि सति बन्धः तस्यैव मोक्षः । ततः परितोषविशेषादात्मनः । स प्रणीतो  मोक्षः । आत्माभावे तु कस्य परितोषः ।

{1.1.4.6.1.1.3.4}



〈(d) बन्धमोक्षव्यवस्था—〉


[1.1.4.6.1.1.3.4,1]

यदि भवेत् भ्रान्तिरेव सेति सदोषता नासौ मोक्षः । अत्र समाधानं ।

[1.1.4.6.1.1.3.4,2]

दुःखोत्पादस्य हेतुत्वं बन्धः; नित्यस्य तत्कुतः ।। २०३ ।।अदुःखोत्पादहेतुत्वं मोक्ष ; नित्यस्य तत्कुतः ।

[1.1.4.6.1.1.3.4,3]

यद्यात्मा नित्यस्तथा व्यापी तदान्वयव्यतिरेकाभावात् नासौ स्वयमात्मनो दुःखमुत्पादयितुं शक्तः । आकाशवत् । यदि च स्वतन्त्रः शक्तश्च कथमात्मनो दुःखमुत्पादयेत् ।  न खलु स्वबधाय कृत्योतथापनं प्रेक्षावतः युक्तं । अथासौ मूढस्तदात्मानमजानानः कथमात्माऽनुपलम्भादसत्त्वमेवास्य स्यात् । अथ तत्स्वभाव एवासौ तदा न कदाचिदन्यथेति । न सा  मुक्तिर्भाविनी । अथ जानानस्यापि तस्यार्था न स धर्म्मेणोत्पाद्यते
		      दुःखं तथापि ।  नित्यस्य व्यापिनश्च न कस्यचित् दुःखो
		      त्पादहेतुत्वं । यद्यसौ तदा दुःखस्वभावः । तदा न  दुःखस्य दुखं युक्तं । तत्स्वभावत्वे च नाऽन्यथाभावः । ततो न मोक्षः । अन्यस्वभावभावे च  न नित्यः इति नात्मा भवेत् । अथ व्यतिरिक्तं दुःखं सुखं वा, तदात्मा न सुखी दुःखी वा ।  नह्यन्येन सुखेनान्यः सुखी भवति । अथ तत्र समवायात् । ननु समवायोप्यन्य एव ।  अनन्यत्वे स एव दोषः । सुखासुखादिस्वभावत्वे च, अरापरस्वभावादनित्यत्वं । अथ निर्विकारोऽसौ परमार्थतः भ्रान्तिरेव तु सुखित्वादिप्रतिपत्तिः । तदप्यसत् ।

[1.1.4.6.1.1.3.4,4]

आत्मनोव्यतिरेकश्चेद् भ्रान्तेर्नात्मा अवित्तितः ।

[1.1.4.6.1.1.3.4,5]

तत्स्वरूपस्य वित्तिश्चेत् कथं भ्रान्तिः स्ववेदने ।। ७४९ ।।

[1.1.4.6.1.1.3.4,6]

सुखित्वं यदि मोक्षेपि मुक्तेर्न स्यात्प्रणीतता ।

[1.1.4.6.1.1.3.4,7]

मोहस्तत्रास्ति तस्येति तस्मादात्मा न मुक्तिभाक् ।। ७५० ।।

[1.1.4.6.1.1.3.4,8]

परितुष्टः क्षणो यस्य सम्भवत्यपरापरः । तस्य मोक्षः प्रणीतोसौ भ्रान्त्ययुक्ति विनार्थतः ।। ७५१ ।।

[1.1.4.6.1.1.3.4,9]

नैकाधिकरणत्वं चेत् प्रसक्तं बन्धमोक्षयोः । सवृत्यैकाधिकरणभावो नैव निवार्य्यते ।। ७५२ ।।

[1.1.4.6.1.1.3.4,10]

यो मुक्तस्य बन्धेन तदा किम्वा प्रयोजनं । पूर्वं ममासीदिति चेत् तदपि क्वोपयुज्यते ।। ७५३ ।।

[1.1.4.6.1.1.3.4,11]

अपेक्षापूर्वकारी स्यात् प्रागेकत्वस्य निश्चयात् । अयुक्तञ्चैतदिति चेदे तदिष्यत एव हि ।। ७५४ ।।

[1.1.4.6.1.1.3.4,12]

परार्थो वा प्रयोगोयमिति चावेदितं पुनः । प्रणीततास्य मोक्षस्य पस्रय तु विपर्ययः ।। ७५५ ।।

[1.1.4.6.1.1.3.4,13]

अथापि स्यात् न नित्य आत्मा पूर्वोक्तदोषान्नापि अनित्योऽप्रेक्षापूर्वक्रियाप्रसङ्गात् ।  अतो नित्यत्वानित्यत्वाभ्यामवाच्यः । तदपि न युक्तं ।

[1.1.4.6.1.1.3.4,14]

अनित्यत्वेन योऽवाच्यः स हेतुर्नहि कस्यचित् ।। २०४ ।।बन्धमोक्षाववाच्येपि न विद्येते कथं च न ।

[1.1.4.6.1.1.3.4,15]

अनित्यत्वेनावाच्य इति अनित्यत्वमस्य नास्ति तस्य न हेतुता । अनित्यतया हेतुत्व  व्याप्तमिति चान्यत्र निर्ण्णयः(ा) ततो व्यापकस्याभावात् हेतुताप्यस्यासम्भविनी । यस्य तु पुनर्नित्यताऽपि नास्ति । तस्यात्यन्तमभाव एव । (अथ)
		      बन्धमोक्षयोरेकाधिकरणत्वादनित्यता । न ।  हेतुत्वात् नित्यता नेति समाधिः । स चायुक्तः ।।

[1.1.4.6.1.1.3.4,16]

नित्यानित्यविनिर्मुक्तः स्वभावो नोपलभ्यते । व्यावृत्तानुगतत्वेन सर्वस्यैवोपलम्भनात् ।। ७५६ ।।

[1.1.4.6.1.1.3.4,17]

अथापि स्याद्(ा) उभयरूपतास्तु यदि नान्यथा । तथापि न दोषः । यस्मात् ।

[1.1.4.6.1.1.3.4,18]

नित्यं तमाहुर्विद्वांसो यः स्वभावो न नश्यति ।। २०५ ।।त्यक्त्वेमां ह्रेपणीं दृष्टिमतो नित्यः स कथ्यतां ।

[1.1.4.6.1.1.3.4,19]

नाशी च नित्यश्चेति व्याहतं । यस्मान्न नश्यति यः स नित्यः । नाशोऽभावोऽनुपलब्धिरित्येकार्थता प्रसाधयिष्यते । अनाशो नित्यतोपलब्धिरिति च । ततो नित्यानित्ययोरेकत्वमिति उपलभ्यानुपलभ्ययोरित्यर्थः। उपलभ्यानुपलभ्ययोश्च कथमेकत्वं ।

[1.1.4.6.1.1.3.4,20]

एकत्वेन प्रतीतेर्यः स एवैक इति स्थितिः । अप्रतीतं प्रतीतञ्चेत् तदेतदतिसाहसं ।। ७५७ ।।

[1.1.4.6.1.1.3.4,21]

यदि नित्यमनित्यञ्चैकमेव । तदा प्रतिपन्नमप्रतिपन्नञ्चैकमिति प्रसक्तं । तथा  चासम्बद्धं । प्रतीयमानमेकत्वेनान्यथा न शक्यं प्रतिपत्तुं । नाप्रतीतमेव प्रतीतं शशविषाणमप्रतीतं केनचित् प्रतीतेन सहैकं शक्यं निश्चेतुं । तत्रैकस्याप्रतीतेरिति चेत् । इहाप्यप्रतीतेऽवश्यमप्रतीतिः । यस्यैकत्वेन प्रतीतिर्न तस्य प्रतीतिरेव नश्यति । नोत्पद्यते वा ।  अथान्यप्रतीतिरप्रतीतिः, तेनान्यप्रतीतिरूपा नास्ति प्रतीतिर्नास्ति तदन्यरूपप्रतीतिरेव  तस्याप्रतीतिः । एवं तर्हि यदन्यरूपं तत एव तस्याभावः इति प्राप्तं । तच्चायुक्तं । यतः ।

[1.1.4.6.1.1.3.4,22]

अन्यतां प्रतिजानानः कथं ब्रूयादनन्यतां । अन्यता तस्य नेत्येवमनित्यत्वं न सिध्यति ।। ७५८ ।।

[1.1.4.6.1.1.3.4,23]

अनित्यत्वेऽनुपलब्धिः स्यान्नोपलब्धावनित्यता । अनन्यत्त्वे चोपलब्धिरुपलब्धौ च नित्यता ।। ७५९ ।।

[1.1.4.6.1.1.3.4,24]

केनचित्तस्य रूपेण नोपलब्धिः परान्यथा । अवित्तिर्येन रूपेण तदस्येति कथं मतं ।। ७६० ।।

[1.1.4.6.1.1.3.4,25]

पूर्वत्वेनास्य वित्तिश्चेत् पूर्वमेव तथा भवेत् । इदानीन्तनतद्रूपमस्येति कथमेकता ।। ७६१ ।।

[1.1.4.6.1.1.3.4,26]

एकः पूर्वापराभ्याञ्चेत् रूपाभ्यामवियोगतः । वियोगे दृश्यमानेपि वियोगो न कथं मतः ।। ७६२ ।।

[1.1.4.6.1.1.3.4,27]

क्रमेणास्या वियोगश्चेत् वियोगोपि तथाभवेत् । अत एवोभयात्मत्वमवियोगवियोगतः ।। ७६३ ।।

[1.1.4.6.1.1.3.4,28]

यथैवास्याक्रमं सत्त्वं दष्टिरस्य तथा भवेत् । अक्रमस्य च सत्त्वस्य न योगः क्रमभाविकः ।। ७६४ ।।

[1.1.4.6.1.1.3.4,29]

नपूर्वापररूपस्याप्रतीतौ व्यापितागतिः । क्रमेण व्यापितायाञ्च तस्यैव व्यापिता नहि ।। ७६५ ।।

[1.1.4.6.1.1.3.4,30]

नहि दृष्टमदृष्टञ्च तस्यैकस्योपपत्तिमत् । तदैव तस्य दृष्टत्वमदृष्टत्वं च दुर्घटं ।। ७६६ ।।

[1.1.4.6.1.1.3.4,31]

कालाभेदेन सकलं नासमञ्जसमीक्ष्यते । एकत्वादेकदैवास्य कालभेदः कथं भवेत् ।। ७६७ ।।

[1.1.4.6.1.1.3.4,32]

पुनः पुनः प्रतीतौ च गृहीतं ग्रहणं भवेत् । गृहीतमिति यद् ग्राह्यं स्मर्यमाणं हि तद् भवेत ।। ७६८ ।।

[1.1.4.6.1.1.3.4,33]

स्मरणस्याप्रमाणत्वान्न क्रमग्रहसम्भवः । न चाप्रतीतं तद्रूपं येन प्रत्यक्षता भवेत ।। ७६९ ।।

[1.1.4.6.1.1.3.4,34]

इदानीन्तनमस्तित्वं चेन्न न पूर्वधियागतं । भेदाभावात्कुतस्तस्य विभागोऽयं प्रमान्वितः ।। ७७० ।।

[1.1.4.6.1.1.3.4,35]

दृष्टत्वं तस्य नास्तीति सर्वदा वर्तमानता । यदि पूर्वापरीभावः केन तस्य प्रतीयतां ।। ७७१ ।।

[1.1.4.6.1.1.3.4,36]

प्राक्‌परप्रत्ययाभ्याञ्चेत् तयोर्भेदगतिः कुतः । स्वसंवेदनभावाच्चेत् न स्याद् द्वित्वगतिस्ततः ।। ७७२ ।।

[1.1.4.6.1.1.3.4,37]

न चाप्यविद्यमानस्य परपूर्वस्य तद्गतिः (।) एकं संवेदनं तच्चेत् परपूर्वतयेष्यते ।। ७७३ ।।

[1.1.4.6.1.1.3.4,38]

एकत्वे परपूर्वत्वं साक्षात्कृततयाकथं । न साक्षात्त्क्रियमाणस्य पूर्वता भावितापि वा ।। ७७४ ।।

[1.1.4.6.1.1.3.4,39]

न पूर्वत्वं यदि भवेत् कथं पूर्वतया गतिः । नास्त्येवास्य गतिः साक्षात्स्मरणञ्च न तद्गतिः ।। ७७५ ।।

[1.1.4.6.1.1.3.4,40]

तस्य स्मरणमेतच्चेत् तस्येति कथमुच्यते । यदा तेन विनाप्येतत् स्मरणं भवदीक्ष्यते ।। ७७६ ।।

[1.1.4.6.1.1.3.4,41]

कार्यकारणभावाच्चेत् न ग्रहस्तावता भवेत् । साक्षात्कारणतार्थस्य ग्राह्यता न विपर्ययात् ।। ७७७ ।।

[1.1.4.6.1.1.3.4,42]

न चार्थात्स्मरणं साक्षात्संविदा व्यवधानतः ( ) संवेदनं न पूर्णन्तत् पूर्वत्वग्रहणक्षमं ।। ७७८ ।।

[1.1.4.6.1.1.3.4,43]

न परं तेन पूर्वत्वं स्मरणान्नैव साध्यते । अतीतसाक्षात्करणं पूर्वमित्यभिधीयते ।। ७७९ ।।

[1.1.4.6.1.1.3.4,44]

भावी साक्षात्कृतौ भावे भावित्वस्य व्यवस्थितिः(ा)अथोत्पादव्ययध्रौव्यं युक्तं यत्तत् सदिष्यते ।। ७८० ।।

[1.1.4.6.1.1.3.4,45]

एषामेव न सत्त्वं स्यात् एतद्भावावियोगतः (ा) यदा व्ययस्तदा सत्त्वं कथं तस्य प्रतीयते ।। ७८१ ।।

[1.1.4.6.1.1.3.4,46]

पूर्वप्रतीते सत्त्वं तत्तदा तस्य व्ययः कथं । ध्रौव्येपि यदि नास्मिन् धीः कथं सत्त्व प्रतीयते ।। ७८१ ।।

[1.1.4.6.1.1.3.4,47]

प्रतीतेरेव सर्वस्य तस्मात्सत्त्वं कुतोऽन्यथा । तस्मान्न नित्यानित्यस्य वस्तुनः सम्भवः क्वचित् ।। ७८२ ।।

[1.1.4.6.1.1.3.4,48]

अनित्यं नित्यमथवा वस्त्वेकान्तेन युक्तिमत ।।

[1.1.4.6.1.1.3.4,49]

इदानीं मार्ग्गप्रसङ्गे निरोधस्यैव चतुर्थमाकारं दर्शयन्नाह ।।</div><div label="1.1.4.6.1.1.4" level="7" n="4">

〈(घ) मार्गसत्त्यम् चतुराकारम्〉


{1.1.4.6.1.1.4.0}



[1.1.4.6.1.1.4.0,1]

उक्तो मार्गस्तदभ्यसादाश्रयः परिवर्तते ।। २०६ ।।सात्म्येपि दोषभावश्चेत् मार्ग्गवन्नाविभुत्वतः ।

[1.1.4.6.1.1.4.0,2]

प्रागेव मार्ग्ग उक्तः तस्याभ्यासादाश्रयस्य चित्तसन्तानस्यालयस्य वा परिशुद्धत्वं  भवति । आत्मात्मीयग्रहविपर्ययभूतस्य नैरात्म्यस्य सात्म्ये सकलदोषविश्लेषः ।

{1.1.4.6.1.1.4.1}



〈(सत्कायदृष्टिः)—〉


[1.1.4.6.1.1.4.1,1]

ननु यथा दोषयोगे गुणयोगः तथा गुणयोगेपि दोषयोग इति न निःसरणं संसारतः । न(ा)

[1.1.4.6.1.1.4.1,2]

दोषाणां गुणसम्भवेन बाधनात् । विपर्ययः कस्मान्न भवति । गुणानां वस्तुस्वभावत्वात् ।  कथमेतदिति चेदुच्यते ।।

[1.1.4.6.1.1.4.1,3]

विषयग्रहणं धर्मो विज्ञानस्य यथास्ति सः ।। २०७ ।।गृह्यते सोऽस्य जनको विद्यमानात्मनेति च ।

[1.1.4.6.1.1.4.1,4]

विज्ञानं मार्ग्गः प्रेरको जन्मिनां तस्य धर्म्मः स्वरूपं विषयग्रहणं । येन तद्विज्ञानं भवति ।  न विज्ञानमसंवेदने भवति । असंवेदनानां तथाऽभावात् । यथा चास्ति तथा स गृह्यमाणो  जनकः । आकारार्पणक्षमं । हि कारणं विज्ञानस्य विषयः । तत् स्वरूपप्रतिपादनं विज्ञानस्य  धर्मः । तथैव प्रतीयमानत्वं विषयस्य ।
		      ततोऽनित्यानात्मादिरूपो विषयो विज्ञानं तथाभूतग्राह्येव नान्यस्तत्स्वभाव इत्याह ।

[1.1.4.6.1.1.4.1,5]

एषा प्रकृतिरस्यास्तु निमित्तान्तरतः स्खलद ।। २०८ ।।व्यावृत्तौ प्रत्ययापेक्षमदृढं सर्पबुद्धिवत् ।

[1.1.4.6.1.1.4.1,6]

यस्य यो धर्मोऽनात्मकत्वादिग्रहणस्वभावः । असौ प्रकृतिः । तस्याः स्खलन्त्या आगन्तुकप्रत्ययवशात् अमूलकात् स्खलितञ्च(ा) ततः स्खलनाद् व्यावृत्तौ प्रत्ययापेक्षमतोऽमूलकत्वात् अदृढं
		      फणिबुद्धिवत् । ननु फणिबुद्धेः सादृश्यदूरदेशत्वादयो रज्वां कारणानि ।  नित्यबुद्धेस्तु किं कारणं । न प्रत्यक्षं नित्यतायां प्रवर्तते । नाप्यनुमानं । नाशंका निःप्रमाणिकेति । प्रत्यक्षतश्च क्षणिकत्वं प्रतीयते इति साधयिष्यते । ततः कुतो नित्यत्वग्रहः ।  अत्राह । तां पुनरनित्यतां पश्यन्नपि मन्दबुद्धिर्नाध्यवस्यति सत्तोपलम्भेन सर्वदा तद्भावशङ्काविप्रलब्धः सदृशापरोत्पत्तिविप्रलब्धो वा अन्त्यक्षणदर्शिनां
		      निश्चयात् ।

[1.1.4.6.1.1.4.1,7]

एतदुक्तं भवति । यदा तावदुपलब्धे पदार्थात्मनि पुनरनुपलम्भस्तदा पश्यत्येवानित्यतां । अतादवस्थ्यमनित्यतां ब्रूमः । किन्त्वनुपलब्धेपि मन्दबुद्धेराशङ्का न व्यपैति ।  ततः तद्भावं शङ्कत इति तद्भावशङ्कः । पूर्वं किमयमद्याप्यास्ते न वेति । ततः पुनर्दर्शनादर्थक्रियावाप्तेः । अविप्रलब्धः सन् किमयं न व्यवस्यति । विप्रलब्धो हि तदनवाप्तेर्व्यवस्येत् तन्न इव घटे ।
		      अर्थक्रियालक्षणसत्तोपलम्भे तु को विपर्ययविवेचनस्यावसरो व्यवहारिणः(ा)  प्रतिभासभेदेन तु तत्त्वचिन्तकोध्यवस्यत्येव । व्यवहारी तु पुनरर्थक्रियार्थी । तदवाप्तेः  परितुष्टः परं न विवेचयति । कृतार्थत्वात् । सदृशापरोत्पत्तिविप्रलब्धो वा सद्र्शे/?/ हि  तदेवेदमिति बुद्धिर्यमजे ।
		      पूर्वंत्र मायागोलकतदर्थक्रियायामर्थादमात्रमेव
		      विवक्षितं ।  यतः परापरतृणादिकारणजातस्य वह्नेरेकताध्यवसायविषयता इन्धनमेव तत्रोपादानं न वह्निः  न खलु वह्नेरेवोत्पद्यते वह्निः (ा) आदावनुत्पत्ति प्रसङ्गात् । उपलास्फालनेन प्राग्  वह्नेरभावात । अथवा तत एव वह्नेरुत्पत्तिः । एवं सर्वे पदार्थाः पूर्वसमानजातीयादुत्पद्यन्ते ।  न वा समानजातीयं कारणं । कर्म्माधिपत्यादेवोत्पत्तेः । अत एतदपेक्षया विकल्पः । तच्च  कर्म्मवादिमतेन पूर्वमुक्तं । अन्यमतेन परमिति निर्ण्णयः ।

[1.1.4.6.1.1.4.1,8]

अथवा अतद्भावशङ्काविप्रलब्ध इति व्याख्यातव्यं । न हि तद्भावे शङ्का काचिद्विद्यते । सर्वदा सत्तोपलन्धेः । अनुपलम्भे हि तद्भावे शङ्का भवेत् । यदा तु मध्ये अनुपलम्भस्तदा को वृत्तान्तः । अत्रापि सदृशापरोत्पत्तिविप्रलब्धो लूनपुनर्जातकेशनखादिवत् । मृतप्रत्यभिज्ञात एकत्वमिति चेत् । न(ा) प्रत्यभिज्ञाया अप्रमाणत्वात् । प्रत्यक्षत्वानुमानत्वायोगात् । तथा च प्रतिपादयिष्यते । तस्मादान्तरा
		      दविद्योपप्लवादागन्तवो मलाः ।

[1.1.4.6.1.1.4.1,9]

अत एवाह ।

[1.1.4.6.1.1.4.1,10]

प्रभस्वरमिदं चित्तं प्रकृत्या; (ऽऽगन्तवो मलाः) ।

[1.1.4.6.1.1.4.1,11]

नित्यत्वविरहितस्यैव तेन ग्रहणादागन्तवो मलाः ।

[1.1.4.6.1.1.4.1,12]

असद्भूतसमारोपस्यामूलकत्वेन तौतमुद्रामात्रकत्वात् । न परमार्थतो नित्यत्वं क्वचित्  प्रतिभाति । ततो विचारशून्यत्वादागन्तवो मलाः ।

[1.1.4.6.1.1.4.1,13]

तत्प्रागप्यसमर्थानां पश्चात् शक्तिः क्व तन्मये ।

[1.1.4.6.1.1.4.1,14]

प्रागप्यसमर्था एव श्रुतचिन्ताकाले यतः(ा) ।

[1.1.4.6.1.1.4.1,15]

नालं प्ररोढुमत्यन्तं स्यन्दिन्यामग्निवद् भुवि ।। २१० ।।बाधकोत्पत्तिसामर्थ्य
			गर्भे शक्तोपि वस्तुनि ।

[1.1.4.6.1.1.4.1,16]

नन्वहेतोरपि मृदुश्रद्धादिकस्यार्हत्वात् प्रहाणिर्भवत्येव । तत्कथमनुत्पत्तिर्दोषाणां ।  यद्यपि चोत्पत्तिर्दोषस्य तथाप्यन्तर्ग्गतबाधकोत्पत्तिसामर्थ्ये शक्तोप्युत्पत्तुं । नात्यन्तं प्ररोदुं  समर्थो मलः । यथा स्यन्दिन्यां भुवि अग्निरुत्पन्नो न प्ररोहति । सात्म्ये तु
		      स्थितस्य न दोषोत्पत्तिः । तथाहि ।

[1.1.4.6.1.1.4.1,17]

निरुपद्रवभूतार्थस्वभावस्य विपर्ययैः ।। २११ ।।

[1.1.4.6.1.1.4.1,18]

न बाधा यत्नवत्त्वेपि बुद्धेस्तत्पक्षपाततः ।

[1.1.4.6.1.1.4.1,19]

नहि स्वभावो यत्नरहितेन निवर्त्तयितुं शक्यः । यत्नश्च दोषदर्शिनो गुणेषु वर्तते, दोषेषु  च गुणदर्शिनः । न च सात्मीभूतनैरात्म्यदर्शनस्य । दोषेषु गुणदर्शनं । न गुणेषु दोषदर्शनं ।  अदर्शनं वा गुणेषु । नैरात्म्यदर्शन
		      स्य निरुपद्रवत्वात् ।

[1.1.4.6.1.1.4.1,20]

ततः स्वभावो भूतात्मा निरुपद्रव एव च । कथमस्य परित्यागः कर्त्तुं शक्यः सचेतसा ।। ७८४ ।।

[1.1.4.6.1.1.4.1,21]

पक्षपातश्च चित्तस्य न दोषेषु प्रवर्तते । ततः तस्य न दोषाय यत्नः कश्चित्प्रवर्तते ।। ७८५ ।।

[1.1.4.6.1.1.4.1,22]

निखिलपदार्थस्वभावपर्यालोचनसमर्थस्य यदि नाम दोषोत्पतिस्तथाप्यसौ सत्त्योऽर्थः ।  प्रहीण इव पथिकः सम्वेगसमागमात् मध्यस्थभावे वर्तमानो मार्ग्ग एव यत्नमारभते  गुणपक्षपातात्, नतु दोषेऽभिरमते ।

[1.1.4.6.1.1.4.1,23]

ननु च रागद्वेषयोर्विपरीताकारत्वेपि नैकस्यैव बाधा । बाधितस्य रागस्य द्वेषेण पुनर्बाधकत्वदृष्टेः । तथा द्वेषस्य । तथा नैरात्म्यात्मदर्शनयोरपि स्यात् । नैतदस्ति यस्मात् ।

[1.1.4.6.1.1.4.1,24]

आत्मग्रहैकयोनित्वात् कार्यकारणभावतः ।। २१२ ।।रागप्रतिघयोर्बाधा भेदेपि न परस्परं ।

[1.1.4.6.1.1.4.1,25]

द्वयोरध्यात्मग्रहकारणत्वात् सत्यात्मग्रहेनात्यन्तमेकस्याप्युच्छेदः । सत्यपि परस्परवैपरीत्ये अयुगपद्भावश्च स्यात् । किञ्च(ा) ।

[1.1.4.6.1.1.4.1,26]

कार्यकारणभावादपि यो हि यत्र विवक्षितो(।) । दुःखहेतौ स पीडितो नियमेन  सुखहेत्वर्थमिच्छति तत्रान्यत्र वा । तेनानयोः कार्यकारणभावः सुखहेतौ अनुगृहीतो नियमेन  तदुपघात इति प्रतिघवान् । अतः कार्यकारणभावात् न बाधा भेदेपि रागप्रतिघयोः । अत एव ।

[1.1.4.6.1.1.4.1,27]

मोहाविरोधान्मैत्र्यादेः नात्यन्तं दोषनिग्रहः ।। २१३ ।।

[1.1.4.6.1.1.4.1,28]

तन्मूलाश्च मलाः सर्वे ; स च सत्कायदर्शनं ।

[1.1.4.6.1.1.4.1,29]

यद्यपि द्वेषस्य प्रतपक्षो मैत्री(ा) रागस्याशुभा(ा) विहिंसाप्रतिपक्षः करुणा(ा) ईर्ष्याप्रतिपक्षो मुदिता । सर्वस्य प्रतिपक्षउपेक्षा । तथापि नात्यन्तं दोषनिग्रहः मोहाविरोधात् ।

[1.1.4.6.1.1.4.1,30]

ननु सत्यपि मोहेऽहङ्कराभावात् सकलदोषप्रहाणमेव ।

[1.1.4.6.1.1.4.1,31]

नैतत्साधीयः । स एव मोहः सत्कायदर्शनं । क्लिष्टो हि मोहः सत्कायदर्शनमेव ।

[1.1.4.6.1.1.4.1,32]

अर्हतान्तु यदज्ञानं न तत् क्लिष्टमतो न ते । मोहेप्ययुक्तसन्ताना हीनसत्कायदर्शनाः ।। ८८६ ।।

[1.1.4.6.1.1.4.1,33]

विद्यायाः प्रतिपक्षत्वात् चैत्तत्वेनोपलब्धितः ।। २१४ ।।

[1.1.4.6.1.1.4.1,34]

मिथ्योपलब्धिरज्ञानयुक्तेश्चान्यदयुक्तिमत् ।

[1.1.4.6.1.1.4.1,35]

नन्वसंप्रख्यानरूपाऽविद्या सत्कायदर्शनन्तु प्रतिपत्तिरूपं तत्कथं सत्कायदर्शनमेवाविद्येति(ा) न दोषो यतः ।

[1.1.4.6.1.1.4.1,36]

असंप्रख्यानरूपादेरविद्यानिर्वृत्तेरपि । तत्त्वं स्यादुपधीनां हि क्षये किमवशिष्यते ।। ७८७ ।।

[1.1.4.6.1.1.4.1,37]

असंप्रख्यानं हि निरुपधिशेषे निर्वाणे । निरोधसमापत्तौ च मुख्ये । अथ तस्य  क्लेशनिदानत्वं नास्ति । न तर्हि तदविद्यालक्षणं । सत्कायदृष्टिरेव तन्निदानत्वादविद्या  नापरा(ा) यतः ।

[1.1.4.6.1.1.4.1,38]

विद्याविरुद्धो धर्मोऽन्योऽविद्याऽधर्म्मा नृतादिवत् । विद्या नैरात्म्यदृष्टिषु तद्विरोध्यात्मदर्शनं ।। ७८८ ।।

[1.1.4.6.1.1.4.1,39]

न तावद्विद्याभावोऽविद्या तद्भावस्य निर्वाणेपि भावात् । न चाभावो हेतुः । नापितदन्यो, रूपादीनामविद्यात्वप्रसङ्गात् । तस्माद्विद्याविरुद्धो धर्मोऽविद्याऽधर्म्मानृतवत् । तच्च  सत्कायदर्शनमेव । तथाहि (ा) परानुग्रहलक्षणो धर्मस्तदभावमात्रं नाधर्मोपि तु तदन्यमात्रं ।  अपितु अनुग्रहविरुद्ध उपघातोऽधर्म्मः । तथा न भूतार्थप्रतिपादनाभावोनृतमपि त्वभूतप्रतिपादनमसत्त्यवचनं । एवं सति सत्यार्थे यदा भ्रान्त्या नास्तितां मन्यमानोऽस्तीति प्रतिपादयति । तदाऽसत्यता न स्यात् । असति च सत्यतां मन्यमानः तदा मृषा स्यात् ।  नैतदस्ति ।

[1.1.4.6.1.1.4.1,40]

विकल्प्यविषयाः शब्दाः यद्यथा वस्तुनिश्चितं । तथैव वचनं सत्त्यमन्यथा वचनं मृषा ।। ७८९ ।।

[1.1.4.6.1.1.4.1,41]

अध्यवसीयमानवस्तुविषया हि शब्दाः । अध्यवसायानुरूपप्रतिपादनमेव सत्त्यताऽन्यथा
		      असत्यतेति न्यायः । बोधिसत्त्वानान्तु भ्रान्त्यापि सत्त्वविसम्बादनं परमवद्यं । अत  एव ते सर्वाकारज्ञतायामभियोगिनो भवन्ति । ततः सत्कायदृष्टेरेवाविद्यान्यस्य विद्याप्रतिपक्षत्वाभावात् । चैत्तत्वेन च कारणेनोपलब्धितः । मिथ्योपलब्धिरेवाविद्या । आश्र
		      यालम्बनाकारकालद्रव्यसमताभिः समं प्रयुक्ताः । इति सम्प्रयुक्ताः उक्तञ्च "प्रज्ञाकारविपरीतप्रतिपत्तिरुपैवाविद्येति" । तत्र तत्र सूत्र उक्ताः । "तत्र कतमोऽज्ञानविगमो यो यथाभूतानां  धर्माणामध्यारोपाधिगमः । तथा याः काश्चन लोकोपचारोपपत्तयः सर्वास्ता आत्माभिनिवेशतो भवन्ति । आत्माभिनिवेशनिगमतो न भवन्ति" । नन्वात्माभिनिवेशो दृष्टिः ।  सा चाविद्यासंप्रयुक्ता । ततो दृष्टिद्वारेणाविद्यैवोक्तेति मन्तव्यं । नान्तरीयकत्वात् न तु  सत्कायदृष्टिरेवाविद्येति । नैतदपि साधीयः ।

[1.1.4.6.1.1.4.1,42]

अविद्याङ्ेगहि निर्देश्ये तत्स्वरूपप्रकाशनं । युक्ता तदन्यनिर्देशः कौशलं न निवेदयेत् ।। ७९० ।।

[1.1.4.6.1.1.4.1,43]

प्रमाणमत्र न किञ्चित् अविद्यैवं निवेदिता । विपर्यये प्रमाणन्तु यथावदुपदर्शितं ।। ७९१ ।।

[1.1.4.6.1.1.4.1,44]

दृष्टिद्वारेणाविद्यैव निर्दृष्टेति न किञ्चिदत्र प्रमाणं । सत्कायदृष्टिरेव त्वविद्या सर्वदोषनिदानं इत्युपदर्शितमत्र प्रमाणं ।

[1.1.4.6.1.1.4.1,45]

ननु सत्कायदृष्टिर्मोहजदेशभूता । मोहस्तु सकलक्लेशानुगतोऽसंप्रख्यानलक्षणोऽन्यथा वा स कथं सत्‌कायदृष्टिरुच्यते । विशेषशब्दस्य सामान्यार्थत्वाभावात् । तथा  यद्यविद्यादृष्टिरेव तदा दृष्टिसंप्रयुक्ताऽविद्येति संप्रयुक्तार्थो न स्यात् न स तेनैव संप्रयुक्तः ।  अत्र चोद्ये परिहारः ।

[1.1.4.6.1.1.4.1,46]

व्याख्येयोऽत्र विरोधो यः तद्विरोधाच्च तन्मयैः ।। २१५ ।।विरोधः शून्यतादृष्टेः सर्वदोषैः प्रसिध्यति ।

[1.1.4.6.1.1.4.1,47]

सामान्यविशेषभावेन हि भेदप्रकल्पनया संप्रयुक्तार्थः । तद्यथा पलाशयुक्तं वनमिति ।  परमार्थतः पलाशस्वभावतैव कथिता एवं विशेषाभिधानेन तत्स्वभावोऽविद्यानिदानभूता  प्राधान्येन निर्दिष्टा । यत आत्मदर्शनमविद्या, ततः तन्मूलकाः सर्व एव क्लेशाः । नैरात्म्यदर्शनात् मूलच्छेदकारिणो मूलच्छेदादुच्छिद्यन्ते । यतः सकलक्लेशविरोधि नैरात्म्यदर्शनं  तच्च योगिनो न व्यपैतीति न पुनः क्लेशोदयः । ततो निःसरणाकारता निरोधस्य कथिता ।

[1.1.4.6.1.1.4.1,48]

नाक्षयः प्राणिधर्म्मत्वाद्रूपादिवदसिद्धितः ।। २१६ ।।

[1.1.4.6.1.1.4.1,49]

सम्बन्धे प्रतिपक्षस्य त्यागसंसर्जनादपि ।न काठिन्यवदुत्पत्तिः पुनर्दोषविरोधिनः ।। २१७ ।।

[1.1.4.6.1.1.4.1,50]

सात्मत्वेनानपायत्वात् अनेकान्ताच्च भस्मवत् ।

[1.1.4.6.1.1.4.1,51]

—इत्यन्तरश्लोकौ ।

[1.1.4.6.1.1.4.1,52]

नन्वात्मभावनादपि भवत्येव मोक्षः । तत् किं नैरात्म्यदर्शनेन । अत्राहागमः ।
		      "आत्मा . . . . मन्तव्य" इत्यादिः । तदप्यसत् । यतः ।

[1.1.4.6.1.1.4.1,53]

यः पश्यत्यात्मानं तत्राहमिति शाश्वतः स्नेहः ।। २१८ ।।

[1.1.4.6.1.1.4.1,54]

स्नेहात् सुखेषु तृष्यति तृष्णा/?/ दोषाँस्थिरी कुरुते ।

[1.1.4.6.1.1.4.1,55]

आत्मदर्शी हि नियमेन आत्मनि शाश्वतेन स्नेहेन सम्बध्यते । स्नेहाच्च तत्सुखेषु तृष्णावान् । यस्य यत्र स्नेहः स तत्सुखे परितर्षवान् । यथा पुत्रादिसुखे ।

[1.1.4.6.1.1.4.1,56]

नन्वात्मदर्शनादात्मनि स्नेहः इत्युक्तं । किं काष्टदर्शनादेः काष्टे स्नेहः स्त्रीदर्शनादेव स्त्रियां । तस्मात् यः पश्यत्यात्मानं तत्र तस्य स्नेह इत्ययुक्तं । नैतदस्ति ।

[1.1.4.6.1.1.4.1,57]

यस्यान्यत्र स्नेहः तस्यात्मनि न भवतीति कुतः ।

[1.1.4.6.1.1.4.1,58]

स्नेहो दृश्यत एवात्मन्यत्र नास्ति विवादिता । आत्मस्नेहं विनान्यत्र स्नेह इत्यतिदुर्घटं ।। ७९२ ।।

[1.1.4.6.1.1.4.1,59]

यद्यात्मदर्शनमात्रकेण न स्नेहः स्नेह एव कस्यचिन्न स्यात् अन्यस्य कारणस्याभावात् ।  काष्टञ्च आत्मोपयोगि न पश्यति । तेन न स्नेहः । यस्य चात्मोपयोगिनि स्नेहः  स कथमात्मनि न स्नेहवान् । अथ सत्त्वविशेषादात्मनि स्नेह एव नास्ति । परत्र तु महानुभावतया करुणातः स्नेहवान् । तदसत् ।

[1.1.4.6.1.1.4.1,60]

महानुभावता नाम परोपकरणं यदि । अप्रेक्षापूर्वकारित्वे तथा सत्यसमंजसं ।। ७९३ ।।

[1.1.4.6.1.1.4.1,61]

आत्मानं परित्यज्य परोपकारणीकुर्वता स्वार्थं महदप्रेक्षापूर्वकारित्वं आत्मनि प्रकटितं  स्यात् ।

[1.1.4.6.1.1.4.1,62]

अथ परार्थक्रियैव सुखं । तथा च सति ।

[1.1.4.6.1.1.4.1,63]

सुखत्वासङ्गसम्मूढ़ः कथं मुक्तः तथा च स । गणिकास्वाङ्गसम्मर्दमपि कुर्यात् स तादृशः ।। ७९४ ।।

[1.1.4.6.1.1.4.1,64]

असत्त्यव्यवहारोयमिति चेत नास्त्यसत्त्यता ।।

[1.1.4.6.1.1.4.1,65]

स्वात्मव्यवस्थितो यथा ध्यानसुखमाकांक्षति तथा गणिकाङ्गसङ्गमसुखमपि । न  खलु सुखस्य तस्यापरस्य वा विशेषः । असत्त्यता तथा स्यादिति चेत् नासत्त्यता विशेषाभावात् । नरकादिगमनान्न युक्तमिति चेत् । न (ा) महानुभावताविशेषात् परार्थं नरकगमनाङ्गीकरणं । महती महानुभावतेति तथाभ्यासादसत्त्यव्यवहारोऽन्यश्च सुखहेतुः । ततो  वरं सत्त्यव्यवहारोऽङ्गीकृतः । न विशेषाभावात् । तथा चात्मनि सतृष्णस्तद्वशाद्दोषादोषौ  समीकुर्य्यात् । ततो दोषतिरस्करणे ।

[1.1.4.6.1.1.4.1,66]

गुणदर्शी परितृष्यन्ममेति तत्साधनान्युपादत्ते ।। २१९ ।।तेनात्माभिनिवेशो यावत् तावत् स संसारे ।

[1.1.4.6.1.1.4.1,67]

आत्मनि परमार्थतया विद्यमाने यस्तत्रोपकारः सोपि परमार्थः । ततः परमार्थोपकारी यः स एव गुणवानिति प्रतीयात् । ततो गुणदर्शी ममेति साधनान्युपादत्ते । तेनात्माभिनिवेशात् संसार इति । सुखसाधनं गर्तसूकरीसंस्पर्शमपि प्रार्थयते ।

[1.1.4.6.1.1.4.1,68]

तस्माद्(ा)

[1.1.4.6.1.1.4.1,69]

आत्मनि सति परसंज्ञा स्वपरविभागात् परिग्रह द्वेषौ ।। २२० ।।अनयोः संप्रतिबद्धाः सर्वे दोषाः प्रजायन्ते ।

[1.1.4.6.1.1.4.1,70]

आत्मपरविभागो हि परिग्रहद्वेषौ जनयेत् । ततः परिग्रहद्वेषसंप्रतिबद्धा ईर्ष्यामात्सर्यादयो दोषा भवन्ति ।

[1.1.4.6.1.1.4.1,71]

अथापि स्यात् । आत्मन्येव स्नेहो नात्मीये तेनात्मीयस्नेहाभावात् असत्त्यव्यवहाराभावः । अत्रोच्यते ।

[1.1.4.6.1.1.4.1,72]

नियमेनात्मनि स्निह्यँस्तदीये न विरज्यते ।। २२१ ।।न चास्त्यात्मनि निर्दोषे स्नेहापगमकारणं ।

[1.1.4.6.1.1.4.1,73]

आत्मनि हि स्नेहः प्रवर्तमानो न दोषमन्तरेणापैति । न च स्नेहवान् आत्मनि आत्मीये  निःस्नेहः । तस्मादात्मनि आत्मीये च स्नेहवान् सकलदोषतिरस्करणेन सर्वत्रावृत्तिमानिति  संसारसङ्गम एवास्याविरतः । अथात्मनि आत्मीये च स्नेहस्य संसारहेतुत्वात्, स्नेंहसङ्गतस्य च दुष्टत्वात् । आत्मीयस्य न तत्र स्नेहः ।

{1.1.4.6.1.1.4.2}



〈(मार्गभावना)—〉


[1.1.4.6.1.1.4.2,1]

अन्यदोषदुष्टत्वेपि स्नेहो न क्रियते किं पुनर्यत्र स्नेह एव दुष्टो भवति । तत्राह ।

[1.1.4.6.1.1.4.2,2]

स्नेहः सदोष इति चेत् ततः किं तस्य वर्जनं ।। २२२ ।।अदूषितेऽस्य विषये न शक्यं तस्य वर्जनं ।

[1.1.4.6.1.1.4.2,3]

अन्यदोषेण हि स्नेहो नेति विषयदोषाद्युक्तमेतत् । अदुष्टे तु विषये स्नेहाभावो न  युक्तः । सुखहेतौ नास्ति दोषो गुणस्य भावात् । अथ स्नेह एव दोषः । भवतु किं भविष्यति ।  दुष्टत्वात् स्नेहस्य वर्जनमिति चेत् । नैतदस्ति । विषयदोषमन्तरेण स्नेहपरित्यागाभावात् । तस्मात् ।

[1.1.4.6.1.1.4.2,4]

प्रहाणिरिच्छाद्वेषादेर्गुणदोषानुबन्धिनः ।। २२३ ।।तयोरदृष्टिर्विषये
			; न तु बाह्येषु यः क्रमः ।

[1.1.4.6.1.1.4.2,5]

इच्छाद्वेषौ हि गुणदोषदर्शनाद् भवतः, तदभावान्न भवत इति न्यायः । आत्मसुखसाधनञ्च गुणः । तद्दुःखसाधनं दोषः । तच्चेद्विद्यते । नास्तीच्छाद्वेषप्रहाणं ।

[1.1.4.6.1.1.4.2,6]

अथापि स्यात् । बाह्यं वस्तु गुणवदपि परित्यज्यते ।

[1.1.4.6.1.1.4.2,7]

तदप्यसत् । बाह्यं वस्तुहि बाह्यकारणाधीनं परित्यज्यते स्नेहात्मदर्शनबलादुपजायमानोऽपरापरः कथं परित्यक्तुं शक्यः । विषयस्य हि स्नेहविषयत्वमुपादानञ्च गुणत्वेन तदभावात् । तत्र स्नेहपरित्यागोऽनुपादानञ्च । स्नेहस्य तु न गुणवत्त्वात् उपादानमपि तु  विषयगुणात् । ततो विषयगुणकारणसद्भावात् कुतः स्नेहस्यानुदयः ।

[1.1.4.6.1.1.4.2,8]

नहि स्नेहगुणात् स्नेहः किन्त्वर्थगुणदर्शनात् ।। २२४ ।।कारणे (ऽ) विकले तस्मिन् कार्यं केन निवार्यते ।

[1.1.4.6.1.1.4.2,9]

—इति संग्रहः ।

[1.1.4.6.1.1.4.2,10]

अपि च ।

[1.1.4.6.1.1.4.2,11]

का वा सदोषता दृष्टा स्नेहे दुःखसमाश्रयः ।। २२५ ।।तथापि न विरागोत्र स्वत्वदृष्टेर्यथात्मनि ।

[1.1.4.6.1.1.4.2,12]

आत्मा हि प्रथमं दुःखसमाश्रयः । आत्मनि सति पश्चात् स्नेहो दुःखस्य कारणं ।  अत्माभावे तु कस्य दुःखं । तत उभयस्यापि दुःखहेतुत्वात् द्वयोरपि न विरागो न वैकत्रापि ।

[1.1.4.6.1.1.4.2,13]

अथापि स्याद्(ा) आत्म नि दुःखहेतुत्वं परोपाधिकं न तस्यापि स्वगतो दोषः । आत्मस्नेहधर्माधर्म्मसंस्कारसहायः आत्मा दुःखहेतुरत्राह ।

[1.1.4.6.1.1.4.2,14]

न तैर्विना दुःखहेतुरात्मा चेत् तेपि तादृशाः ।। २२६ ।।निर्दोषं दुःखमप्येवं वैराग्यं न द्वयोस्ततः ।

[1.1.4.6.1.1.4.2,15]

नखल्वनिर्दोषे वैराग्यं कस्यचित् न चात्मस्नेहोदय आत्मानमाश्रयमन्तरेण दुःखहेतवोऽतो न तेप्यात्मवत् सदोषाः । अतो न वैराग्यसम्भवः ।

[1.1.4.6.1.1.4.2,16]

दुःखभावनयास्याच्चेदहिदष्टाङ्गहानिवत् ।। २२७ ।।आत्मीयबुद्धिहान्यात्र त्यागो न तु विपर्यये ।

[1.1.4.6.1.1.4.2,17]

उपभोगाश्रयत्वेन गृहीतेष्विन्द्रियादिषु ।। २२८ ।।सत्त्वधीः केन वार्येत वैराग्यं तत्र तत् कुतः ।

[1.1.4.6.1.1.4.2,18]

ननु सुखहेतुत्वं स्नेहस्य ।	 हेतुतस्तद्विपर्ययसम्भवाद् वैराग्यं । न खल्वपकारिणि स्नेहः ।

[1.1.4.6.1.1.4.2,19]

अत्रोच्यते । नात्मीयबुद्धिविषये दुःखहेतावपि स्नेहविगमो दृष्टः । तस्मादात्मीयबुद्धिपरित्यागे वैराग्यं । आत्मीयबुद्धेरेव परित्याग इति चेत् । नोपभोगाश्रयत्वेन प्रतिपन्नेषु  शरीरादिषु कस्यचित्	 आत्मीयबुद्धिविगमः । तथा हि देवः स्यां नागः स्यामिति विशिष्टं  शरीरादि मम स्यादिति तेष्वात्मीयबुद्धिं विधत्ते । तत एवंभूतबुद्धिमानेव कथं विरक्तः । तथाहि ।

[1.1.4.6.1.1.4.2,20]

प्रत्यक्षमेव सर्वस्य केशादिषु कलेवरात् ।। २२६ ।।च्युतेषु सा घृणा बुद्धिर्जायतेऽन्यत्र सस्पृहा ।

[1.1.4.6.1.1.4.2,21]

यदाहि  केशादिषूपभोगविषयता तदा सस्पृहतात्मीयबुद्धिजन्मिका । यदा तु विपर्ययः  तदा वैराग्यं सस्पृहताविगमस्वभावं नान्यथेति विभागः ।

[1.1.4.6.1.1.4.2,22]

किञ्च । वै शे षि का दीनां ।

[1.1.4.6.1.1.4.2,23]

समवायादिसम्बन्धजनिता तत्र हि स्वधीः ।। २३० ।।सम्बन्धः स तथैवेति दृष्टावपि न हीयते ।

[1.1.4.6.1.1.4.2,24]

सुखादिना समवायसम्बन्धः । शरीरेण संयोगः । शरीराश्रितै रूपादिभिः संयुक्तसमवायः (ा) रूपत्वादिभिः समवेतसमवायः । श्रोत्रेन्द्रियेण संयोगः (ा) चक्षुरादिना सांयोगिसंयोगः । इत्यात्मसम्बन्धो न व्यपैति । ततो दोषदर्शनेपि न हीयते तेषु स्नेहः । अथ  समवायादिसम्बन्धं नाङ्गीकुर्य्यात् । तत्रापि परिहारः ।

[1.1.4.6.1.1.4.2,25]

समवायाद्यभावेपि सर्वत्रास्त्युपकारिता ।। २३१ ।।

[1.1.4.6.1.1.4.2,26]

उपकारप्रभावितो हि सर्वत्र स्नेहः । तेन कुतो वैराग्यादयः ।

[1.1.4.6.1.1.4.2,27]

अथ परः प्रत्यवतिष्ठेत ।

[1.1.4.6.1.1.4.2,28]

दुःखोपकारानुभवेदङ्गुल्यामिव चेत् स्वधीः ।न ह्येकान्तेन तद् दुःखं भूयसा सविषान्नवत् ।। २३२ ।।

[1.1.4.6.1.1.4.2,29]

यथा तद् दुःखं तथा सुखमपि । सविषान्नवत् । नहि सविषमन्नं दुःखमेव । सुखत्वस्यापि सम्भवात् । तथा गर्तसूकरादिशरीरं दुःखमपि सुखमेव । कथञ्चिदतो न परि
		      त्यागविषयः इन्द्रियादिः । ननु तादृशं दुःखसम्मिश्रं दुःखमेव । एवं तर्हि सुखसङ्गतं सुखमेव  इति प्राप्तं । किञ्च (ा) ।

[1.1.4.6.1.1.4.2,30]

विशिष्टसुखसङ्गात् स्यात् तद्विरुद्धे विरागिता ।किञ्चित् परित्यजेत् सौख्यं विशिष्टसुखतृष्णया ।। २३३ ।।

[1.1.4.6.1.1.4.2,31]

नैरात्म्ये तु यथालाभमात्मस्नेहात् प्रवर्तते ।अलाभे मत्तकाशिन्या दृष्टा तिर्यत्क्षु/?/ कामिता ।। २३४ ।।

[1.1.4.6.1.1.4.2,32]

यदि विशिष्टं सुखं लभ्येत स्यादन्यथा वैराग्यं । न चाविवेकिनो विशिष्टसुखतृष्णा  विवेकाभावादेव । विवेको भविष्यतीति चेत् । विवेक एव तर्हि दुःखहेतुरिति विवेक एव  वैराग्यं स्यात् । अथ विवेकोऽवश्यमेव हेतुबलादेवं तर्हि नैरात्म्यावबोधतोपि विवेकवतोऽनिवार्य्य एवेति नात्मदर्शनान्मोक्षः । आत्मभावना त्वसम्भविनी ।

[1.1.4.6.1.1.4.2,33]

यादृशः खल्वसावात्मा सुखादीनां समाश्रयः । तादृशे भावनाभावात् तादृशोसौ कुतोऽन्यथा ।। ७९५ ।।

[1.1.4.6.1.1.4.2,34]

बुद्धिसुखदुःखेत्यादिसमाश्रयो ह्यसावात्मा । भाव्यमानोप्यसौ तादृश एव भवेत् । अथ  पुरुषकाराश्रयाद् दोषरहितोऽसौ क्रियेत । तदसत् ।

[1.1.4.6.1.1.4.2,35]

घृष्यमाणोहि नाङ्गारः शुक्लतामेति जातुचित । निजः स्वभावसम्पर्क्कः केनचिन्न निवार्यते ।। ७९६ ।।

[1.1.4.6.1.1.4.2,36]

न च दुष्टः स्वयंस्वस्य दोषव्यावर्तनक्षमः । दुष्टोऽदुष्टः कथं भावी न सोऽन्यो भवति क्वचित् ।। ७९७ ।।

[1.1.4.6.1.1.4.2,37]

अत एवाह ।

{1.1.4.6.1.1.4.3}



〈(आत्मवादे दोषाः)—〉


[1.1.4.6.1.1.4.3,1]

यस्यात्मा वल्लभः तस्य स नाशं कथमिच्छति ।

[1.1.4.6.1.1.4.3,2]

दुष्टो रागादिना नात्मा तेन योगे पृथक् स्वयं । न दण्डयोगे दण्डत्वं दण्डिनो भाविकं भवेत् ।। ७९८ ।।

[1.1.4.6.1.1.4.3,3]

असंविदितरागादे र्नरागित्वादिसम्भवः । सम्वेदना द्रागिता चेत् स्त्रीमान् स्यात् तन्निरुपणात् ।। ७९९ ।।

[1.1.4.6.1.1.4.3,4]

सम्बन्धाद्रागिता तस्य न तु रागादिवेदनात् । रागादिवेदने योगी रागी स्यात् पररागतः ।। ८०० ।।

[1.1.4.6.1.1.4.3,5]

व्यतिरेके विशेषः कः संयोगसमवाययोः । भेदस्याप्रतिपत्तिश्चेत् भेदस्तर्हि कुतो मतः ।। ८०१ ।।

[1.1.4.6.1.1.4.3,6]

भिन्नमात्मस्वरूपञ्चेत् न वेत्यात्मा स्ववित् कथं ।

[1.1.4.6.1.1.4.3,7]

नहि स्वरूपसम्वित्तौ भ्रान्तिरस्तीति साधितं ।। ८०२ ।।

[1.1.4.6.1.1.4.3,8]

अथासम्वेदनस्यास्य वेदनं घटरूपवत् ।

[1.1.4.6.1.1.4.3,9]

ग्राह्यत्वात् ग्राहकं तत् स्यात् नेति नास्यास्ति भोक्तृता ।। ८०३ ।।

[1.1.4.6.1.1.4.3,10]

रसादीनां हि भोग्यत्वे भोक्तृता नोपलभ्यते ।

[1.1.4.6.1.1.4.3,11]

भोक्ता ततोऽन्य एव स्यात् एवञ्चेत्यनवस्थितिः ।। ८०४ ।।

[1.1.4.6.1.1.4.3,12]

भोगस्तत्समवेतश्चेत् तेन भोक्ता स कथ्यते । न भोगोनुभवादन्यः स च भोग्येप्यवस्थितः ।। ८०५ ।।

[1.1.4.6.1.1.4.3,13]

मयि बुद्धिर्ममात्रेति प्रबोधो लोक ईदृशः (ा) तेनाधार्याधारभाव उभयत्रापि विद्यते ।। ८०६ ।।

[1.1.4.6.1.1.4.3,14]

अथानुमीयमानोऽसौ भोक्तेति व्यपदिश्यते । प्रत्यक्षासम्भवे तत्र नानुमानमिति स्थितिः ।। ८०७ ।।

[1.1.4.6.1.1.4.3,15]

अथासौ योगिनामेव गम्य इत्युपदिश्यते । अतिसूक्ष्मतया तस्य वेदनं नास्मदादिभिः ।। ८०८ ।।

[1.1.4.6.1.1.4.3,16]

इदानीं तावदस्माभिर्वेदनं नास्य संभवि । तामवस्थागतानान्तु न विद्मः किं भविष्यति ।। ८०९ ।।

[1.1.4.6.1.1.4.3,17]

योगिभावमुपक्षिप्य वस्तूनां यदि निर्ण्णयः । अस्माकं ते योगिभिस्तस्य नाभावस्य न वेदनं ।। ८१० ।।

[1.1.4.6.1.1.4.3,18]

तस्मात् स्वसम्वेदनरूप एवात्मा उपशान्तो	ऽन्यथा तस्याभावप्रसङ्गात् । स च सुखादिसम्वेदनस्वभावो यद्यन्यथा भवेत् नाश एवास्य स्यात् (ा) यस्य चात्मा वल्लाभः स तस्य नाशं  कथमिच्छेत् ।

[1.1.4.6.1.1.4.3,19]

दुःखे च तेनात्मैष्टव्यो यदि दुःखी सुखी नतु । दुःख्यवस्थाविनाशे हि नष्ट एव स्वयं भवेत् ।। ८११ ।।

[1.1.4.6.1.1.4.3,20]

अवस्थास्तस्य नाशिन्यो नावस्थातेति
		      चेन्मतं । तद्रूपव्यतिरेकेण नावस्थातोपलभ्यते ।। ८१२ ।।

[1.1.4.6.1.1.4.3,21]

अथापि स्यात् (ा) सम्विद्रूपता न विनश्यत्येव । सुखादीनामेव विनाशः । नैतदस्ति ।

[1.1.4.6.1.1.4.3,22]

सुखादिभेदात्सम्वित्तेरपि भेदः प्रसज्यते । सुखादिव्यतिरेकेण सम्वित्त्यनुपलम्भनात् ।। ८१३ ।।

[1.1.4.6.1.1.4.3,23]

आत्मभूतेन भिन्नेन नाभिन्न उपलक्ष्यते । यथा तस्यैव भेदस्य नाभेद उपलक्ष्यते ।। ८१४ ।।

[1.1.4.6.1.1.4.3,24]

सम्वित्सम्विदितिज्ञानाद्भेदो यदि विभेद्यते । अतएव परात्मापि परस्यात्मा स्वयं भवेत् ।। ८१५ ।।

[1.1.4.6.1.1.4.3,25]

नैव सम्वेदनं तस्येत्येतदप्यतिदुर्घटं । असंवेदनभावो हि सर्वोन्यः स्यादनात्मकः ।। ८१६ ।।

[1.1.4.6.1.1.4.3,26]

पृथक् संवेदनं तच्चेत् एकता न क्वचिद् भवेत् । ततो न पूर्वापरयोरकतेति विनाशिता ।। ८१७ ।।

[1.1.4.6.1.1.4.3,27]

तथा च ।

[1.1.4.6.1.1.4.3,28]

यस्यात्मावल्लभस्तस्य विनाशं कथमिच्छति । कूटस्थनित्यतायां हि तत्रैवास्थितिरिष्यतां ।। ८१८ ।।

[1.1.4.6.1.1.4.3,29]

प्रत्यभिज्ञाप्रभावाच्चेत् नात्रातीव प्रसज्यते । तद्रूपसम्भवे सैव प्रत्यभिज्ञा न किम्मता ।। ८१९ ।।

[1.1.4.6.1.1.4.3,30]

विषयासम्भवेनादिवासनामात्रभाविनी । प्रत्यभिज्ञा पदार्थानां भवेन्नस्थितिकारणं ।। ८२० ।।

[1.1.4.6.1.1.4.3,31]

ननु कूटस्थनित्यत्वे नोत्तरोत्तरवेदनं । तथापि तस्य नित्यत्वं प्रसिध्यतु मते तव ।। ८२१ ।।

[1.1.4.6.1.1.4.3,32]

समानतोपलम्भे वा स्यादेकत्वमिदं मतं । असमानोपलम्भेतु स्पष्टे भेदे विनाशिता ।। ८२२ ।।

[1.1.4.6.1.1.4.3,33]

यद्यपि नाम कूटस्थनित्यतया नोत्तरोत्तरोपलम्भस्तथापि तस्य नित्यताऽविकारितैव ।

[1.1.4.6.1.1.4.3,34]

तथा क्रमाभावेन चोपलम्भस्य ।	 तस्माद्यदि क्रमभाव्युपलम्भस्तस्य त्रुट्यत्तयोपलम्भनाश एव प्रसक्तः । एवं च क्रमोपलम्भेच्छायां नाशेच्छैव प्रसक्ता । ततश्च ।

[1.1.4.6.1.1.4.3,35]

यस्यात्मा वल्लभस्तस्य स नाशं कथमिच्छति ।

[1.1.4.6.1.1.4.3,36]

अनुपलम्भं कथमिच्छतीति चेत् । मृताद्वरं दुर्बलता । वल्लभत्वेस्य जीवितं वरमस्तु  न मृद्दृष्टिः  जीवितस्योपरोधिनी । नन्वदृष्टेन तेन किं कर्तव्यमिति । पुनर्दर्शनमेषितव्यं । तथा च सति क्रमभावित्वे स एव विनाशः । अयमपरोऽस्त्येवात्मवादिनो दोषः ।  अथवा समानरूपोपलम्भाद् एकता पूर्वापरयोर्युक्ता । भिन्नरूपोपलम्भे तु भिन्नतैव स्पष्टा(ा)तथा  च सति पूर्वकस्य विनाशः । एवं च यस्यात्मा वल्लभस्तस्य विनाशं कथमिच्छति ।

[1.1.4.6.1.1.4.3,37]

अथवा बोधरूपतया आत्मा सर्व एक एव । सतु पुनरुपाधिभेदाद् भेदमाश्रयते । यथाकाशस्य  एकत्वे घटाकाशं पटाकाशमिति भेदावभासः । तस्मादात्मनामविद्याकृत एव भेदः । यद्येवं ।

[1.1.4.6.1.1.4.3,38]

मुक्तस्य भ्रान्त्यभावेन यद्यन्यात्मतया स्थितिः । न स्यादात्मा स एवैकः तदवस्था भवस्थितिः ।। ८२३ ।।

[1.1.4.6.1.1.4.3,39]

यदि घटाकाशं घटाभावे न भवति यथा तथाऽविद्याभावे न भवेत् प्राणी (ा)  तथा सति घटाकाशाभावे सत्यन्येन सहैकमाकाशं जातमिति । आकाशविभागाभाववदात्म
		      विभागोपि न स्यादिति न स्वपरविभाग इति विनष्ट एवात्मा स्यादहमिति । परव्यवच्छेदेनात्मत्वात् । आकाशतामुपगतस्य न क्रियाभोगादय इति नाकाशाद्विशेषः । ततो यद्यात्मा  वल्लभस्तस्य स नाशं कथमिच्छति । वस्तुबलादिदमायातमिति चेत् । नैरात्म्यमेव तर्हि  प्रसक्तं ।

[1.1.4.6.1.1.4.3,40]

स्वरूप(सं)विन्मात्रस्य व्यापिता केयमुच्यते । अनेकदेशावष्टम्भे व्यप्तिरुच्येत मुख्यतः ।। ८२४ ।।

[1.1.4.6.1.1.4.3,41]

अनेककालव्यपित्वे नित्यता व्यपदिश्यते । न व्यापित्वं न नित्यत्वं कथमात्मा व्यवस्थितः ।। ८२५ ।।

[1.1.4.6.1.1.4.3,42]

अथापरघटादिरूपेणासौ व्यवस्थितः तथा सति सुतरामेव संसारी देवदत्तादिरूपेणापि  व्यवस्थानात् तस्मान्मुक्तत्वे सत्यभाव एव तस्याकाशवदिति । न च तादृशां मोक्षेण किञ्चित्  प्रयोजनमित्यहो महत्प्रेक्षापूर्वकारित्वं योगिनां ।

[1.1.4.6.1.1.4.3,43]

अथ परमार्थतो नात्मा क्रियाभोगाद्याश्रयस्तत्वं । तस्याविद्यावशादेव तथा स्नेहादयः । अत्र परिहार उच्यते ।

[1.1.4.6.1.1.4.3,44]

निवृत्तसर्वानुभवव्यवहारगुणाश्रयं ।। २३५ ।।इच्छेत् प्रेम कथं; प्रेम्णः प्रकृतिनेहि तादृशी ।

[1.1.4.6.1.1.4.3,45]

सर्वव्यवहारातीताद्यात्मोपलम्भतूलावलम्बि
		      गगनात्मैवाऽतो यस्य यत्र प्रेमासौ न तं  तादृशमिच्छति । प्रेम्णः प्रकृतिरेवैतादृशी न भवति । भवन्ती वाऽप्रेक्षापूर्वकारितां परिदीपयेत् । तद्वरं संसार एव प्रार्थितः । संसारसुखस्यापरितोषजनकत्वादिति चेत् । उच्यते ।

[1.1.4.6.1.1.4.3,46]

निर्वाणेंपि सुखं नैव परितोषक्रियाक्षमं । प्रार्थनीयतयाऽत्यन्तं सुखत्वात्सकलं सुखं ।। ८२६ ।।

[1.1.4.6.1.1.4.3,47]

नहि सुखमप्रार्थनीयं नाम किञ्िचदस्ति । ततः सकलसुखसम्पदासीनस्यापि ततः परं  सुखातिशयवाञ्छा विद्यत एव । तदेव सुखं पुनः पुनः प्रार्थयत इति नाप्रार्थनं चित्तमस्यास्ति ।  प्रार्थना च नाम तृष्णाऽपरव्यपदेशा । महदेतन्महतां दुःखं, ततः सर्वं सुखमपरितोषजनकमेव । ततः सुखी न कश्चिदपि परिनिर्वृतः । यतः पर्यायेण सकलसुखाकांक्षैवास्य भवति ।  ततः दृष्ट्वा वानुपादानं ततः सुखस्य कर्मोपचिनोतीति संसार एवानेन स्थातव्यं(ा) ।

[1.1.4.6.1.1.4.3,48]

ननु वैराग्यमपि दृश्यत एव न नाम न दृश्यते । तत्तु सुखाशयैव यतः परिखिन्नः । तदुपायान्वेषणप्रयासेन दुःखमेव मन्यमानः सुखाभिमुखः प्रकारान्तराभिलाषी वैराग्यमभिमुखी  करोति नत्वात्मनि निस्नेहः । अत एवाह ।

[1.1.4.6.1.1.4.3,49]

सर्वथात्मग्रहः स्नेहमात्मनि द्रढयत्यलं ।। २३६ ।।आत्मीयस्नेहबीजं तत्तदवस्थं व्यवस्थितं ।

[1.1.4.6.1.1.4.3,50]

अयमत्र परमार्थः ।

[1.1.4.6.1.1.4.3,51]

यावदात्मग्रहस्तावदात्मस्नेहान्न मुच्यते । आत्मीयेपि ततः स्नेह उपकारसमाश्रयात् ।। ८२७ ।।

[1.1.4.6.1.1.4.3,52]

नन्वात्मग्रहमेवायं परित्यज्य दोषपरिहाराय वर्त्तिष्यते । ततः कथमात्मीयस्नेहादयः । उच्यते । यद्यात्मग्रह एवास्य नास्ति दोषनिराक्रिया किमर्थं । नह्यनर्थित्वे  किञ्चित् कर्तुं प्रवर्तते ।

[1.1.4.6.1.1.4.3,53]

दुःखभाग्यन्यथा स्याच्चेत् न तं दुःखिनमिच्छति । न च तत्र ग्रहस्तस्येत्येतदन्योन्यबाधितं ।। ८२८ ।।

[1.1.4.6.1.1.4.3,54]

परार्थकरणेच्छायां सुखिनं तं यदीच्छति । परेण क्रियतामेव
		      रुचावात्मग्रहः पुनः ।। ८२९ ।।

[1.1.4.6.1.1.4.3,55]

आत्मनःक्षणिकत्वेपि विशिष्टक्षणसम्भवात् (ा) परार्थः  सम्भवत्येवतस्मादात्मग्रहो वृथा ।। ८३० ।।

[1.1.4.6.1.1.4.3,56]

महानुभावता योगात्तेनैव यदि तत् क्रिया । महानुभावता कैव तस्य मिथ्याभिमानिनः ।। ८३१ ।।

[1.1.4.6.1.1.4.3,57]

तस्मात् दुःखिनमात्मानं यो न वाञ्छति भावतः । स एवात्मग्रहस्तस्य तथात्मीयग्रहोदयः ।। ८३२ ।।

[1.1.4.6.1.1.4.3,58]

अथ दीर्घकालसुखाकांक्षो नात्मीयग्रहवान् यदि । दीर्घकालसुखादृष्टेरिच्छा तत्र कथं भवेत् ।। ८३३ ।।

[1.1.4.6.1.1.4.3,59]

कदाचित् स्यादिति यदि प्रवृतिर्न भवेदपि । न स्यादपि कदाचित्तन् नष्टा मर्कटचान्द्रिका ।। ८३४ ।।

[1.1.4.6.1.1.4.3,60]

योग्यवस्थागतस्यास्य न विप्रः किं भविष्यति । अन्योन्यसंश्रयादेवं वृत्तिस्तत्र भवेत् कथं ।। ८३५ ।।

[1.1.4.6.1.1.4.3,61]

तस्माद् (ा)

[1.1.4.6.1.1.4.3,62]

यत्नेप्यात्मीयवैराग्यं गुणलेशसमाश्रयात् ।। २३७ ।।वृत्तिमान् प्रतिबध्नाति तद्‌दोषान् संवृणोति च ।

[1.1.4.6.1.1.4.3,63]

यस्य नामात्मग्रहः स यत्किञ्चित् आत्मोपकारिणं गुणलेशमाश्रित्य तत्राभिमुखीभूत  आत्मीये वैराग्यं प्रतिबध्नात्येव दोषदर्षी (ा) नैवमिति चेत् न दोषदर्शनस्यैव तेनगुण दर्शनेन  प्रतिबन्धात् । तस्मादात्मन्यविरक्तो विरक्त एवात्मीये ।।

[1.1.4.6.1.1.4.3,64]

आत्मन्यपि विरागश्चेत् नेदानीं यो विरज्यते ।। २३८ ।।त्यजत्यसौ यथात्मानं व्यर्थातो दुःखभावना ।

[1.1.4.6.1.1.4.3,65]

स्यादेतद् (ा) आत्मानं परित्यक्तुमसमर्थः । नहि स एव तेन लक्ष्यते । तथाहि  यथास्ति न तथा त्यागो यथा नास्ति तेन नात्मपरित्यागः रागस्य केवलः । ततो  रागिता परित्यागात् सदैव सुखी । अत्रोच्यते ।

[1.1.4.6.1.1.4.3,66]

सुखेष्वस्थापना सैव राग आग्रहलक्षणः । सा चास्ति राग एवास्तीत्येतत् पूर्वं विवेचितं ।। ८३६ ।।

[1.1.4.6.1.1.4.3,67]

यदि चात्मनि विरागः कस्य स विरागः । नेदानीमस्ति यो विरज्यते । अन्योह्यन्यस्तत्र विरक्तः भवति । स एव चेदविरक्तस्वभावः स न विरक्तो भवति । अत्रोच्यते ।

[1.1.4.6.1.1.4.3,68]

नात्मा आत्मनि(? किं यथास्ति स विरज्यते । न तथा न यथा सोस्ति तथापि न विरज्यते ।। ८३७ ।।

[1.1.4.6.1.1.4.3,69]

नहि तस्यान्यथाभावो नाप्यन्यस्य तथा स्थितिः । सर्वात्मनैकदेशेन सर्वथा दुर्घटं ततः ।। ८३८ ।।

[1.1.4.6.1.1.4.3,70]

एकस्य नैकदेशोस्ति नैकदेशोस्त्यभिन्नता । यस्यैकदेशः सोन्यः स्यात्तथासत्यनवस्थितिः ।। ८३९ ।।

[1.1.4.6.1.1.4.3,71]

स्यादनन्यः कथं चिच्चेत्तथाप्यस्त्वनवस्थितिः । अपरापरकल्पानां तत्रापरिसमाप्तितः ।। ८४० ।।

[1.1.4.6.1.1.4.3,72]

तस्मादात्मैव तेन परित्यक्तव्यो यथा त्यजत्यसावात्मानं तथा व्यर्था दुःखभावना ।  येनाप्याकारेण न परित्यजति तथापि व्यर्था दुःखभावना वैराग्यं कर्तुमशक्यत्वात् । अथवा ।

[1.1.4.6.1.1.4.3,73]

आत्मन्यपि विरागश्चेन्नेदानीं यो विरज्यते ।। ८४१ ।।

[1.1.4.6.1.1.4.3,74]

यत्र त्यजत्यसौ तं यथात्मानमतोऽभावत् त्यागस्य व्यर्थदुःखभावना । न दुःखभावनार्थात्यागात् समर्था । न खलु विरागस्यास्य कारणं । यथात्मनस्तथात्मीयस्यापि । ततो  न तादृशा विरागेण मुक्तो भवति । इतोपि व्यर्था दुःखभावना । यतः ।

[1.1.4.6.1.1.4.3,75]

दुःखभावनयाप्येष दुःखमेव विभावयेत् ।। २३६ ।।प्रत्यक्षं पूर्वमपि तत्तथापि न विरागवान् ।

[1.1.4.6.1.1.4.3,76]

यदि दुःखभावना विरागाय स्यात् युक्तं । यदा साविष्येत, न चासौ विरागाय । दुःखभावना हि दुःखसाक्षात्‌करणहेतुरेव । नान्यथासौ विरागाय । भावनाविभावितदुःखसन्तानो विरागी यथा स्यात् न चैवं । यतः पूर्वमिति तद् दुःखं प्रत्यक्षमेव । प्रत्यक्षपूर्वकनिश्चयसम्भवात् । अन्यथा न संसारपरित्यागार्थी भवेत् । नह्य साक्षात्कृतं दुःख पीडयति ।  न च तथापि विरागः । ततो व्यर्थिका दुःखभावना । प्रियविप्रयोगादिदुःखं हि सकललोकस्य  प्रत्यक्षं तदा चेदविरक्तो दुःखभावनया कथं विरागो भवेत् ।

[1.1.4.6.1.1.4.3,77]

ननु दुःखभावना सकलस्य दुःखस्य स्मरणसंकलने भवन्ती महतीं दुःखसंहतिं विभावयति ।  ततो विरागितेति चेत् । तत उद्वेगात् विरागः स्यात् । नैतदस्ति । यस्मात् ।

[1.1.4.6.1.1.4.3,78]

यथैव दुःखप्रचयः स्मर्य्यमाणो विभावयेत् । तथा सुखस्य प्रचयस्ततो रागी भवेदयं ।। ८४२ ।।

[1.1.4.6.1.1.4.3,79]

यथा दुःखसन्तानं विभाव्य विरागस्तथा विपर्ययात् सरागोपीति कथं मुक्तिः ।

[1.1.4.6.1.1.4.3,80]

ननु प्रशमसुखस्यान्नो (?) द्वेजनात् न संसारसुखसतृष्णः (ा) तदप्यसत् । यतः ।

[1.1.4.6.1.1.4.3,81]

नात्मदृष्टिनिविष्टस्य शमउद्वेगकारणं । श्मशानवासः काकस्य किमुद्वेगस्य कारणं ।। ८४३ ।।

[1.1.4.6.1.1.4.3,82]

काकः पद्मवने प्रीतिं प्राप्नोति नहि तादृशीं । यादृशीमशुचिस्थानविनिवेशितसङ्गमः ।। ८४४ ।।

[1.1.4.6.1.1.4.3,83]

ननु दृश्यत एव । प्रीतिहेतौ दोषदर्शनाद्वैराग्यं । तत् कथं दोषदर्शनेपि दुःखभावनया न विरक्तः । नैतद्यतः ।

[1.1.4.6.1.1.4.3,84]

यद्यप्येकत्र दोषेण तत्क्षणं चलिता मतिः ।। २४० ।।विरक्तौ नैव तत्रापि कामीव वनितान्तरे ।

[1.1.4.6.1.1.4.3,85]

यद्यपि क्वचिदपराधकारिणि जनें विरक्तिः क्षणं तथाप्यसौ न सर्वथा विरक्तिः । न  खलु कामी क्वचित् कामिन्यां विरक्तस्तथापि वनितान्तरेऽविरक्त एव तत्र च पर्यायेण ।  तथाहि । रागविरोध्यवस्थानादेवासौ विरक्तस्तदविरोध्यवस्थात (:) जनो पुनरविरक्त  एव । तस्माद्रागशक्तिसंङ्गतः एवासौ विरक्तः, नतु सर्वथा । पुनस्तत्रैव रागदर्शनात् ।  अत एवोक्तं । "तद्धि भिक्षवः प्रहीणं यदार्यया प्रज्ञया" । तस्मादस्य ।

[1.1.4.6.1.1.4.3,86]

त्याज्योपादेयभेदेन सक्तिर्यैवैकभाविनी ।। २४१ ।।सा बीजं सर्वसक्तीनां पर्यायेण समुद्भवे ।

[1.1.4.6.1.1.4.3,87]

यस्य हि हेयोपादेयविभागस्तस्येच्छाद्वेषौ । न सर्वंः/?/ सर्वदा हेयो नाप्युपादेयः ।  पर्यायेणेच्छाद्वेषौ परस्परबीजकौ पर्यायेणास्य भवत एवेति कथमात्मधी (?)युक्तः । नैरात्म्यदर्शिनः पुनः सर्वत्रोपेक्षा हेयोपादेयविभागस्ततः सकलसक्तिनिर्मूलने व्यवस्थितस्य कुतो  रागादिसम्भवः । अपि च । विरागभाविरूपे वस्तुनि भवेन्नान्यथा न चात्मदर्शिनिः क्वचिद्विरूपता । न तावदस्य आत्मा सदोषः । तत्र स्नेहोपि निर्दोषविषयत्वाददोषः । उपलब्धि  साधनान्यपि निर्दोषाणि । एतावदेव सकलं जगत् क्वेदानीं स विरज्यते ।

[1.1.4.6.1.1.4.3,88]

निर्दोषबिषयः स्नेहो निर्दोषः साधनानि च ।। २४२ ।।एतावदेव (च) जगत् क्वेदानीं स विरज्यते ।

[1.1.4.6.1.1.4.3,89]

—इति संग्रहः

[1.1.4.6.1.1.4.3,90]

अथापि स्यात् ।

[1.1.4.6.1.1.4.3,91]

सदोषतापि चेत् तत्र तस्यात्मन्यपि सा समा ।। २४३ ।।तत्राविरक्तस्तद्दोषे क्वेदानीं स विरज्यते ।

[1.1.4.6.1.1.4.3,92]

ननु विषयस्य सदोषतापि दृश्यते शरीरादेश्च । ननु का तेषां सुखहेतूनां सदोषता  दुखहेतुता । ननु पर्यायेण सर्वस्य सुखहेतुता कदाचति् दुःखहेतुता चेत् । नन्वात्मन्यपि सा  समानैव । तत्र चेदात्मनि तद्दोष एवाविरक्तः । क्व विरागवान् भवेत् । आत्मा परित्यक्तुमशक्य  इति चेत् । आत्मीयेपि न विरागः । दोषाँस्त्यक्तुं शक्यत्वाच्चात्मीयस्यैव त्याग इत्यपि मिथ्या ।  यदा यदा यस्य दोषस्तदा तस्य त्यागो न सर्वदा । यथा दोषाणां त्यागः तथा दोषानित्यतया  त्यागानित्यतापि । सुखहेतावपरित्यक्ते पश्चादभावे महद् दुःखमिति चेत् तस्मात् मूलत एव  परित्यागो युक्तः । एवं तर्हि दुःखेपि सति तदनन्तरं महत् सुखं भवतीति दुखमप्युपादातव्यं ।  तस्मान्न क्वचिद्विरागोस्त्यात्मदर्शिनः । अपि च ।

[1.1.4.6.1.1.4.3,93]

गुणदर्शनसम्भूतं स्नेहं बाधेत दोषदृक् ।। २४४ ।।स चेन्द्रियादौ न त्वेवं बालादेरपि दर्शनात् ।

[1.1.4.6.1.1.4.3,94]

तथा ।

[1.1.4.6.1.1.4.3,95]

दोषवत्यपि सद्भावात् स्वभावाद् गुणवत्यपि ।। २४५ ।।अन्यत्रात्मीयतायां वा व्यतीतादौ विहानितः ।

[1.1.4.6.1.1.4.3,96]

न गुणदर्शनादिन्द्रियादौ स्नेहः, अपि त्वात्मीयदृष्टेः ; तथाहि दोषवत्यपि आत्मीयतया  परिगृहीते स्नेहस्य भावात् इन्द्रियादौ गुणवत्यपि परत्राभावात् बालपश्वादीनां चापरिकलितगुणदोषाणां भावात् । आत्मीयेपि च व्यतीते अभावादनागते च । तस्मान्न दोषदर्शनान्निवर्तते  स्नेहः । एवं तर्हि दोषदर्शनादात्मीयबुद्धिरेव न भविष्यति । तद्भावाच्च स्नेहः । गुणदर्शनसम्भूतस्य आत्मीयदर्शनस्य दोषदर्शनेनापाकरणात् । न किञ्चदेतत् । यतः ।

[1.1.4.6.1.1.4.3,97]

तत एव च नात्मीयबुद्धेरपि गुणेक्षणं ।कारणं हीयते सापि तस्मान्नागुणदर्शनात् ।। २४६ ।।

[1.1.4.6.1.1.4.3,98]

दोषवत्यपि क्वचिदात्मीयबृद्धेर्भावात् । गुणवत्यपि चाभावात् व्यतीतादौ चेति ।

[1.1.4.6.1.1.4.3,99]

अपिचा सद्गुणारोपः स्नेहात्तत्र हि दृश्यते ।तस्मात्तत्कारणाबाधी विधिस्तं बाधते कथमिति ।। २४७ ।।

[1.1.4.6.1.1.4.3,100]

स्नेहो हि नामापि दोषदर्शनेन हीयेत यदि तावता । यावता स्नेहेन तदेव दोषदर्शनमपाक्रियते सद्गुणारोपविधायिना । मध्यस्थतया चेतसो दोषदर्शनमनारोपश्च गुणानामिति चेत् । न (ा) स्नेहेन स एव मध्यस्थभावो न लभ्यते । विषयान्तरे स्नेहान्तरेण यदि  परमसौ बाध्यते नान्यथा । तथा च ।

[1.1.4.6.1.1.4.3,101]

उपघातः स एवास्य तथा सति विवर्तते । यादृशो भक्षितो मात्रा स डाकिन्यापि  तादृशः ।। ८४५ ।।

[1.1.4.6.1.1.4.3,102]

तस्मान्न दुःखभावनया स्नेहपरित्यागतो मुक्तिरात्मदर्शिनः ।

[1.1.4.6.1.1.4.3,103]

अत्र सां ख्याः प्राहुः । नात्मदर्शिनां दुःखभावनासम्भवत्यपि तु प्रकृतिपुरुषान्तरपरिज्ञानतो मुक्तिः । तथाहि ।

[1.1.4.6.1.1.4.3,104]

शुद्धबोधस्वभावोयं पुरुषः परमार्थतः । प्रकृत्यन्तरमज्ञात्वा मोहात् संसारमाश्रितः ।। ८४६ ।।

[1.1.4.6.1.1.4.3,105]

प्रकृतिः सुखादिस्वभावायाः विवेकेनाग्रहणादमुक्तिरात्मनः । ततः केवलज्ञानोदय  एवमुक्तिरात्मनः । तदप्यसत् । यतः ।

[1.1.4.6.1.1.4.3,106]

परापरप्रार्थनातो विनाशोत्पत्तिबुद्धितः ।। २४८ ।।इन्द्रियादेः पृथग् भूतमात्मानं वेत्त्ययं जनः ।

[1.1.4.6.1.1.4.3,107]

तस्मान्नैकत्वदृष्ट्यापि स्नेहः स्निह्यन् स आत्मनि ।। २४९ ।।उपलम्भान्तरङ्गेषु प्रकृत्यैवानुरज्यते ।

[1.1.4.6.1.1.4.3,108]

हाम्युदयदर्शनमेव भेद(द)र्शनम् (ा) अन्वयव्यतिरेकभावतो हि भेदः । आत्मान्वयी सुखादयो नान्वयिनः । ततो विरुद्धधर्म्माध्यासाद्भेद इति । अथैतदेव न पर्यालोचयति  संसारी । तथा सत्यमुक्तिरेव । विवेकाध्यवसायस्यासम्भवात् । न खलु सुखार्थी तस्य  हानावाद्रियते । सुखादिरहितेनात्मना न कश्चिदर्थी प्रेक्षावान् । केवलस्यार्थिनः संसर्ग्गात्  प्राक् न संसारः प्रधानेन सह एकतामात्मनि पश्यतः स इति चेत् । तदसत् ।

[1.1.4.6.1.1.4.3,109]

चेतनस्य(च) स्वपितस्य कथमेकत्वविभ्रमः । विषयाभिलाषः कुतो यतः संसारसङ्गतिः ।। ८४७ ।।

[1.1.4.6.1.1.4.3,110]

प्रधानानुप्रवेशो हि न तत्रास्त्येकता कुतः । आत्मन्येवहि न भ्रान्तिः प्रागेतत्प्रतिपादितं ।। ८४८ ।।

[1.1.4.6.1.1.4.3,111]

विषयत्वेन दृष्टिश्चेत् नाभेदग्रहणं भवेत् । बुद्धेरभावाद् दृटिश्च न युक्ता सांख्यदर्शने ।। ८४९ ।।

[1.1.4.6.1.1.4.3,112]

अभिलाषश्च दृष्टेर्थे पुरुषाणां प्रवर्तंते । स्मरणस्य च सद्भावः सर्ग्गवृत्तेः पुरः कुतः ।। ८५० ।।

[1.1.4.6.1.1.4.3,113]

अभिलाषस्मरणयोः प्रकृतेरेव वृत्तितः । अभिलाषाच्च तद्व्ृत्तिरित्यन्योन्यसमाश्रयः ।। ८५१ ।।

[1.1.4.6.1.1.4.3,114]

अनादिवासनातश्चेत् तथास्य सुखितादयः । वासनापि प्रधानस्य विक्रियातः पुरः कुतः ।। ८५२ ।।

[1.1.4.6.1.1.4.3,115]

तस्मात्स्वबोधरूपस्य प्रकृतिः सा यदीष्यते । न सा शक्याऽन्यथा कर्तुमिति संसार्यसौ सदा ।। ८५३ ।।

[1.1.4.6.1.1.4.3,116]

ननु दुःखसंवेदनाद् दृश्यत एव निर्वेदः स कथमन्यथा क्रियेत । अत्राह ।

[1.1.4.6.1.1.4.3,117]

प्रत्युत्पन्ना तु यो दुःखान्निर्वेदो द्वेष ईदृशः ।। २५० ।।न वैराग्यं ; तदाप्यस्य स्नेहोऽवस्थान्तरेषणात् ।

[1.1.4.6.1.1.4.3,118]

यतः ।

[1.1.4.6.1.1.4.3,119]

द्वेषस्य दुःखयोनित्वात् स तावन्मात्रसंस्थितिः ।तस्मिन्निवृत्ते प्रकृतिं स्वामेव भजते पुनः ।। २५१ ।।

[1.1.4.6.1.1.4.3,120]

दुःखसंवेदनोद्विग्नोपि न वैराग्ययोगी स्नेहेनैव ह्यसावात्मन्यात्मीये च प्रतिकूलदर्शनात्  विद्वेषवानेव हि तदा । अशुभादिवस्तुप्रत्ययमात्रमेतत् । वैराग्यस्य पारमार्थिकस्यात्मदर्शिनस्तु स्नेहादमुक्तिरेवावस्थान्तरप्रार्थनातो द्वेष एव सर्वदा भावी तत्र तु वैराग्यं(ा)  नैतदस्ति ।

[1.1.4.6.1.1.4.3,121]

यावत् कालं(च) तद् दुःखं तावद्‌द्वेषः प्रवर्तते । कारणस्य तु दुखस्य निवृत्तौ द्वेषिता कुतः ।। ८५४ ।।

[1.1.4.6.1.1.4.3,122]

दुःखस्याप्यनुवृत्तिश्चेत् शिवं मुक्तिः करोत्वसौ(ा) दुःख द्वेषाभिभूतस्य सदा स्थानमधोगतिः ।। ८५५ ।।

[1.1.4.6.1.1.4.3,123]

ननूद्वेगमन्तरेण कथं मुक्तिः

[1.1.4.6.1.1.4.3,124]

अनुद्विग्नो हि संसारात् मुक्त्यर्थी नास्ति चेतनः । न च दुःखापराभूत उद्वेगी जायते जनः ।। ८५६ ।।

[1.1.4.6.1.1.4.3,125]

तदसत् ।

[1.1.4.6.1.1.4.3,126]

तत एव च ।

[1.1.4.6.1.1.4.3,127]

औदासीन्यं तु सर्वत्र त्यागोपादानहानि/?/तः ।वासीचंदनकल्पा
			नां वैराग्यं नाम कथ्यते ।। २५२ ।।

[1.1.4.6.1.1.4.3,128]

धर्मतामात्रदर्शनेन हि ममतामवाप्यते चेतसो(ा)ननु नय
		      प्रतिधप्रहाणेन वैराग्ययोगितायोगिनामस्मत्पक्षे नान्यथा(ा) कथं तर्हि दुःखभावनोक्ता भगवता । अत्र प्रतिवचनं ।

[1.1.4.6.1.1.4.3,129]

संस्कारदुःखतां मत्वा कथिता दुःखभावना ।। २५३ ।।सा च नः प्रत्यययोत्पत्तिः सा नैरात्म्यदृगाश्रयः ।

[1.1.4.6.1.1.4.3,130]

युक्तिस्तु शून्यतादृष्टेस्तदर्थाः शेषभावनाः ।। २५४ ।।अनित्यात् प्राह तेनैव इत्थं दुःखान्निरात्मतां ।

[1.1.4.6.1.1.4.3,131]

न खलु दुःखदुःखतामात्रमभिसन्धाय दुःखभावनोक्ता । रागिनां हि तावन्मात्रेण  वैराग्यसुखभङ्गे सति पक्षपातपरित्यागात् संसारदुःखभावना योग्यता यथास्यादिति तूक्ता ।।  सा च संस्कारदुःखता शून्यतैव परमार्थतः । ततः शून्यता दृष्टेरेव मुक्तिः ।

[1.1.4.6.1.1.4.3,132]

शेषास्तु भावनास्तदर्था एव । अत एव नैरात्म्यदर्शनावसाना भगवतो देशना ।  यदाह । "रुपं भिक्षवो नित्यमनित्यम्वा । अनित्यं भदन्त । यदनित्यं तद् दुःखं सुखम्वा ।  दुःखं भदन्त । यदनित्यं तद् दुःखं विपरिणामधर्म्मकं कल्प्यन्तु तदेवं द्रष्टुं एतन्मम, एषोऽहमस्मि  एष ममात्मेति । नो हीदं भदन्त" इत्ये वं हेतुफलभावेनानात्मदर्शनमेव मुक्तेरुपाय इति कथितं  भवति । यः पुनरात्मदर्शी सोऽविरक्त एव ।

[1.1.4.6.1.1.4.3,133]

अविरक्तश्च तृष्णावान् सर्वारम्भसमाश्रितः ।। २५५ ।।सोऽमुक्तः क्लेशकर्म्मभ्यां संसारी नाम तादृशः ।

[1.1.4.6.1.1.4.3,134]

आत्मदर्शनबीजे हि व्यवस्थिते आत्मीयदर्शनमनुपहतं संसारहेतुः । तत आत्मनि  आत्मीये चाविरक्तो नियमेन तृष्णावांस्ततः सर्वकर्म्मारम्भसमाश्रितः । क्लेशकर्म्मभ्याममुक्तः  संसार्प्येवासाविति कुतः तस्य मुक्तिगन्धोपि ।

[1.1.4.6.1.1.4.3,135]

अथापि स्यात्(ा) अत्मीयमेव परमार्थतो नास्ति । तेन कुतः स्नेहसम्भवः(ा)स्नेहो हि  नाम विषये भवति । न निर्विषयः । तदप्यसत् ।

[1.1.4.6.1.1.4.3,136]

आत्मीयमेव यो नेच्छेत् भोक्ताप्यस्य न विद्यते ।। २५६ ।।आत्मापि न तदा तस्य क्रियाभोगौ हि लक्षणं ।

[1.1.4.6.1.1.4.3,137]

दृश्यमानमात्मीयं कथमिव शक्यं नास्तीति प्रतिपादयितुं । अविद्यानिबन्धनत्वात्  सर्वस्येति चेत् । ना अविद्याया आत्मव्यतिरेकेणाभावात् । नाविद्या पुरुषादन्या "पुरुष एवेदं  सर्वमिति"
		      वचनात्(ा)ततोऽविद्यास्वभावत्वात् अस्य भ्रान्तता न कदाचिदपेयात्(ा)नहि  तदात्मभूता भ्रान्तिस्ततोऽपैति । तस्यैवापायप्रसङ्गात् ।

[1.1.4.6.1.1.4.3,138]

प्रतिक्षिप्तश्चस्या द्वा दः । किञ्च आत्मीये असति क्रियाभोगौ न स्तः क्रियाभोगात्मकत्वादात्मनः । अथ परमार्थत एतदपि नेष्यत एवेति चेत् । आत्मनोपि परार्थत्वे कोऽवष्टम्भः । सम्वेदनेन तस्य परिच्छेदादिति चेत् सर्वसम्वेदनप्रसङ्गः । अभ्यासात्स्वप्नादिवदसत्त्वमिति । न युक्तमात्मनोपि न पारमार्थिकत्वं अथाद्वैतं । तदा चित्राद्वैतमिति । नात्मा  नामास्ति, नित्यत्वस्य प्रत्युत्पन्नस्वभावमात्रग्रहिणा प्रत्यक्षेणाग्रहणात्(ा) पूर्वापरप्रत्यक्षयोर्युगपदभावात् । एकैकेन नित्यतात्मनः । अथपरमार्थ एतदपि नेष्यत एवेति चित् प्रतीतिः ।  न च संघटनं स्मृतेरप्रमाणत्वात् । प्रत्यक्षाभावेऽनुमानाभा(वा)च्चेति । ततो नात्मदर्शनात्समीहितार्थसिद्धिः ।

[1.1.4.6.1.1.4.3,139]

तस्मादनादिसन्तानतुल्यजातीयबीजिकां ।। २५७ ।।उत्खातमूलाङ्कुरुत सत्त्वदृष्टि मुमुक्षवः ।

[1.1.4.6.1.1.4.3,140]

नैरात्म्यदर्शनादेव मोक्षो नान्या गतिः प्रामाणिकीत्युपसंहारः ।

{1.1.4.6.1.1.4.4}



〈(आगममात्रेण न मुक्तिः)—〉


[1.1.4.6.1.1.4.4,1]

नन्वागमादात्मास्तित्वं तस्य च मोक्षः । स च मोक्ष एकान्तसुखरूपो न कदाचित्तस्याभावः । संसारसुखं तु विच्छेदवदिति न ततः परितोषः । स च दीक्षादिविधेरित्यचोद्यमेव  पूर्वकं सकलं । तथा चोक्तं ।

[1.1.4.6.1.1.4.4,2]

अतीन्द्रियानसम्बेधान् पश्यंत्यार्षेण चक्षुषा । ये भावान् वचनं तेषां नानुमानेन बाध्यते ।। ८५७ ।।

[1.1.4.6.1.1.4.4,3]

अपौरुषेयं वा वचनमिति । तदप्ययुक्तं ।

[1.1.4.6.1.1.4.4,4]

आगमस्य तथा भावनिबन्धनमपश्यतां ।। २५८ ।।मुक्तिमागममात्रेण ब्रुवन्न परितोषकृत् ।

[1.1.4.6.1.1.4.4,5]

सत्त्यमेतदनीन्द्रियदर्शिनां वचनमनुमानेम बाध्यते । तदेव तु तत्प्रयुक्तत्वं वचनस्य  न गम्यते । सर्वागमसाधारणत्वादस्य । न च सर्वागमप्रमाणत्वं । न तदर्थानुष्टानसम्भवः ।  अपौरुषेयत्वन्तु न युक्तमित्युक्तं ।

{1.1.4.6.1.1.4.5}



〈(दीक्षाऽकिञ्चित्करी)—〉


[1.1.4.6.1.1.4.5,1]

ननु बीजादीनामप्ररोहणधर्म्मता दीक्षाविधिसंसर्ग्गादुपलब्धा । तदप्ययुक्तं ।

[1.1.4.6.1.1.4.5,2]

नालं बीजादिसंसिद्धो विधिः पुंसामजन्मने ।। २५९ ।।तैलाभ्यङ्गाग्निदाहादेरपि मुक्तिप्रसङ्गतः ।

[1.1.4.6.1.1.4.5,3]

अथ तैलाभ्यङ्गस्य तावन्मात्रमेव सामर्थ्यं एवं सति दीक्षायामपि समानं । तथा(ा)

{1.1.4.6.1.1.4.6}



〈(a) आत्मनोऽमूर्त्तत्वे न पापगोरवलाघावम्—〉


[1.1.4.6.1.1.4.6,1]

प्राग्गुरोर्ल्लाघवात् पश्चात् न पापहरणं कृतं(ा) ।। २६० ।।मा भूद्गौरवमेवास्य न पापं गुर्वमूर्तितः ।

[1.1.4.6.1.1.4.6,2]

यदि नाम दीक्षितस्य सतः प्राग् गुरोर्ल्लाघवं भवतु । न तावता पापापहारः । लाघवं  हि गौरवविरोध्युपलभ्यमानं गुरुत्वाभावमेव गमयति न पापाभावं । पापस्य गौरवाभावात् । पापेनैवासौ गुरुरिति चेत् । कुत एतद्(ा)आगमादिति चेत्(ा)उक्तमत्र । अपि च ।

[1.1.4.6.1.1.4.6,3]

तावन्मात्रस्य पापस्य मुक्तिर्नास्ति विनाशतः । सामर्थ्यादपरत्रापि शक्तिरित्यनिरूपणं ।। ८५८ ।।

[1.1.4.6.1.1.4.6,4]

दर्शंनं देवतादीनां क्व च नाम न विद्यते । सर्वतो मुक्तिरस्तीति को विशेषस्तथा सति ।। ८५९ ।।

[1.1.4.6.1.1.4.6,5]

ननु भवत्पक्षेपितृष्णाच्छेदो यदि नाम नैरात्म्यभावनातः, मुक्तिस्तु कथमिति चिन्त्यमेव ।  तदपि न यथावत् । तथाहि ।

[1.1.4.6.1.1.4.6,6]

मिथ्याज्ञानतदुद्भूततर्षसंचेतनावशात् ।। २६१ ।।

[1.1.4.6.1.1.4.6,7]

हो/?/नस्थानगतिर्जन्म तेन तच्छिन्न जायते ।तयोरेव हि सामर्थ्यं जातौ तन्मात्रभावतः ।। २६२ ।।

[1.1.4.6.1.1.4.6,8]

यतः ।

[1.1.4.6.1.1.4.6,9]

ते चेतने स्वयं कर्म्मात्यखण्डं जन्मकारणं ।

[1.1.4.6.1.1.4.6,10]

तृष्णावशादेव देशादिसंप्राप्तिरुपलभ्यते ।

[1.1.4.6.1.1.4.6,11]

ननु जन्मनः कर्म्मापि कारणं ततः कथं तन्मात्रभावः । तदप्यसत् । ते एव चेतने स्वयं  कर्म्म । यत्पूर्वकं चेतनालक्षणं । दानादिकर्म्मतत्संस्कारादन्त्ये जन्मान्तरभाविनी चेतने ।  मिथ्याज्ञानतद्भूततर्षसंचेतने । त एव साक्षात्कर्म्म तदनन्तरभावित्वात् जन्मनः । पूर्वकन्तु  तत्कारणत्वात् उपचारात्कर्म्म न साक्षात् स्वतः संपूर्ण्णजन्मकारणं(ा) दीक्षितस्यापि तदस्तीति  न मुक्तिः ।

[1.1.4.6.1.1.4.6,12]

अथापि स्यात् ।

[1.1.4.6.1.1.4.6,13]

गतिप्रतीत्योः कारणान्याश्रयस्तान्यदृष्टतः ।। २६३ ।।अदृष्टनाशान्न गतिस्तत्संस्कारो न चेतना ।

[1.1.4.6.1.1.4.6,14]

दशविधं कुशलमकुशलमपि दशविधमेव न चेतनालक्षणं । तस्य च दीक्षादिना विधानेन  नाश इति । तदप्यसद्(ा) अर्थस्यासिद्धत्वात् । अपि च ।

[1.1.4.6.1.1.4.6,15]

सामर्थ्यंकरणोत्पत्तेर्भावाभावानुवृत्तितः ।। २६४ ।।दृष्टं बुद्धे र्न चान्यस्य तानि सन्ति न सन्ति किम् ।

[1.1.4.6.1.1.4.6,16]

बुद्धेरन्वयव्यतिरेकावनुविधीयमा(ना)नि करणानि चक्षुरादीनि तानि बुद्ध्या विधी
		      यमानानि सन्ति परम्परयोत्पद्यन्ते । ततः कस्मान्न जन्म । अथ दीक्षयोपघातान्न जन्मनि  सामर्थ्यमेवं सति ।

[1.1.4.6.1.1.4.6,17]

धारणप्रेरणक्षोभनिरोधाश्चेतनावशाः ।। २६५ ।।न स्युस्तेषामसामर्थ्ये तस्य दीक्षाद्यनन्तरं ।

[1.1.4.6.1.1.4.6,18]

बुद्ध्यादयो ह्यात्मगुणा यदि दीक्षयोपहताऽनलं जन्मनि सामर्थ्यभाजः । तदा दीक्षानन्तरमेव  बुद्धिरुपहता सती धारणं स्वेच्छावृत्तिर्विषयेषु निवर्त्तनं प्रेरणमभिमते क्षोभो विसंस्ठुलत्वं । निरोधो  विनाशः । एते न स्युः । अथ मरणानन्तरमसामर्थ्यं परिणतिविशेषापेक्षत्वात्कारणानां ।  तदप्ययुक्तं ।

[1.1.4.6.1.1.4.6,19]

इदानीं नास्ति सामर्थ्यं दीक्षादीनामजन्मने । यदि स्यान्मरणादूर्ध्वमिति नास्ति प्रमेदृशी ।। ८६० ।।

[1.1.4.6.1.1.4.6,20]

इदानीमेव यदि सामर्थ्यं लेशतः प्रतीयते तत उत्कर्षलाभादपरमपि स्यादिति  स्याद्(ा) यदा त्वनुगम एव तारतम्यभागी नोपलब्धः । तदा निर्निंबन्धनमेव मुक्तिपरिकल्पनं । अथेदानीं बुद्धिसद्भवात् रागादयोस्य समानस्वभावा भवन्ति । मरणानन्तरन्तु  बुद्धेरभावादेव संसारधर्माभावः ।

[1.1.4.6.1.1.4.6,21]

तदप्यसत् । बुद्धिरेव जन्मान्तरे नास्तीति कुतः । मरणादिति चेत् । व्यर्थता दीक्षाविधेः सर्वस्य मरणे बुद्ध्यभावे सति मुक्तेः ।

[1.1.4.6.1.1.4.6,22]

अथ बुद्धेस्तदाभावात् न स्युः सन्धीयते मलैः ।। २६६ ।।बुद्धेस्तेषामसामर्थ्ये जीवतोपि स्युरक्षमाः ।

[1.1.4.6.1.1.4.6,23]

रागादयो हि मला बुद्धेः सन्तो न हेतवः सन्तीति न बुद्धेरभावः । अथोपहतारागादयो  दीक्षया न समर्थास्तदा जीवतो बुद्धेः प्रतिसन्धिहेतवो न स्युः । ततो दीक्षानन्तरमेव मुक्तिः  स्यात् । अस्त्येवेति चेत् । तन्न ।

[1.1.4.6.1.1.4.6,24]

निह्रॉसातिशयात् पुष्टौ प्रतिपक्षस्वपक्षयोः ।। २६७ ।।दोषा (:) स्वबीजसन्ताना दीक्षितेप्यनिवारिताः ।

[1.1.4.6.1.1.4.6,25]

दोषा हि स्वबीजभाविनः कुत एतत् । निर्ह्रासादतिशयाच्च प्रतिपक्षस्य नैरात्म्यस्य पुष्टौ  निर्ह्रासात् । स्वपक्षस्यायोनिशोमनस्कारस्यातिशयात् । एवंभूताश्च दोषा दीक्षितेपि अनिवारिताः । इह जन्मनि अन्यत्र च तत् कथमसौ मुक्तः ।

{1.1.4.6.1.1.4.7}



〈(b) आत्मनो नित्यत्वे न पुनर्जन्म—〉


[1.1.4.6.1.1.4.7,1]

ननु नैरात्मदर्शनञ्चेत् कस्यासौ मुक्तिः । आत्माहि रागादिमलोपहतः शुद्धो यदा  कुतश्चिद् भवेत् तदा मुक्तः । बन्धविगमोहि मुक्तिः । नैरात्म्यदर्शने च यो बन्धः स बन्ध एव ।  न स एव मुक्तो नित्यतयात्मदर्शनभावात् । तदप्यसत् ।

[1.1.4.6.1.1.4.7,2]

शुद्धिर्यस्य न तस्यान्यानिर्वाणोग्निर्नपावकः(ा)तथापि व्यपदेशोयं निर्वाणोऽग्निरिति स्थितः ।। ८६१ ।।

[1.1.4.6.1.1.4.7,3]

तत्रास्मत्पक्षे वाचोयुक्तिमात्रमेव न घटते । तच्च दृष्टान्तेन समाहितं । आत्मवादे तु अर्थ एव न घटते । वाचोयुक्तिमात्रेण तु घटते । नापि न किञ्चित् प्रधानस्य वस्तुनो  विघटनात् न चात्र दृष्टान्तोस्ति । यतः ।

[1.1.4.6.1.1.4.7,4]

नित्यस्य निरपेक्षत्वात् क्रमोत्पत्तिर्विरुद्‌ध्यते ।। २६८ ।।क्रियायामक्रियायाञ्च क्रिया च सदृशात्मनः ।

[1.1.4.6.1.1.4.7,5]

अवस्थाभेदे ह्यात्मनः मुक्तता । अशुद्धावस्थस्य सतः शुद्धिसम्भवे । न क्रमेणावस्थानां कार्यतात्मनो निरपेक्षस्य युगपदेवावस्थाभावित्वप्रसङगादिति प्रदेशान्तरे निर्णयात् ।  अपि च । क्रिया विरूध्यते कियाक्रियावस्थयोः सदृशत्वात्

[1.1.4.6.1.1.4.7,6]

ऐक्यञ्च हेतुफलयोः व्यतिरेके ततस्तयोः।। २६६ ।।कर्तृभोक्तृत्वहानिः स्यात् सामर्थ्यञ्च न सिव्यति ।

[1.1.4.6.1.1.4.7,7]

तादात्म्ये सति हेतुफलयोरैक्यं प्रसक्तं । एकात्मान्तर्ग्गतत्वात् तदात्मवत् । भेदे  तयोर्हेतुफलयोर्नासौ कर्त्ता न भोक्ता । करणभोगसम्बन्धाभावात् । अपरात्मवत् अनुभवतोपि न सम्बन्धः । आत्मान्तरवदेव योगी परात्मकरणभोगसाक्षात्करणात् कर्त्ता भोक्ता  च स्यात् । अथ समवायसम्बन्धा एवं न समवायस्याभावादेव न च योगिनामपि समवायाद्  एकत्वबुद्धिहेतुः । अथ कार्यकारणभावात् कारणफलाभ्यां कर्त्ता भोक्ता चासौ भवेत् ।  तदप्ययुक्तं । सामर्थ्यञ्च न सिध्यति । न नित्यस्य सामर्थ्यमस्तीति प्रतिपादितं ।

{1.1.4.6.1.1.4.8}



〈(c) नैरात्म्ये स्मृतिसंगतिः—〉


[1.1.4.6.1.1.4.8,1]

नैरात्म्येपि तर्हि स्मरणभोगादयो न सिध्यन्ति । तन्न ।

[1.1.4.6.1.1.4.8,2]

अन्यस्मरणभोगादिप्रसंगाश्च न बाधकाः ।। २७० ।।अस्मृतेः; कस्यचित् तेन ह्यनुभूतेः स्मृतोद्भवः ।

[1.1.4.6.1.1.4.8,3]

न कस्यचित् स्मरणं स्मर्त्तुः तदभावादेव । नापि भोगो भोक्त्रभावादपि तु स्मरणमेव ।  तदेव स्मर्तृस्मरणविषय एवं भोगेपि वाच्यं सुखमेव भोग्यं भोगो भोक्ता च तच्च स्मरणं  हेतोरनुभवादुत्पद्यते । नन्वन्यतोप्यनुभवात् परकीयाभिमतात् कस्मान्नोत्पत्तिमत् । परकर्म्मणोपि  च भोगः । कार्यकारणभावनियमात् आत्मवादेपि वा कस्मान्न भवत्येष दोषः । आत्मनो भेदात्  स एव भेदः कुतः ।

[1.1.4.6.1.1.4.8,4]

यथैवात्माऽविशेषेपि नान्यतः स्मृतिसम्भवः । तथा मनोविशेषेपि नान्यतः स्मरणोदयः ।। ८६२ ।।

[1.1.4.6.1.1.4.8,5]

मनसां हेतुभेदेन भेद एष भवेदपि । आत्मनान्तु कुतो भेदविभागोयमहेतुकः ।। ८६३ ।।

[1.1.4.6.1.1.4.8,6]

नन्वसत्येकस्मिन्नात्मनि ।

[1.1.4.6.1.1.4.8,7]

पश्याम्यहं स्मरामीति कुत एकत्वसङ्गतिः । आत्मन्यपि समानोयं दोषो नात्र प्रमोदयः ।। ८६४ ।।

[1.1.4.6.1.1.4.8,8]

आत्मापि केन प्रमाणेन स्मरणं दर्शनञ्चैकाधिष्ठानतया वेत्ति । प्रत्यक्षेणेति चेत् ।

[1.1.4.6.1.1.4.8,9]

पूर्वापरत्वेनाध्यक्षगतिरस्तीति साधितं । प्रत्यक्षासम्भवात्तत्र नानुमानं प्रवर्तते ।। ८६५ ।।

[1.1.4.6.1.1.4.8,10]

पूर्वरूपतयात्मानं यद्यात्मा वेत्ति तत्त्वतः । सम्वेदनस्य पूर्वस्य सत्त्वं स्यादधुनातनं ।। ८६६ ।।

[1.1.4.6.1.1.4.8,11]

ततः पूर्वतया तस्य सम्वित्तेः सम्भवः कुतः। नहि सम्वेद्यमानस्य पूर्वभावः प्रतीयते ।। ८६७ ।।

[1.1.4.6.1.1.4.8,12]

स्मरणादेव पूर्वत्वं न प्रमाणं स्मृतिर्नहि । स्मरणादेव तत्त्वञ्चेदन्यत्रापि न किं मतं ।। ८६८ ।।

[1.1.4.6.1.1.4.8,13]

तस्मादात्मप्रवादेपि नैकत्वं तत्त्वतः स्थितं । तयोश्च युगपद्‌भावादेकत्वमभिमन्यते ।। ८६९ ।।

[1.1.4.6.1.1.4.8,14]

एकत्वमात्राभिमते व्यवहारो विभागतः । एककार्यतया चैकव्यवहारोयमीक्ष्यते ।। ८७० ।।

[1.1.4.6.1.1.4.8,15]

अनाद्यविद्याभ्यासस्य सामर्थ्यमिदमाञ्जसं । नात्मास्ति वेदेनैवैका तथात्मग्रहकारिणी ।। ८७१ ।।

[1.1.4.6.1.1.4.8,16]

कथन्तर्हि आत्मानमन्तरेण संसारप्रवर्तनं । आत्मानमन्तरेण सत्कायदर्शनस्याभावात् ।  स्मरणमपि पूर्वापररूपविरहादेकता नित्यानित्यतयोर्न ग्रहण समर्थमतः संसाराभाव एव ।

[1.1.4.6.1.1.4.8,17]

उक्तमत्र । न परमार्थतः संसारो नामास्ति स्वरूपस्य स्वतो गतिरिति वचनात् ।  तथापि व्यवहारत एतदेवं भवति । तथाहि ।

[1.1.4.6.1.1.4.8,18]

स्थिरं सुखं ममाहं चेत्यादि सत्यचतुष्टये ।। २७१ ।।अभूतान् षोडशाकारान् आरोप्य परितृष्यति ।<div label="1.1.4.6.1.1.4.9" level="8" n="9">

〈(iii) सम्यग्दृष्टिर्नैरात्म्यदृष्टिः〉


[1.1.4.6.1.1.4.9,1]

तत्रैव तद्विरुद्धात्मतत्त्वाकारावरोधिनी ।। २७२ ।।

{1.1.4.6.1.1.4.9.1}



〈(a) तृष्णाक्षयान्मोक्षः—〉


[1.1.4.6.1.1.4.9.1,1]

हन्ति सानुचरां तृष्णां सम्यग्‌दृष्टिः सुभाविता ।

[1.1.4.6.1.1.4.9.1,2]

अभूतारोप एव खलु संसारो न परमार्थतः संसारः । अभूताश्च षोडशाकारास्तदारोपात्परितर्षवतः कर्म्मसंसरणाभिमानोऽन्यथा न संसारस्य सम्भवः । अभिमानोपि न कश्चित्परापरसंवेदन
			व्यतिरिक्तोऽतोऽवेदनेप्येकत्वस्यात्मनश्च वेदनाभिमानः । तेनैवम्भूतत्वे न  योनिशोमनसिकारसम्भवेनात्र किञ्चिदिति । परामर्शंवतः स्थिरत्वेभ्यासतो नैरात्म्यस्य  विशुद्धत्वमिति सकलाविद्याविनिवृत्तिलक्षणं निर्वाणापरनामकं साक्षात्‌करणविषयः । तस्मात्तत्त्वदर्शिनां तृष्णाविनिवृत्तितो मोक्षः ।

[1.1.4.6.1.1.4.9.1,3]

ननु कर्म्मणि देहे च स्थिते कथं मोक्षः । नैतदस्ति यतः ।

[1.1.4.6.1.1.4.9.1,4]

त्रिहेतोर्नोद्भवः कर्म्मदेहयोः स्थितयोरपि ।। २७३ ।।एकाभावाद् विना बीजं नांकुरस्येव सम्भवः ।

[1.1.4.6.1.1.4.9.1,5]

एवन्तर्हि कर्म्मदेहयोरगप्येन्यतरस्य क्षये भवत्येव मोक्षो यथाहुः । "कर्म्मक्षयान्मोक्ष" इति ।  न सदेतत् । यतः ।

[1.1.4.6.1.1.4.9.1,6]

असम्भवाद्विपक्षस्य न हानिः कर्म्मदेहयोः ।। २७४ ।।अशक्यत्वाच्च तृष्णायां स्थितायां पुनरुद्भवात् ।द्वयक्षतार्थं यत्ने च व्यर्थः कर्म्मक्षये श्रमः ।। २७५ ।।

{1.1.4.6.1.1.4.9.2}



〈(b)अक्षीणकर्मणो न मोक्षः—〉


[1.1.4.6.1.1.4.9.2,1]

न हि तृष्णानिवर्तनमन्तरेणापरो विपक्षः कर्म्मदेहयोः । दीक्षादिविषया व्याख्याताः ।  आगमो न प्रमाणमिति । न च तृष्णासंगतःकर्म्म न करोति । रागद्वेषादयो हि ततोऽनायासत  एव भवन्ति । द्वयक्षये च वरं तृष्णैव विनिवर्त्तिता । कर्म्मापि क्षपयितव्यमेवेति चेत्  नासम्भवात् प्रतिपक्षस्येत्युक्तं । यतः ।

[1.1.4.6.1.1.4.9.2,2]

फलवैचित्र्यदृष्टेश्च शक्तिभेदोऽनुमीयते ।कर्म्मणां तापसंक्लेशात् नैकरूपात्ततः (क्षय:) ।। २७६ ।।

[1.1.4.6.1.1.4.9.2,3]

अनेकफलदान
			सामर्थ्यमभिमुखमादधाने कर्म्मण्यात्मनि कथमेकाकारफलोपभोगमात्रतः परिणहनः (ा) परिक्षयः । एकाकारञ्च तापसंक्लेशलक्षणफलं ततो न परिक्षयो  युक्तः । यतः ।

[1.1.4.6.1.1.4.9.2,4]

फलं कथञ्चित्तज्जन्याल्पं स्यात् न विजातिमत् ।

[1.1.4.6.1.1.4.9.2,5]

येन हि कर्म्मणा तज्जातीयमेवफलमुपजनयितव्यं । तस्य फललेशानुभवात् तत्कर्म्मजमेव । फलमवहीयते फलानुभवेन । न तद्विलक्षणफलापचयः ।

[1.1.4.6.1.1.4.9.2,6]

अथापि तपसः शक्त्या शक्तिसंकरसंक्षयैः ।। २७७ ।।क्लेशात् कुतश्चिद्धीयेताशेषमक्लेशलेशतः ।

[1.1.4.6.1.1.4.9.2,7]

यदि तपसः शक्तिरस्ति तदाऽशेषमे
			वाक्लेशात् लेशनः चैकलोमोत्पाटात्
			परिहीयते  फलं । तत्राप्युच्यते ।

[1.1.4.6.1.1.4.9.2,8]

यदीष्टमपरं क्लेशात् तत्तपः क्लेश एव चेत् ।तत् कर्म्मफलमित्यस्मात् न शक्तेः संकरादिकं ।।

[1.1.4.6.1.1.4.9.2,9]

यदि क्लेशादपलं तत्तपस्तदा
			तत एव कर्म्मक्षयः किं पञ्चतप आदि
			क्लेशेन ।  तत एव परिहीयतामशेषं कर्म्म । न खल्वन्येन कृते नान्यस्य सामर्थ्यावगतिः । न च क्लेश एव  तपस्तस्य कर्म्मफलत्वात् । न च कर्म्मफलमेव तपः । शीतातपसेविनां पश्वादीनामपि  तापसत्वप्रसङ्गात् । अथ नैतत् कर्म्मफलमिच्छया प्रवर्तनात् । कर्म्मफलन्तु तदिच्छाविरहितस्यापि । तदप्ययुक्तं ।

[1.1.4.6.1.1.4.9.2,10]

इच्छया राज्यलाभादि भवेत् कर्म्मफलं न किम् ।

[1.1.4.6.1.1.4.9.2,11]

कर्म्म तादृशमप्यस्ति बुद्धिः कर्म्मानुसारिणी ।। ८७२ ।।

[1.1.4.6.1.1.4.9.2,12]

यदि च तत्कर्मफलं न स्यात् कथं तर्हि फलोपभोगतः कर्म्मक्षय इति भवतोच्यते ।  तस्मात् कर्म्म फलमेवैतत् । ततश्च पापस्यैव क्षयः स्यान्न राज्यादिकर्म्मणः । ततो राज्यादिकमप्यनुभवनीयमेव । अथ राज्यादिकं निःस्पृहत्वादेव परित्यज्यते । नरकादिदुःखन्तु  बलादापतदनुभवितव्यमेव । तेन सन्ताप एवेष्यते । एवं तहि नारकदुःखमप्यनुभवितव्यं ।  अथ दुःखत्वात्तयोर्दुःखत एवापाक्रियते ।
			नारकादिकेशोल्लुञ्चनतः ।  तदप्यसत् । इदमपि  यतः प्रमाणमस्ति ।

[1.1.4.6.1.1.4.9.2,13]

दुःखत्वात् न क्षये हेतुः कर्म्मणां पशुदुःखवत् । अनैकान्तिकमेतच्चेत् त्वदुक्तावपि किन्नतत् ।। ८७३ ।।

[1.1.4.6.1.1.4.9.2,14]

अपि च ।

[1.1.4.6.1.1.4.9.2,15]

निःस्पृहस्य यथा राज्यसुखाभावो न बाधकः ।

[1.1.4.6.1.1.4.9.2,16]

तथाभ्यासात् न तद् दुःखं नारकं तस्य बाधकं ।। ८७४ ।।

[1.1.4.6.1.1.4.9.2,17]

भावनाबलतःसर्वं लोके दुःखसुखादिकं । ततो मोक्षस्थितस्यास्य नास्ति दुःखसुखादिकं ।। ८७५ ।।

[1.1.4.6.1.1.4.9.2,18]

अथापि स्याद(ा) अस्ति कर्म्म कर्मक्षयाय सम्वर्त्तते। स एव भवतोभ्युपगम इत्यभयुपगमबाधा । तदसत् । यतः

[1.1.4.6.1.1.4.9.2,19]

उत्पित्सुदोषनिर्घाताद्येपि दोषविरोधिनः ।। २७८ ।।तज्जे
			  कर्म्मणि शक्ताः स्युः कृतहानिः कथं भवेत् ।

[1.1.4.6.1.1.4.9.2,20]

न ख(लु) कृतस्य कर्मणो हानिः, नहि कृतनाशोस्ति । कथं तर्हि कर्मक्षयः  उक्तः । अत्रोच्यते ।

[1.1.4.6.1.1.4.9.2,21]

कर्मं तत्तादृशं येन सामग्र्/?/यन्तरसंभवे । फलं ददाति सद्भावे नतु कर्म्म विरोधिनः ।। ८७६ ।।

[1.1.4.6.1.1.4.9.2,22]

यत्तु पुनर्नियोगतः फलदानसमर्थं तदवश्यमेवफलं ददाति । तदर्थमपि न तपस्विमामभियोगः । बलादेव तस्यागमात् । रागादिपरिक्षये त्वनागतरागकार्यफलपरिक्षय एव  न कृतस्यावश्यंभाविवेदनीयस्य कर्म्मणः । ननु यथा तृष्णायां स्थितायां पुनरुद्‌भूतिः कर्म्मणां  तथा कर्म्मणि स्थिते पुनः तृष्णोदय इति चेत् । तदसद्यतः ।

[1.1.4.6.1.1.4.9.2,23]

दोषा न कर्म्मणो दुष्टः करोति न विपर्ययात् ।। २७८ ।।मिथ्याविकल्पेन विना नाभिलाषः सुखादपि ।

[1.1.4.6.1.1.4.9.2,24]

तृष्णायां सत्त्यां फलार्थी कर्म्म करोत्यन्यथा वा तृष्णासम्भवे हि नकिञ्चत्कुर्य्यात् ।

[1.1.4.6.1.1.4.9.2,25]

अथ शुभं कर्म्म सुखदानसमर्थमिति सुखाभिलाषी नियोगतो भवेत् । तन्न(ा) सुखमेव  परमार्थतः किञ्चित् संसारेऽपि तु मिथ्याविकल्प एव केवलः । तेन मिथ्याविकल्पेन विना  कुतोऽभिलाषः कस्य वा तत्सुखमिति । तस्मात् सत्कायदृष्टिलक्षणाविद्यापरिक्षयादेव मोक्षो  नान्यथेतिचतुरार्यसत्त्यप्रकाशनमेव तायः ।</div></div>

{1.1.4.6.1.1.5}



〈(च) तायात् सुगतत्त्वसिद्धिः—〉


[1.1.4.6.1.1.5,1]

तस्माच्चतुःसत्योपदेशलक्षणात् कार्यभूतात् ।

[1.1.4.6.1.1.5,2]

तायात् तत्त्वस्थिराशेषविशेषज्ञानसाधनं ।। २८१ ।।बोधार्थत्वाद् गमेर्बाह्यशैक्षाशैक्षाधिकस्ततः ।

[1.1.4.6.1.1.5,3]

तायाद्धि भगवान् सुगत ताभिज्ञायते । तच्च सुगतत्वं । तत्त्वस्थिराशेषविशेषज्ञानं ।  तत्त्वज्ञानं । प्रशस्तज्ञानं । स्थिरज्ञानं । अपुनरावृत्तिज्ञानं । स्थिरं हि न पुनरावर्तते ।  अशेषविशेषज्ञानं । सर्वाकारज्ञानं । निःशेषज्ञानं । बोधार्थो हि गमिरत्र । तदस्ति भगवत इति  तायादेव ज्ञायते । न खल्वनुमानादेव तायित्वं । न ह्यन्येषामेवम्भूतं तायित्वं स्म्भवति । अनुमाने  प्रवर्त्तनेऽन्येषामपि स्यात् । अथानुमाने परम्परयागतमे तदिति प्रतिवचनं । तथा सत्यन्येषामपि

[1.1.4.6.1.1.5,4]

स्यात् । नानुमानं क्वचिद्भवति क्वचिन्नेति विभागोस्ति । न चैकस्यापि भगवदुपदेशात्ये  वेप्यस्ति । तेन सर्वपदार्थानां सर्वाकारदर्शनं भगवत इति ज्ञायते । नहि सर्वपदार्थानां  सर्वाकारदर्शनमन्तरेणेदं सम्भवति । सर्वपदार्थाः क्षणक्षयिण इत्यादि यदेव न दृष्टं तेनैवानेकान्तसम्भवात् । अथ यथास्माकं तथा भविष्यति तस्यापि । नास्माकं तदुपदेशंविना । तस्माद्यः  साक्षाद्दर्क्षी यस्य च परोपदेशस्तस्यायं निश्चयो नान्यस्य । न च निश्चयं विनोपदेशः ।

[1.1.4.6.1.1.5,5]

अथ भ्रान्त्यापि सम्भवति । तदसत् । यतः ।

[1.1.4.6.1.1.5,6]

नित्यत्वे भवति भ्रान्तिः सदृशापरसम्भवात् ।

[1.1.4.6.1.1.5,7]

क्षणिकत्वे तु किं भ्रान्तेः कारणं येन सा भवेत् ।। ८७७ ।।

[1.1.4.6.1.1.5,8]

सदेहोपि नैव भवति । उभयदर्शनाभावादुभयांशावलम्बितत्वात् । तस्मादयं निश्चयादेवोपदेशः । स च निश्चयो न साक्षात्‌करणं विनानुमानस्यास्माकमुपदेशमन्तरेणाभावात् ।  न च सन्देहेन भगवतेदमुक्तं । उभयस्यापि निर्देशप्रसङ्गात् । तस्मात्तत्वस्थिराशेषज्ञानयोगाद्भगवान् सुगतः तत एव बाह्यशौक्षाशैक्षाधिकत्वं भगवतः । ततः सुगतत्वात् ।

[1.1.4.6.1.1.5,9]

परार्थज्ञानघटनं तस्मात्तच्छासनं दया ।। २८२ ।।ततः परार्थतन्त्रत्वं सिद्धार्थस्या विरामतः ।

[1.1.4.6.1.1.5,10]

सत्यमस्ति सुगतत्वं भगवतः तत्तु कुतो
		    हेतोरिति । परिहारः ।

[1.1.4.6.1.1.5,11]

परार्थज्ञानघटनं शास्तृत्वसंज्ञकं कारणमनुमीयते । अन्यथा सुगतत्वस्यासम्भवः ।  ततोपि दया नान्यथा परार्थज्ञानघटनं ।

[1.1.4.6.1.1.5,12]

नन्वनेनैव किं साधितेन सुगतत्वमात्रेणैवासौ प्रमाणं । नैतदस्ति यतः ।

[1.1.4.6.1.1.5,13]

न ज्ञानमात्रतस्तस्य प्रामाण्यमुपदेशतः । सदा प्रामाण्यमस्यास्ति नान्यथास्मासु सा प्रमा ।। ८७८ ।।

[1.1.4.6.1.1.5,14]

तदाह ।

[1.1.4.6.1.1.5,15]

ततः परार्थतन्त्रत्वं सिद्धार्थस्याविरामतः ।

[1.1.4.6.1.1.5,16]

दयया हि परार्थज्ञानघटने सर्वदा परार्थमेव करोति । दयातो न परिनिर्वाति । यथोक्तं  प्राक् । किञ्च ।</div></div></div>

{1.1.4.7}



〈(७) संवादकत्वाद् भगवान् प्रमाणम्〉


[1.1.4.7,1]

दयया श्रेय आचष्टे ज्ञानाद्भ्ूतं ससाधनं ।। २८३ ।।तच्चाभियोगवान् वक्तुं यतस्तस्मात् प्रमाणता ।

[1.1.4.7,2]

दयावतो हि श्रेयः कथनं सम्भति ज्ञानाच्च भतमवितथं कथयति तच्च ज्ञानं ससाधनं ।  तच्च ससाधनमभियोगवान् वक्तुं यतः कारणचतुष्टयं तस्मात्प्रमाणता । अनेनैतत्कथयति ।

[1.1.4.7,3]

अदिरन्त उपादेरुपान्त इत्येषु हेतुफलभावः ।

[1.1.4.7,4]

तस्मात्प्रमाणभावो भगवत इति निश्चितं कथितं ।।

[1.1.4.7,5]

तत एव भगवतोऽनेनैव गुणेन स्तुतिः । प्रमाणभूतत्वलक्षणेन । तदाह ।

[1.1.4.7,6]

उपदेशतथाभावस्तुतिस्तदुपदेशतः ।। २८४ ।।प्रमाणतत्त्वसिध्यर्थमनुमानेप्यवारणात् ।

[1.1.4.7,7]

प्रयोगदर्शनाद्वास्य "यत्किञ्चिदुदयात्मकं ।। २८५ ।।  निरोधधर्म्मकं सर्वं" तदित्यादावनेकधा ।

[1.1.4.7,8]

कस्मादुपदेशस्य तथाभावप्रामाण्यलक्षणास्तुतिः । तदुपदेशतः प्रमाणतत्त्वसिद्धिर्यथा  स्यादिति । तत्र प्रत्यक्षं भगवतैवोपदिष्टं । "नीलज्ञानसमङगी पुद्गलो नीलं जानाति ।  नो तु नीलमेवेति" । अनुमानमपि न वारितं । अतोऽनुमानमेव निवारितन्तु शाब्दादिकं ।
	      "शन्याः सर्वपरप्रवादा अहमेवैकस्तत्ववादीति । अथवा प्रयोगस्य परार्थानुमानलक्षणस्य  दर्शनमस्ति । यदाह ।""यत्किञ्चिदुदयात्मकं निरोधधर्म्मकं तत्सर्वमिति" ।

[1.1.4.7,9]

तदेवाह ।

[1.1.4.7,10]

अनुमानाश्रयो लिङ्गमविनाभावलक्षणं ।। २८६ ।।व्याप्तिप्रदर्शनाद्धेतोःसाध्येनोक्तः स च स्फुटः ।

[1.1.4.7,11]

साध्येन व्याप्तो हि हेतुर्ग्गमकः । सा च व्यप्तिरनेकधा प्रदर्शिता भगवता हेतोः ।
	      "यत् किञ्चित्समुदयधर्म्मकं तत्सर्वं निरोधधर्म्मकमि" ति । ततोऽनुमानमपि भगवतोक्तमेवेति  भगवदुपज्ञमेव प्रमाणतत्त्वं । तच्च भगवतः प्रमाणत्वादित्यतः प्रमाणमेव भगवतो गुणः  परमः स पूर्वोक्तः ।

[1.1.4.7,12]

प्रमाणतत्त्वं भगवाँस्तथागतो दिदेश यस्मादुभयेन युक्तं ।

[1.1.4.7,13]

अतः परं नास्ति ततः प्रमाणं तथागतादेव समस्तसिद्धिः ।। ८७९ ।।

[1.1.4.7,14]

(इति) प्रमाणवार्त्तिकालङ्कारे प्रमाणसिद्धिपरिच्छेदः प्रथमः ।। १ ।।</div></div></div><pb n="167"/><div label="2" level="1" n="2" corresp="../../yamāri/texts/pvaṭsupariśuddhi.xml#pvaṭsupariśuddhi__pratyakṣapariccheda pva_sde_dge_bstan-'gyur_toh4221_tshad-ma_te001--the282a7.xml#pva-tib__pratyakṣapariccheda ../../jayanta/texts/pvaṭīkā.xml#pvaṭīkā__36r1MTV2D4L767JDAF40YN94XJ4" xml:id="pva-pratyakṣapariccheda">

〈३. प्रत्यक्ष-परिच्छेदः〉
<pb n="168"/><pb n="169"/><div label="2.1" level="2" n="1">

〈२ प्रत्यक्षपरिच्छेदः〉
<div label="2.1.1" level="3" n="1" xml:id="pva-pramāṇasaṃkhyā">

〈 १. प्रमाणसंख्या〉


{2.1.1.1}



〈१. संख्याविप्रतिपत्तिः〉


[2.1.1.1,1]

एवं सामान्यलक्षणमभिधाय विशेषलक्षणमाह । प्रत्यक्षमनुमानञ्च प्रमाणे(।) तत्र  प्रमाणमविसम्वादाद्(।) अविसम्वादश्चार्थादुत्पत्तेरर्थाव्यभिचारतः ।

[2.1.1.1,2]

ननु तदेवाव्यभिचारित्वं अर्थे कथमवगन्तव्यं । 

[2.1.1.1,3]

ननु शब्दादीनामर्थप्रतिबन्ध एव नास्तीति कुतः । यस्माल्लक्षणद्वयं प्रमेयं । प्रमेयाव्यभिचारतः प्रामाण्यं । न च प्रमेयमन्तरेण प्रमेयाव्यभिचारः । प्रमेयञ्च प्रत्यक्षानुमानप्रतिपाद्यादपरं नस्ति । यदाह । नहि स्वसामान्यलक्षणाभ्यामपरं प्रमयेमस्ति । स्वलक्षणविषयं प्रत्यक्षं । सामान्यलक्षणविषयमनुमानमिति प्रतिपादयिष्यामः । एतदेव प्रतिपादयति ।

[2.1.1.1,4]

प्रमाणं द्विविधं मेयद्वैविध्यात् शक्त्यशक्ति(त): ।अर्थक्रियायां; केशादिर्नार्थोऽनर्थाधिमोक्षतः ।। १ ।।

[2.1.1.1,5]

प्रत्यक्षानुमानभेदेन द्विविधमेव प्रमाणं प्रतिपत्तव्यं । अन्यथा मेयप्रतिपत्तेरयोगादिति प्रतिपादयिष्यते ।

[2.1.1.1,3.1]

प्रत्यक्षानुमेयत्वं प्रकारात् प्रतिपत्‌परा(।)न समस्ति ततस्तस्मात्प्रमाणं नापरं परं ।। १ ।।

[2.1.1.1,7]

प्रत्यक्षत्वानुमेयत्वमेवावितथाप्रमेयत्वप्रतिपत्तिर्नापरा ।सामान्यविशेषरूपादपरस्य  प्रतिपत्तिप्रकारस्याभावात् । विषयस्य चैकस्यैव द्वैविध्यं प्रतिपत्तिप्रकारस्य द्वैविध्यात् ।  प्रतिपत्तिभेदश्च प्रमाणभेदः । स एव च विषयभेदः(।) ननु प्रतिपत्तिभेदो विषयभेदः कथं । न ह्यन्यस्मिन् भिन्नेऽन्यस्य भेदः । सत्त्यमेतत् ।

[2.1.1.1,8]

तुरगस्य न भेदेस्ति गवादेरुपभिन्नता ।सङ्गत्यभावान्न ज्ञानज्ञेययोरेवमिष्यते ।। २ ।।

[2.1.1.1,9]

ज्ञानायत्ता पदार्थानां सदासंप्रत्ययस्थितिः ।ज्ञानान्तरात्स एवार्थोऽर्थान्तरत्वेऽनुमीयते ।। ३ ।।

[2.1.1.1,10]

यदा साक्षाज्ज्ञानजननं प्रति शक्तत्वेन प्रतीयते । तदासौ स्वेनरूपेण लक्ष्यमाणत्वात्  स्वलक्षणं यदातु पारम्पर्येंण शक्तत्वात् तस्यैव प्रतीयते । तदा सामान्यरूपेण लक्षणमिति  सामान्यलक्षणं ।

[2.1.1.1,11]

पारम्पर्येण शक्तिरेवाशक्तिः पर्युदासवृत्त्या न शक्त्यभाव एव । केशादेस्तु तैमिरिकोपलब्धस्य शाब्दाभ्युपलब्धस्य च नार्थतत्त्वं साक्षात् पारम्यर्येण वा शक्तत्वेनाप्रतीतेः । अर्थाधिमोक्षाभावात् अधिमोक्षाभावत्वबाधकप्रमाणप्रवर्त्तितः । इतश्च प्रमेयद्वैविध्यं ।

[2.1.1.1,12]

सदृशासदृशत्वाच्च विषयाविषयत्वतः (।)शब्दस्यान्यनिमित्तानां भावे धीसदसत्त्वतः ।। २ ।।

[2.1.1.1,13]

यत् कथञ्चि(त्) सदृशरूपेण प्रतीयते । तत्सामान्यलक्षणमन्यथा विशेषलक्षणं ।

[2.1.1.1,14]

ननु पुरोव्यवस्थितं गवादिसदृशरूपेण प्रतीयते । तत् किं सामान्यलक्षणं तथोपमानेन प्रतीयमानमयं स गवय इति । नैतदस्ति ।

[2.1.1.1,15]

सदृशेनैव रूपेण यस्य सम्वेदनोदयः(।)सामान्यलक्षणं तत्स्यात् स्वरूपस्यात्र वेदनम् ।। ४ ।।

[2.1.1.1,16]

सदृशेनैव रूपेण यदुपलक्ष्यते तत्सामान्यं, अत्र तु विशेषप्रपिपत्तिः । सदृशरूपतातु  प्रतीयत इति चेत् । न(।) तद्रूपस्य व्यतिरेकेणाप्रतीतेः । कथं सदृशोऽयमित्यध्यवसाय  इति चेत् ।

[2.1.1.1,17]

न खल्वध्यवसायेपि पृथक् सादृश्यवेदनं ।पृथक् प्रतीत्यभावे च तदेवाद्वयवेदनं ।। ५ ।।

[2.1.1.1,18]

नखलु सदृशमिदमिति प्रतीत्या सादृश्यमपरं वस्तुव्यतिरेकेण वेदयितुं शक्यं । नहि  व्यवस्थितार्थोल्लेखमपहायापरा प्रतीतिरर्थस्य । तस्मादत्रार्थप्रतीत्यभावादनालम्बनैव सादृश्यप्रतीतिः । अनुमानप्रतीतौ तु दृष्टान्तः दृष्टरूपाध्यारोपः सादृश्यं । यद्येवं शब्दादिविषयोपि सामान्यमत्रोक्तमुत्तरं । "नार्थोऽनर्थाधिमोक्षत" इति । एवमन्यत्रापि द्रष्टव्यं ।  शब्दस्य विषयः सामान्यलक्षणमविषयः स्वलक्षणं ।

[2.1.1.1,19]

ननु यदि शब्दस्य विषयः सामान्यलक्षणं शब्दोपि तर्हि प्रमाणं सामान्यविषयत्वात्(।)  नैतदस्ति ।

[2.1.1.1,20]

परार्थमनुमानं यत्सामान्यं तस्य गोचरः ।सामान्यमेव शब्दस्य गोचरो नैवमुच्यते ।। ६ ।।

[2.1.1.1,21]

अगोचरो हि शब्दस्य न सामान्यमितीर्य्यते ।शब्दस्य विषयो यत्तु तत्सामान्यं परंन तु ।। ७ ।।

[2.1.1.1,22]

शब्दस्यैव विषयः सामान्यं । नतु शब्दस्य यो विषयस्तत् सामान्यमेव । अविषयोपि  न स्वलक्षणमेवापि त्वविषयं एव स्वलक्षणमित्यर्थो विवक्षितः । तेन नायं दोषः । तस्मात् शब्दविषयोपि किं तत् सामान्यं कश्चिदनर्थः । तथाऽविषयोपि किञ्चित्  स्वलक्षणं कश्चिदनर्थं: । अन्यनिमित्तानाञ्च विषयादन्येषां समयाभोगादीनां भावेपि धियः सत्त्वं यत्र तत्सामान्यं ।  यत्र तु धियोऽन्यनिमित्तानां चक्षुरादीनां भावेपि न भावस्ततत्स्वलक्षणं । अत्रापि पूर्वंवद् वक्तव्यं ।

[2.1.1.1,23]

अथवान्यनिमित्तानां भावे यत्रधियः सत्त्वं तत्स्वलक्षणं यत्र न सत्त्वं धियोऽन्यनिमित्तभावे तत्सामान्यलक्षणमनुपलभ्यमानस्य स्वरूपेण लक्षयितुमशक्यत्वात् । परोक्षं  तत्सामान्यञ्च । तत्र स्वरूपेण लक्ष्यमाणं स्वलक्षणमन्यथा सामान्यलक्षणं परोक्षं ।

[2.1.1.1,24]

ननु प्रत्यक्षपरोक्षलक्षणो विषयभेदः केन प्रमाणेन प्रतीयते । किं प्रत्यक्षेणानुमानेन प्रमाणान्तरेण वा ।

[2.1.1.1,25]

प्रमाणान्तरेण द्वित्वञ्चेत् प्रमेयस्य प्रतीयते ।विरुद्ध एव हेतुः स्यात् तृतीयस्यापि सम्भवात् ।। ८ ।।

[2.1.1.1,26]

प्रमाणद्वितयेनाथ भवेदन्योन्यसंश्रयः ।त्र्यादिनापि प्रमाणेन विषयान्तरसाधने ।। ९ ।।

[2.1.1.1,27]

त्र्यादिप्रमाप्रसिद्धिः स्यात् अभिप्रेतं न सिध्यति ।प्रमाभेदो हि मेयस्य प्रभेदस्य प्रसाधकः ।। १० ।।

[2.1.1.1,28]

अनुमानेन सिद्धिश्च परोक्षस्य कथं भवेत् ।न प्रत्यक्षं परोक्षेऽस्ति वृत्तौ वा व्यर्थिकानुमा ।। ११ ।।

[2.1.1.1,29]

परोक्षता कथञ्च स्यात् प्रत्यक्षस्य प्रवर्तने ।प्रत्यक्षस्य निवृत्त्यैव वस्तुना स्यात् परोक्षता ।। १२ ।।

[2.1.1.1,30]

तत्र प्रवृत्तं नाध्यक्षं तेन तच्च प्रतीयते ।वाचोयुक्तिरपूर्वेयं चक्षुषा दर्शनं विना ।। १३ ।।

[2.1.1.1,31]

तस्मात्प्रत्यक्षविषयः प्रत्यक्षेण प्रतीयते ।परोक्षे तु प्रमा नास्ति कुतो द्वैविध्यनिश्चयः ।। १४ ।।

[2.1.1.1,32]

तस्मात् प्रमेयद्वैविध्यमसिद्धं साधनं कथं विरुद्धं वा  यद्यपि नाम प्रमेयद्वैविध्यन्तथापि  प्रमाणेनापि तावता भवितव्यमिति कुतः ।

[2.1.1.1,33]

प्रतिबन्धाप्रसिद्धौ हि सर्वो हेतुरनिश्चितः ।प्रतिबन्धप्रसिद्धिश्च न प्रत्यक्षप्रमाणिका ।। १५ ।।

[2.1.1.1,34]

प्रमाणत्वं हि सामान्यङ्कथमध्यक्षसाधनं ।तस्मिन्नसिद्धे सम्बन्धः कथन्तेनाक्षनिश्चितः ।। १६ ।।

[2.1.1.1,35]

इति प्रमेयद्वितयाप्रसिद्धिरन्येन सिद्धौ तु विरुद्धता स्यात् ।असिद्धसम्बन्धतया च हेतोर्भंवेदनैकान्तिकभाव एव ।। १७ ।।

[2.1.1.1,36]

अत्रोच्यते । विषयद्वैविध्यम्प्रत्यक्षत एव सिद्धं । सादृशासदृशप्रतीतिर्हि प्रतीतेरेव  धर्मः स च स्वसम्वेदनप्रत्यक्षसिद्धः । न च प्रतीतिः स्वरूपेभ्रान्तिसङ्गता । तत्र भ्रान्तिशङ्कायामव्यवहारएव भवेदनवतारहेतुर्वा वादिप्रतिवादिप्राश्निकवचनस्य । तथाहि ।

[2.1.1.1,37]

सम्वेदनं विना कस्य क्व वचः सम्प्रवर्त्ततां ।असङ्गताश्रयन्नैव वर्तते वचनङ्क्वचित् ।। १८ ।।

[2.1.1.1,38]

प्रतीतिभेदे भावानामन्येषामपि भिन्नता ।किम्पुनर्न प्रमाणस्य तद्रूपस्य भविष्यति ।। १९ ।।

[2.1.1.1,39]

प्रतीतिभेद एवास्तु मानभेदः कथम्भवेत् ।ननु प्रसिद्धम्मानत्वम्पूर्व्वं सामान्यलक्षणात् ।। २० ।।

[2.1.1.1,40]

तद्भेदव्यवहारोयमिदानीं साध्यताङ्गतः ।सविकल्पकमध्यक्षमेषोग्निरिति यो वदेत् ।। २१ ।।

[2.1.1.1,41]

स्वरूपमक्षतः सिद्धम्पूर्वसाम्येर्थहेतुता ।न चैवमग्रहेऽर्थार्थीप्रवर्तेतार्थसम्पदे ।। २२ ।।

[2.1.1.1,42]

व्यवहारतःप्रवृत्तिनिवृत्तिलक्षणात्प्रामाण्यं सामान्यलक्षणेनैवप्रथमपरिच्छेद एव  प्रसिद्धं । भेदव्यवहारमात्रकमेवेदानीं साध्यमापन्नं तत्र सविकल्पकमेकमेवेदम्प्रत्यक्षं यदुताग्निरयमस्याभिप्रेतार्थक्रियाकारीति यो वदेत्तम्प्रति द्वितयमेतदिति । प्रतीत्याकारभेदात्प्रतीतिभेदे  न च वाह्या अपि भावा भेदवत्वेनावगम्यन्ते । किम्पुनः प्रमाणं यत्तद्रूपमेव वस्तुतः । तत्र  स्वरूपम्भास्वराकारम्प्रत्यक्षत एव सिद्धं । साक्षात्करणात्तद्धि प्रत्यक्षमपरोक्षविषयत्वात् ।  पूर्व्वार्थक्रियाकारणसाधर्म्म्यन्तु समानाकारतया प्रतीयमानम्परोक्षत्वात्प्रमाणान्तरविषयः । 

[2.1.1.1,43]

अथ प्रत्यक्षमेव प्रवर्तकन्नापरन्तत्तु मनोऽन्तरम्भवदपि न प्रमाणं । नहि सह तेन यावद् भवति  तावत्प्रमाणं । शरीरभूतलादीनामपि प्रामाण्यप्रसङ्गात् । अत्रोच्यते ।

[2.1.1.1,44]

अन्वयव्यतिरेकाभ्यामुपयोगीतरस्थितिः ।न च केवलमध्यक्षन्तदभावे प्रवर्तकम् ।। २३ ।।

[2.1.1.1,45]

अथ केवलमध्यक्षन्तदभावेत्यन्ताभ्यासात्प्रवर्तकन्दृष्टन्नानुमानं सादृश्यग्रहणाकारं ।

[2.1.1.1,46]

तदप्यसत् । नाध्यक्षप्रतीतिः केवला प्रथमम्प्रवर्त्तिका दृष्टा । मा भूत्पूर्व्वम्पश्चाद्  भविष्य-तीति चेत् । तदेतत्तौताख्यानं ।

[2.1.1.1,47]

तद्देशे हि प्रवेशो यः प्रथमं यदि रोगकृत् ।प्रथमन्न प्रवेक्ष्यामि पश्चादस्तु प्रवेशिता ।। २४ ।।

[2.1.1.1,48]

यतः प्रथमम्प्रवर्तना भवेत् सैवाभ्यासिकी पश्चात्तनी प्रवृत्तिः कुतः । एतदेव पश्चात्तनस्य पश्चात्तनत्वं यः पूर्व्वकमन्तरेणाभावः । तस्मात् प्रत्यक्षेतरापि प्रतीतिः प्रवर्त्तिकैवान्यथा  प्रवृत्त्यसम्भवात् । किञ्च ।

[2.1.1.1,49]

धूमादेर्लिङ्गतो वृत्तिरग्न्यादावपि या क्वचित् ।साध्यक्षेण विना दृष्टा ततस्तदपि निष्फलं ।। २५ ।।

[2.1.1.1,50]

यथैवात्यन्ताभ्यासात्परोक्षप्रतीतिमन्तरेणापि प्रत्यक्षादेव प्रवर्तनं । तथा प्रत्यक्षप्रतीतिमन्तरेण धूमाद् वह्न्यादौ प्रवर्तनमिति तदपि प्रवर्तकमध्यक्षन्न ।

[2.1.1.1,51]

अथापि स्यात् ।

[2.1.1.1,52]

अनुमानम्विनाध्यक्षन्न स्वार्थस्य प्रसाधकं ।प्रत्यक्षन्तु विना तस्मादभ्यासात्स्यात् प्रवर्तकम् ।। २६ ।।

[2.1.1.1,53]

तत्प्रत्यक्षमेवात्र प्रमाणन्नानुमा क्वचित् ।तदभावेपि तत्सिद्धिरित्यध्यक्षप्रमाणता ।। २७ ।।

[2.1.1.1,54]

अत्रोच्यते ।

[2.1.1.1,55]

उक्तमत्र विनाभ्यासान्न प्रत्यक्षे प्रमाणता ।ततोऽनुमानमेवात्र प्रधानमिति गम्यतां ।। २८ ।।

[2.1.1.1,56]

नान्यदाऽनुपयोगित्वेऽन्यदाप्यनुपयोगिता ।अनभ्यासेऽर्थिता कस्मादनुमानेस्ति जन्मिनां ।। २९ ।।

[2.1.1.1,57]

उपयोगविनिर्मुक्ते कथङ्कस्यचिदर्थिता ।अर्थित्वविषयो वस्तु नोपयोगीत्ययुक्तिमत् ।। ३० ।।

[2.1.1.1,58]

अथानुमानमध्यक्षप्रवृत्त्यर्थिताऽर्थ्यते ।प्रत्यक्षमपि नैवैताङ्गतिं लिङ्गेऽतिप्रवर्तते ।। ३१ ।।

[2.1.1.1,59]

तस्मात् प्रत्यक्षानुमानयोर्द्वयोरपि स्वविषये (न) प्रामाण्यमिति
	      स्थितमेतत् । एवमेव  लोकस्य प्रतीतेः ।

[2.1.1.1,60]

अथ तद प्रमाणमेव । न(।) विशेषाभावात् । तथा हि ।

[2.1.1.1,61]

प्रवर्त्तने समानेपि यदि कश्चित्प्रवर्त्तकः ।प्रवर्तकत्वेतरयोः क इदानीम्विवेचकः ।। ३२ ।।

[2.1.1.1,62]

न च प्रवर्तकत्वादपरम्प्रामाणं ।

[2.1.1.1,63]

ततोऽध्यक्षेतरयोर्द्वंयोरपि(तुल्यं) प्रामाण्यन्न वा कस्यचित् ।

[2.1.1.1,64]

अथापि स्यात्(।) प्रत्यक्षं तत्रापि प्रवर्तंकङ्कार्यलिङ्गादिविषयमनध्यक्षन्तु सत्तामात्रेण  सन्निहितन्न तस्य प्रवर्तने व्यापारः ।

[2.1.1.1,65]

तदप्यसत् ।

[2.1.1.1,66]

एवं प्रतीत्यभावात् नहि तत्र प्रत्यक्षमेव प्रवर्तकमिति कस्यचिदवसायः । न च  प्रत्यक्षस्यापि सत्तामात्राद् परं प्रवर्तकत्वं । अन्वयव्यतिरेकमात्रेण सर्वस्य कार्योपयोगात् ।  प्रतीत्यसमुत्पादमात्रकमेवेदमिति सिद्धान्तात् परमार्थतः(न) कस्यचित्क्वचित्सव्यापारता ।  सम्वृतिरेव सव्यापारता न परमार्थः । एतच्च पश्चात्प्रतिपादयिष्यते । अपि च ।

[2.1.1.1,67]

प्रत्यक्षमेव तत्रापि परलोकप्रसाधकम् ।लिङ्गस्य साधनङ्का नः क्षतिर्लैंङ्िग्/?/कबाधने ।। ३३ ।।

[2.1.1.1,68]

यद्यग्न्यादिविषयं लैङ्िग/?/कं ज्ञानन्न प्रमाणं । भवतु तेनैव लिङ्गज्ञानेन प्रत्यक्षभावमनतिक्रम्य वर्तमानेन लिङ्िग/?/नो लिङ्गस्य च विषयीकरणम्परलोकादेरिति न काचिन्नः क्षतिः ।

[2.1.1.1,69]

अनुमानाप्रमाणत्वे परलोकाद्यसिद्धितः ।मा भून्नास्तिकता तस्याप्रामाण्यम्प्रतिसिध्यति ।। ३४ ।।

[2.1.1.1,70]

अनुमानस्याप्रमाणतायान्तद्विषयस्य परलोकादेरसिद्धिरिति नास्तिकतामाशङ्कमानैरस्माभिरनुमानप्रतिक्षेपः प्रतिक्षिप्यते । नान्येनाभिप्रायेण । स चेदनुमानविषयः परलोकादिरप्रत्यक्षेपि प्रत्यक्षेण विषयीक्रियते किमस्माकमनुमानस्य प्रामाण्यसाधनेन ।

[2.1.1.1,71]

महताहि प्रयासेन यस्य साधनमिष्यते ।सोऽर्थः सिद्धो विनायासं यदि कस्यार्थिताऽपरा ।। ३५ ।।

[2.1.1.1,72]

अनायाससाध्येर्थ एकेन प्रकारेण कः प्रकारान्तरमायाससम्भवभाजनञ्जनः प्रेक्षावानाश्रयेत् । अनुमानेन साध्योर्थो यदि प्रत्यक्षमात्रात्प्रसिध्यति किमस्माकमनुमानेन दीयते ।

[2.1.1.1,73]

किञ्च ।

[2.1.1.1,74]

यद्यध्यक्षात्परोक्षेपि प्रसिध्यत्वर्थ ईप्सितः ।सर्वस्य साधनम्प्राप्तं सर्वः सवार्थविद्भवेत् ।। ३६ ।।

[2.1.1.1,75]

असम्बन्धान्न चेदस्ति सानुमैव तथा सति ।

[2.1.1.1,76]

न खल्वसम्बन्धात्प्रतीतिमन्तरेणा परमनुमानयनुमानवादिभिरपीष्यते । तस्मात्सदृशरूपेण यत्प्रतीयते तत्सामान्यलक्षणमेवतत्त्वसंवेदनप्रत्यक्षप्रसिद्धं । अनेन कार्यहेतोर्विषयः  प्रदर्शितः ।

[2.1.1.1,77]

शब्दविषयत्वमपि शाब्दप्रत्ययगम्यमेव स एव शाब्दः प्रत्ययः स्वप्रतिभासिनो विषयत्वं  प्रतिपादयति । अनेन स्वभावहेतोर्विषयस्य दर्शनं(।) तथाहि ।

[2.1.1.1,78]

उपमानेन गोवस्तुसदृशस्य विनिश्चयः ।अयं सदृशशब्देन प्राक्तेन प्रतिपादितः ।। ३७ ।।

[2.1.1.1,79]

तस्य स्वरूपमध्यक्षप्रत्ययादेव गम्यते ।सादृश्यन्तु परन्तस्य शाब्दप्रत्ययगोचरः ।। ३८ ।।

[2.1.1.1,80]

तथाहि । अनेन सदृशोसौ तेन सदृशोयमित्येक एवार्थः । तदनुकारव्यवहारश्च  द्वयावलम्बी न च प्रत्यक्षेण द्वयं प्रत्येतुं शक्यमतः शाब्दप्रत्ययगोचर एव सादृश्यस्वभावहेतुना प्रतीयते । अनेन सदृशोऽसावेतदाकारस्य तत्रापि दर्शनात् । सादृश्यव्यवहारमात्रस्य  साधनात् । आकारद्वयस्य तु तथाभूतप्रत्ययनिबन्धनस्य पूर्वापरप्रत्यक्षाभ्यामेवोपलम्भात् ।  तस्माच्छब्दविषयो न स्वलक्षणं । शब्दग्रहणेन च विकल्प एवोपलभ्यते । विकल्पविषय  इति यावत् ।

[2.1.1.1,81]

अन्यनिमित्तानाम्भावे धियो यत्र न सत्त्वमिति चानुपलब्धेरुपक्षेपः । यत्र धियो  न सत्वं तस्याभावः । तत्र क्वचित्प्रवर्तमानं ज्ञानमन्यत्राहन्न प्रवृत्तमिति नियताकारत्वात्प्रत्याययति । नहि तत्सर्वत्र प्रवृत्तिमात्मनं उपलभते । तस्माद् भेदवादिनः प्रत्यक्षत एव  द्विधाभावावगमः प्रतीतेरन्यगत्यभावात् । इदञ्च सदृशासदृशत्वादि सकलमेव परोक्षेतरप्रत्ययविषयस्तच्चार्थक्रियायां शक्त्यशक्त्तित इति ज्ञायते । एतत्पश्चात्प्रतिपादयिष्यते ।

[2.1.1.1,82]

तत्र यदुच्यते । परोक्षे प्रत्यक्षन्नास्ति । तदयुक्तं ।

[2.1.1.1,83]

यत्र नास्मि तदध्यक्षादपरम्वर्जितम्मया ।एतावन्मात्रतोर्थानाम्परोक्षत्वविनिश्चयः ।। ३९ ।।

[2.1.1.1,84]

प्रत्यक्षमेवात्मानम्वेत्ति सम्वेदनात्मना ।नियतत्वप्रतीत्यैवान्यस्यानध्यक्षतागतिः ।। ४० ।।

[2.1.1.1,85]

प्रत्यक्षेण प्रतीतेपि परोक्षत्वे परोक्षिता ।भवत्यर्थस्य तत्रार्थेन प्रत्यक्षं हि वृत्तिमत् ।। ४१ ।।

[2.1.1.1,86]

नन्वर्थेऽध्यक्षतोऽज्ञाते परोक्षार्थस्य वित्कथं ।तद्वेदने हि तद्धर्म्मस्तत्स्वभावः प्रतीयते ।। ४२ ।।

[2.1.1.1,87]

यदि परोक्षोऽर्थः प्रत्यक्षेण ज्ञातो भवेत्तद्धर्मः प्रतीयेत धर्म्मस्य तत्स्वभावत्वात् । अतत्स्वभावस्य तद्धर्मत्वायोगात् पदार्थान्तरवत् । तत्सम्बन्धात्तु तद्धर्मतेति चेत् । आयातन्तस्य  तर्हि 
	      प्रत्यक्षेण परिज्ञानं । तेन परोक्षतासम्बद्धं वस्तु प्रतियताऽध्यक्षेण नियमेन परोक्षमपि  वस्तु प्रत्येतव्यन्ततः परोक्षाभिमतस्य वस्तुनोऽपरोक्षतैव प्रसक्ता । ततो  नानुमानावतारः ।  नहि प्रत्यक्षगृहीतमेवानुमानविषयः । अत्रोच्यते ।

[2.1.1.1,88]

स्वसम्वेदनमध्यक्षम्परोक्षत्वे प्रवर्तते । तद्धर्मिणीन्द्रियज्ञानमपरन्तु प्रवर्तते ।। ४३ ।।

[2.1.1.1,89]

द्वयप्रतिपत्तौ हि सम्बन्धप्रतिपत्तिः । न च तद् द्वयमेकेनैव प्रमाणेन प्रत्येयं । तत्र स्वसम्वेदनेन परोक्षतार्थस्य धर्मः प्रतीयते । परोक्षन्तु धर्म्मि
	      प्रत्यक्षान्तरेणेन्द्रि (य)विज्ञानेन प्रतीयते । ततः सम्बन्धप्रतिपत्तिः। ततः प्रत्यक्षेण परोक्षताप्रतीतावपि व्रस्त्वनुमानेन प्रतीयत इत्यनुमानावतारः । किञ्च ।

[2.1.1.1,90]

विधिरूपस्य धर्म्मस्याव्यतिरेकेण तिष्ठतः । न वस्त्वग्रहणे वित्तिर्युक्ता न तु विपर्ययात् ।। ४४ ।।

[2.1.1.1,91]

विधिरूपो हि धर्म्मोऽव्यतिरिक्तो वस्तुनः सधर्म्मिणा सहैकप्रमाणग्राह्यः । परोक्षत्वन्तु प्रतीतिविरहोऽध्यक्षेण । स न धर्मिग्रहणसापेक्षः ।

[2.1.1.1,92]

अथ परोक्षे प्रत्यक्षस्याप्रवृत्तौ कथमनुमानवृत्तिः । न किञ्चिदेतत् । यतः ।

[2.1.1.1,93]

नानुमानात्परोक्षत्वं साध्यते तस्य वस्तुनः । सत्यामध्यक्षतायान्तु दृष्टरूपस्य साधनं ।। ४५ ।।

[2.1.1.1,94]

नह्यनुमानेन वस्तुतः परोक्षता साध्यते येन तत्र प्रत्यक्षवृत्तिरिष्यते । अपि तु परोक्षता  स्वसम्वेदनप्रत्यक्षत एवास्य प्रसिद्धेत्युक्तमेतत् । सत्यान्तु प्रत्यक्षप्रसिद्धायाम्परोक्षतायामर्थक्रियासमर्थमग्न्यादिरूपमे
	      वार्थस्य साध्यतेऽनुमानेन तत्र च प्राक्‌प्रत्यक्षम्प्रवृत्तमेव ततोनुमानप्रवर्तनाव्याघातः । किञ्च ।

[2.1.1.1,95]

अनुमानस्य तद्रूपप्रतिपत्तावशक्तितः । परोक्षता तदैवास्य सामर्थ्यादवतिष्ठते ।। ४६ ।।

[2.1.1.1,96]

अनुमानस्य हि तत्स्वरूपप्रवर्तना सामर्थ्यमेवाप्रकृता । सा च तदैवास्य भवति । ततो  न प्राक्तत्र प्रत्यक्षवृत्तिरपेक्ष्यते । न च परोक्षतया कश्चिदर्थी येन तत्र प्रत्यक्षवृत्तिमवेक्षेत । अनिष्टावपि सा भवति । अनेन प्रामाण्यप्रसाधनमपि निर्ण्णीतं ।

[2.1.1.1,97]

परोक्षवस्तुसिद्धौ हि प्रामाण्यन्तस्य सिध्यति । परोक्षवस्तुसिद्ध्यैव तत्सन्बन्धप्रसिद्धितः ।। ४७ ।।

[2.1.1.1,98]

वस्तुसम्बन्धितामात्रं ज्ञाने प्रामाण्यमुच्यते ।

[2.1.1.1,99]

प्रसिद्धवस्तुंसम्बन्धे प्रामाण्ये लिङ्गतोस्ति वित् ।। ४८ ।।

[2.1.1.1,100]

परिशिष्टन्तु प्रागेव प्रत्ययादीति नोच्यते ।

[2.1.1.1,101]

ननु प्रमेयद्वैविध्यम्प्रमेयमेवा द्विधा प्रमेयञ्च कारणम्प्रमाणद्वैविध्यङ्कार्यं । तत्कथङ्कारणात्कार्यस्य सिद्धिः । अत्रोच्यते ।

[2.1.1.1,102]

सामग्रीसम्भवे कार्यङ्कारणाज्जायते यतः ।ततः कारणतः सिद्धिः कार्यस्यायुक्तिका कथम् ।। ४९ ।।

[2.1.1.1,103]

यद्यपि नावश्यं कारणानि कार्यवन्ति भवन्तीति न्यायस्तथापि कारणात्कार्यस्य  सिद्धिरेवात्र । नहि सर्वदा प्रमाणद्वितयम्प्रमेयद्वितयात्साध्यते । अपितु सामग्रीसम्भवादिति  वयम्ब्रूमः । सामग्रीसम्भवञ्च पश्चात्प्रतिपादयिष्यामः । अवश्यञ्च प्रमेयद्वितयसिद्धिः  प्रमाणद्वितयं साधयति । यत एव सिद्धिर्निंश्चयलक्षणाऽस्य तदेव प्रमाणं । न चैकस्माद् द्वितयसिद्धिरिति प्रतिपादितं । यदा त्र्यादिप्रमाणविनिवृत्त्यर्थमिदं तदापरविषयाभावात् प्रमाणान्तरविनिवृत्तिर्व्यापकाभावात्साध्यते । नहि प्रमेयरहितं प्रमाणमस्ति । स्वरूपस्य पररूपस्य वा प्रमेयस्याभावे ज्ञानमेव नास्तीति किम्प्रमाणम्भवेत्(।)आत्मास्तीति चेत् । तस्यापि  स्वपररूपप्रमेयाभावेऽभाव एव प्रसक्त इति न प्रमाणन्नाम । तस्मात्स्वरूपेण प्रतीयमानम्बस्त्वेको विषयः । तत्र परन्तु पर इति व्यवस्थितम् ।

{2.1.1.2}



〈२. सत्त्यद्वयचिन्ता〉


[2.1.1.2,1]

अर्थक्रियासमर्थं यत्तदत्र परमार्थसत् !अन्यत्सम्वृतिसत् प्रोक्तन्ते स्वसामान्यलक्षणे ।। ३ ।।

[2.1.1.2,2]

—इत्यन्तरश्लोकः ।

[2.1.1.2,3]

ननु न किञ्चिदर्थंक्रियासमर्थं कथमर्थक्रियासामर्थ्यं परमार्थसल्लक्षणं । तथाहि ।

[2.1.1.2,4]

अर्थक्रियासमर्थत्वङ्कस्य केन प्रतीयते । नहि मानस्य मेयस्य
	      प्रतीतेः सम्भवस्तथा ।। ५० ।।

[2.1.1.2,5]

न नित्यस्य नानित्यस्य । न ज्ञेयस्य न ज्ञानस्यार्थक्रियाकारित्वम्प्रतीयते
	      प्रत्यक्षेणानुमानेन वा । तथा हि ।

[2.1.1.2,6]

नित्यस्यास्ति न सामर्थ्यम्व्यतिरेकाप्रसिद्धितः । नानित्यस्यास्ति सामर्थ्यमन्वयस्याप्रसिद्धितः ।। ५१ ।।

[2.1.1.2,7]

अन्वयव्यतिरेकाभ्याम्व्याप्तं सामर्थ्यमीक्ष्यते । तयोरुभयथासिद्धौ कथं सामर्थ्यमुच्यते ।। ५२ ।।

[2.1.1.2,8]

न खलु नित्यस्य सर्वदेशव्यापिनः क्वचित्कार्ये व्यापारविरहिणः सामर्थ्यन्नाम ।  मा भूद्व्यापिनो अव्यापिनो भविष्यति । मा भूत्सदास्थायिनः कालान्तरस्थायिनो भविष्यतीति चेत् । तदसत् ।

[2.1.1.2,9]

देशाव्याप्तिः कुतस्तस्याप्रतीतेर्नित्यता कुतः ।

[2.1.1.2,10]

यथा न व्यापिता तस्य तथा नास्त्यस्य नित्यता ।। ५३ ।।

[2.1.1.2,11]

अनित्यस्यापि भावस्य क्षणिकत्वात्क्रिया  कुतः ।

[2.1.1.2,12]

क्षणिकस्य हि भावस्य भावमात्रे व्यवस्थितिः ।। ५४ ।।

[2.1.1.2,13]

अथानन्तरमस्यान्यदिति सामर्थमुच्यते । तदनन्तरमन्यस्याप्यतस्तस्यापितत्क्रिया ।। ५५ ।।

[2.1.1.2,14]

सर्वभावक्षणानां हि सर्वापेक्षैव पूर्वता । तदभावेपि तद्भाव इति चेत्क्षणिके कथं ।। ५६ ।।

[2.1.1.2,15]

न खलु क्षणिकस्य कार्यस्य तदभावेपि पुनर्भवनसम्भवः । तदैव तस्य भावात् । अन्यदा  कदाचिदप्यभावात् । अथ सन्तानः कार्यं कारणञ्च ततोऽयमदोषः । न (।) सन्तानस्य
	      
	      तद्‌व्यतिरेकिणो भावात् । भावे वा तस्यैव स कार्यकारणभावः क्षणानामसामर्थ्यादसत्त्वप्रसङ्गः ।  तत्सम्बन्धिनः कार्यकारणत्वे तेषामपि स कार्यकारणभाव
	      इति चेत् । न । व्यतिरेकिणोः  कार्यकारणभावादपरस्य सम्बन्धस्याभावात् । सन्तानः सर्वक्षणानन्तरभावीति सर्वस्य सन्तानो  भवेत् । तस्य च नित्यताक्षणिकत्वयोः प्राग्भाव्येव दोषः । आह च ।

[2.1.1.2,16]

सन्तानस्य ततोऽन्यत्त्वे सामर्थ्ये च स एव सन् ।क्षणानां स्यादसामर्थ्यादसत्त्वङ्कल्पना वृथा ।। ५७ ।।

[2.1.1.2,17]

तत्सम्बन्धिनि सामर्थ्यात्सामर्थ्यङ्कल्प्यते यदि । मुख्यसामर्थ्यविरहाद्भूषायाचितकेन सा ।। ५८ ।।

[2.1.1.2,18]

कार्यकारणसम्बन्धः सन्तानेतरयोर्भवेत् । त्रैलोक्यस्य क्षणानां हि स्यात्सन्तानस्तथा सति ।। ५९ ।।

[2.1.1.2,19]

सन्तानस्य च सामर्थ्यात् सत्त्वं कार्यक्रिया ततः । नित्यत्वेतरयोर्दोषः पक्षयोः स्यात्स एव वः ।। ६० ।।

[2.1.1.2,20]

सन्तानान्तरसञ्चारे भवेदेवानवस्थितिः । सन्तानस्यापि कार्यत्वे क्षणिकत्वे न कार्यता ।। ६१ ।।

[2.1.1.2,21]

सन्तानान्तरमत्रापि यतः कार्यत्वकारकं । ततोऽनवस्थाव्याघ्रोणाघ्राता(सा)कार्यता मतिः ।। ६२ ।।

[2.1.1.2,22]

अपि च ।

[2.1.1.2,23]

ज्ञानादन्येन कार्येण सत्ता हेतोर्भवेद्यदि । कार्यस्यापि न सत्ता स्याद्विना कार्यान्तरोदयं ।। ६३ ।।

[2.1.1.2,24]

ततोऽनवस्थितेः सत्वन्न मूलस्यापि विद्यते । ज्ञानकार्येण सर्वस्य तत्स्यात्सत्त्वमबाधितं ।। ६४ ।।

[2.1.1.2,25]

अत्रापि ज्ञानकार्येण ज्ञेययोगस्य वित् कुतः ।ज्ञानेन ज्ञेययोः कार्यकारणत्वम्प्रतीयते ।पुरो व्यवस्थिततत्त्वेन द्वयोरप्यवभासनात् ।। ६५ ।।

[2.1.1.2,26]

ज्ञानस्य तु न कार्यत्वन्तेनान्येनाथवक्ष्यते ।न प्रत्यक्षेण तेनैव तस्य प्रागप्रवृत्तितः ।। ६६ ।।

[2.1.1.2,27]

प्रवृत्तौ तु न कार्यत्वं पुनः पूर्वं प्रवर्तते ।तथाऽपर्यवसानत्वं कुतः स्यात् कार्यतागतिः ।। ६७ ।।

[2.1.1.2,28]

समानकालयोरेव यदि स्यात्कार्यहेतुता ।अविशेषाद् भवेदेवं युगपत्स्तम्भकुम्भयोः ।। ६८ ।।

[2.1.1.2,29]

दृष्टयोरन्यथाभावे प्रकृतेपि न सिध्यति ।केवलस्यापि कुम्भस्य यदि दृष्टेर्न कार्यता ।। ६९ ।।

[2.1.1.2,30]

ज्ञानस्यापि न किन्तेन विना दृष्टेः प्रवर्तनं ।अन्यदेव हि तज्ज्ञानमतो न व्यभिचारिता ।। ७० ।।

[2.1.1.2,31]

स्तम्भोंपि न किमन्योऽसौ प्रत्यभिज्ञोदयस्य नः ।नित्यता च भवेदेवम्प्रत्यभिज्ञा न च प्रमा ।। ७१ ।।

[2.1.1.2,32]

नहि पूर्व्वापरं रूपमेः कस्यैव प्रतीयते ।पूर्व्वापरप्रत्ययाभ्याम्प्रत्येकमनवग्रहात् ।। ७२ ।।

[2.1.1.2,33]

स्मरणस्य द्वयोर्वृत्तिर्न चास्यास्ति प्रमाणता ।पूर्वापरप्रत्यययोः परस्परममिश्रणं ।। ७३ ।।

[2.1.1.2,34]

स्मरणन्तत उत्पन्नमेकत्वस्य न वेदकम् ।आत्मा यद्यपि नामैकः कथन्तेनापि वेदनं ।। ७४ ।।

[2.1.1.2,35]

प्रत्यक्षादिप्रमाणेन सोप्यर्थमवगच्छति ।नह्यात्माश्रितमित्येव ज्ञानम्मानत्वमृच्छति ।। ७५ ।।

[2.1.1.2,36]

विनाप्यात्माश्रितत्वेनाविसम्वादात्प्रमाणता ।दृष्टस्य पश्चात्प्राप्तौ हि प्रमाणस्य प्रमाणता ।। ७६ ।।

[2.1.1.2,37]

विनात्मानमिदम्वस्तु नानिlत्येनावगम्यते ।सद्भावेप्यात्मनो नास्ति प्रामाण्यं यस्य कस्यचित् ।। ७७ ।।

[2.1.1.2,38]

प्रत्यक्षानुमयोरेव तत्राप्यस्ति प्रमाणता ।न पूर्वापररूपत्वमात्मनोऽन्यस्य वेक्ष्यते ।। ७८ ।।

[2.1.1.2,39]

आत्मनान्येन वा तेन न नित्यस्यास्ति सम्भवः । तस्माज्ज्ञानस्य नार्थस्य कार्यत्वं सभ्प्रतीयते ।। ७९ ।।

[2.1.1.2,40]

ज्ञानमात्मविदात्मानम्वेत्ति तद्वेद्यमेव च । पूर्वापरत्वेनाध्यक्षं वर्त्तते कार्यकारणे ।। ८० ।।

[2.1.1.2,41]

अथानुमानतः कार्यात्पूर्वङ्कारणवेदने । तस्माज्ज्ञानमिदञ्जातमिति जानाति कार्यतां ।। ८१ ।।

[2.1.1.2,42]

तस्यापि नानुमानस्य प्रत्यक्षेणाप्रवेदनें । वस्तुनोर्वृत्तिरस्तीति
	      पूर्वमेवोपपादितं ।। ८२ ।।

[2.1.1.2,43]

पूर्वाध्यक्षाप्रमाणत्वे नानुमानम्भवेत्प्रमा । तत्राप्यस्त्यनुमानम्प्रागिति स्यादनवस्थितिः ।। ८३ ।।

[2.1.1.2,44]

आस्तान्तावत्कार्यतादिप्रमेयं यस्य स्यात्तत्तस्य नास्ति प्रतीतिः ।मूलाभावादुत्तरन्नेति सिद्धन्धर्म्मः सिद्धो धर्म्मिणोयं न युक्तः ।। ८४ ।।

[2.1.1.2,45]

सालम्बनतायां ज्ञानस्य वस्तुप्रसिद्धिः यदा तु वस्त्वेव न सिद्धन्तदा कस्य कार्यकारणभावः । सालम्बनत्वस्य कथमसिद्धिरिति चेत् । उच्यते ।।

[2.1.1.2,46]

कारणमेवालम्बनमिह जगति न दृष्टिमात्रेण ।प्रतिभासमात्रकेण तु तैमिरिकधियोपि तत्प्राप्तं ।। ८५ ।।

[2.1.1.2,47]

यस्य यत्कारणम्वस्तु न तत्कारणतो विना । चक्षुरादिधियाम्प्राप्ता न विनालम्बनं स्थितिः ।। ८६ ।।

[2.1.1.2,48]

विनापि वालम्बनेन चक्षुरादिवेदने नीशीथिनीनाथद्वयाकारमुपजायमानमीक्ष्यते ।  तत आलम्बनकारणमन्तरेणाप्युपजायमानम्व्यभिचारतो नालम्बनकारणकार्यम्विज्ञानमिति  युक्तं । एष हि कार्यकारणभावः परस्परं भेदे सति व्याप्यव्यापकभावो यः । कारणमन्तरेण  कार्यस्य भावे न तत्तस्य कार्यन्नापि कारणन्ततो निरालम्बनत्वात्सकलवस्त्वसिद्धिः कुत एव  कार्यकारणभावः ।

[2.1.1.2,49]

अथापि स्यात् ।

[2.1.1.2,50]

न कारणत्वेनालम्बनमपि तु ग्राह्यत्वेन्, तदप्ययुक्तं । यतः ।।

[2.1.1.2,51]

न नीलाद्यतिरेकेण ग्राह्यत्वमपरंङ्क्वचित् । नीलादिता च विभ्रान्तविज्ञानेप्यवभासात् ।। ८७ ।।

[2.1.1.2,52]

पुरः स्फुटावभासित्वं भ्रान्तेर्वा न किमीक्ष्यते । तस्मान्न किञ्चिद्‌ग्राह्यत्वं यद्भ्रान्तादतिरिच्यते ।। ८८ ।।

[2.1.1.2,53]

अथापि स्याद् भ्रान्तमेव सकलं सम्वेदनमिति । नास्त्येतत् । यतः ।।

[2.1.1.2,54]

नैवार्थकारिता काचिद् भ्रान्तचित्तावभासिनः । ततोऽसद्विषयम्भ्रान्तमपरत्र विपर्ययः ।। ८९ ।।

[2.1.1.2,55]

अत्राप्युच्यते ।

[2.1.1.2,56]

अर्थक्रियाकिमर्थात्मा तत्सम्वेद्यात्परात्मना । अथ सम्वेदनं तद्वा सर्वमप्यसता यतः ।। ९० ।।

[2.1.1.2,57]

अर्थान्तरं तत्क्रिया चेत्तदभावादसन्न सः । असत्त्वे हि न कार्यस्य कारणस्यापि नास्तिता ।। ९१ ।।

[2.1.1.2,58]

यदि कार्यमर्थक्रियाभिमतन्नास्ति तदेवासत्कारणमप्यसीदिति कुतः । नान्यस्यासत्त्वेऽन्यदसदतिप्रसङ्गात् । यदि नाम कार्यस्याभावे कार्यकारणसामर्थ्यमेव  न भवति । न तु  स्वरूपमसत् । अथ ज्ञानमर्थक्रिया । तत्रापि द्वयी गतिः । तद्वा ज्ञानमपरम्वा । तदेव
	      
	      ज्ञानं पुनरुत्पद्यमानमर्थक्रिया चेत् । भ्रान्तेपि पुनः पुनरुत्पद्यत एव भ्रान्तविज्ञानन्न ह्येकक्षणभाव्येव भ्रान्तम्विज्ञानं । अथ स्पर्शादि विज्ञानं । तदप्यसत् ।

[2.1.1.2,59]

यदि नामापरोत्पत्तिः स एव विषयोस्तु सन् । अपरस्य तु सद्भावः कथमन्यस्य वेदने ।। ९२ ।।

[2.1.1.2,60]

स्ववेदनेप्यनाश्वासः का वार्ता परवेदने । तद्वेदनेप्यसत्यत्वङ्कथन्नाम न शङ्क्यते ।। ९३ ।।

[2.1.1.2,61]

चक्षुस्सम्वेदनात्स्पर्शसम्वित्केन विशिष्यते । तत्रार्थपरितोषश्चेत् परितोषः कुतो नु सः ।। ९४ ।।

[2.1.1.2,62]

यथा खलु चक्षुर्विज्ञाने निरालम्बनता तथा स्पर्शविज्ञानेपि, द्वयोरपीन्द्रियज्ञानत्वाविशेषात् । तिमिराद्युपघातसम्भावना द्वयोरपि समानोभयत्र दर्शनात् । (अ)पितु ज्वरोपधातादुष्णसम्वेदनात्परितोषादिता चेत् । हिमसमयेपि तु ज्वरोपघातादुष्णसम्वेदननेपि  किन्न परितोषः । अपि च ।

[2.1.1.2,63]

सम्वेदनप्रमाणञ्चेत्परितोषः किमर्थकः । सम्वेदनम्प्रमा नोचेत्परितोषः किमर्थकः ।। ९५ ।।

[2.1.1.2,64]

यदि सम्वेदनम्प्रमाणन्तत एवार्थसिद्धिः किमपरम्परितोषः करिष्यति ।

[2.1.1.2,65]

सम्वेदनान्न सिद्धं यत्परितोषशतैरपि । कथन्तत्साध्यमन्यो हि परितोषो न साधनं ।। ९६ ।।

[2.1.1.2,66]

सम्वेदनादपरस्य परितोषस्य क उपयोगः । अथ साधनञ्चेत्कथमन्येनान्यस्य सिद्धिः ।  सम्बन्धाच्चेत् । सम्बन्धः केन सिद्धः । परितोषतश्चेत् तत्रापि सम्बन्धसिद्धिरपेक्षणीयेत्यनवस्था । सम्वेदनाच्चेत्तत एवार्थसिद्धिरिति वृथा परितोषः । तत्र च स एव दोषः । यदि  सम्वेदनादर्थसिद्धिः किन्न पूर्वसम्वेदनात् । अनेनार्थाधिमुक्तिरपि प्रत्युक्ता । तथाहि ।

[2.1.1.2,67]

अर्थाधिमुक्तिः सम्वित्तेरन्या नार्थस्य साधिका ।

[2.1.1.2,68]

सम्विदेवाधिमुक्तिश्चेत्सम्वित्सर्वार्थसाधिका ।। ९७ ।।

[2.1.1.2,69]

अनेनाभिलाषस्मृतीच्छाद्वेषादयोपि व्याख्याताः । किञ्च । सम्वेदनादभिलाषादयो  न तेभ्यः सम्वेदनमिति यत्किञ्चिदेतत् ।

[2.1.1.2,70]

अथापि स्यात् । भवतु सर्वसम्वेदनानां सालम्बनता न काचिन्नः क्षतिः । प्रमाणाप्रमाणविभागः कथमिति चेत् ।

[2.1.1.2,71]

लौकिकालौकिकत्वेन प्रमाणेतरसंस्थितिः । विभागः स कथं ज्ञातो बाधकेतरसङ्गमात् ।। ९८ ।।

[2.1.1.2,72]

बाधकेतरयोः केन लौकिकेतरता स्थितिः । बाधकेतरसद्भावादनवस्था प्रसज्यते ।। ९९ ।।

[2.1.1.2,73]

असाधारणमलौकिकमितरदन्यथा चेत् यत्किञ्चिदेतत् । तथाहि ।

[2.1.1.2,74]

तयोस्सम्वेदनन्नास्ति न प्रत्यक्षानुमे यतः । प्रत्यक्षेण हि सम्वित्तिः सम्वेद्येनापरत्र सा ।। १०० ।।

[2.1.1.2,75]

ममैतत्प्रतिभाति परस्य वेति नात्रावतारः प्रत्यक्षस्य । अनुमानात्सम्वेदनमिति चेत् ।

[2.1.1.2,76]

सम्बन्धग्रहणाभावेऽनुमानस्योदयः कुतः ।

[2.1.1.2,77]

रोमाञ्चादिक्रियादृष्टेः स्वदृष्टेस्त्यनुमा न हि ।। १०१ ।।

[2.1.1.2,78]

धूमकार्यदृशा नाग्निः स एवात्र प्रसिध्यति । सामान्यविषयं यस्मादनुमानन्न भेदवित् ।। १०२ ।।

[2.1.1.2,79]

तत्र धूमस्य भेदाच्चेद्रोमाञ्चेपि किमेकता । एकत्वाभिनिवेशोपि न ज्ञानादपरः सवित् ।। १०३ ।।

[2.1.1.2,80]

यत्र मया चक्षुर्निवेशितन्तत्रैवानेनेति व्यवहारादेकतेति चेत् । तैमिरिकोपलब्धकेशादावपि समानमेतत् । तत्रापि तैमिरिकयोरेकार्थाभिनिवेशः समानः । किञ्च । यथा  तैमिरिकोपलब्धे केनचित्संवेदनं । तथापरत्रापि सर्वेण सम्वेदनञ्चेत् स्तम्भादौ
	      नात्र प्रमाणं ।  न च तैमिरिकेन स्तम्भस्य वेदनं । उपहतेन्द्रियत्वादसम्वेदनेपि
	      न दोष इति चेत् । ननूपहतेन्द्रियत्वङ्कुतो ज्ञायते । असत्यार्थसम्वेदनादिति चेत् । सोऽयमितरेतराश्रयदोषः ।  सत्युपघातेऽसत्त्यत्वमसत्त्यत्वे चोपघातः । तस्मात्परेण न किञ्चिदुपलभ्यते ।

[2.1.1.2,81]

ननु नोपलभ्यत इत्यपि नास्त्येवाप्रत्क्षेणैवान्योपलभ्यरूपविविक्तोपलम्भात्मना परोपलभ्यमानताप्रतिषेधः । तथा विषयत्वात्तस्य
	      परप्रत्यक्षस्य न प्रतिषेधः । कथन्तर्हि  तेनोपलभ्यते परोपलभ्यरूपं । अथोपलभ्यते तद्रपम्परेणोपलभ्यमानता नोपलभ्यत इति  चेत्(।) किन्तद्रूपादपरापरोपलभ्यमानता । अथ तद्रूपमेव । तद्रूपत्वे कथमनुपलम्भः ।  पररूपत्वे कथम्परेण तदुपलभ्यतेत्युपलभ्यमानता । परेणोपलभ्यते न स पदार्थ इति कथमसौ  परेणोपलब्धः । यस्य ह्युपलभ्यमानतोपलभ्यते स एवानुपलब्धः । तथा च स पदार्थः न  केनचिदुपलब्धः । स्वस्वोपलभ्यमानतया एव परस्परव्यावृत्ततायाः स्वपराभ्यामुपलम्भ इति  न साधारणता नामोपलभ्यस्य कस्यचित् । न चोपलभ्यमानताव्यतिरेकेण पदार्थ इति  स्वसम्वेदनाग्रहाकारवत्सम्वेदनमात्रकं । न बाह्यपदार्थोनाम । यस्य सामर्थ्यलक्षणं सत्त्वञ्िचंत्यते ।

[2.1.1.2,82]


	      अथ सम्वेदनानामेव परस्परङ्कार्यकारणभावात्सामर्थ्यलक्षणम्परमार्थसत्त्वम्प्रतिपाद्यते ।  तदप्यसत् ।

[2.1.1.2,83]

स्वसम्बेदनमात्रत्वे प्रत्यक्षत्वेनुमा कुतः । कार्यकारणभावेपि ज्ञानयोर्गृह्यते कथं ।। १०४ ।।

[2.1.1.2,84]

विद्‌द्वयेन न तेनैव स्वमात्रस्य प्रवेदनात् । यदा कारणविज्ञानन्तदा कार्याप्रवेदनात् ।। १०५ ।।

[2.1.1.2,85]

कारणत्वङ्कथन्तस्य गृह्यते कार्यवेदने । कार्यकालेपि तन्नास्ति कार्यत्वङ्गृह्यतां कथं ।। १०६ ।।

[2.1.1.2,86]

अनुमानात्परिज्ञानङ्कारणस्य यदीष्यते । तदाऽनुमानान्न ज्ञातमिदानीं ज्ञायते कथं ।। १०७ ।।

[2.1.1.2,87]

पूर्वं प्रत्यक्षतो ज्ञातमिदानीमनुमानतः । इदानीन्नास्ति तज्ज्ञानमनुमानेन वित्कथं ।। १०८ ।।

[2.1.1.2,88]

पूर्वत्वे नानुमानञ्चेन्न प्रत्यक्षेण वेदनाद् । पूर्वत्वमधिकन्तस्यानुमानेन चेदसत् ।। १०९ ।।

[2.1.1.2,89]

पूर्वत्वन्नाम नैवास्ति प्रत्यक्षेणास्य बाधनात् । तस्मात्पूर्वस्यरूपस्य न सम्वित्तिः कथञ्चन ।। ११० ।।

[2.1.1.2,90]

स्मृतिमात्रं हितन्नास्ति न प्रमा तत्स्ववेदनात् । स्वसम्वेदनमात्रञ्च प्रत्यक्षन्तत्स्व वेदनात् ।। १११ ।।

[2.1.1.2,91]

ततस्तस्य न सम्वित्तिरन्यकार्यतया तया । तस्मात्सामर्थ्यसंसिद्धिः ज्ञाने ज्ञेये न विद्यते ।। ११२ ।।

[2.1.1.2,92]

किञ्च ।

[2.1.1.2,93]

कार्यकारणभावोयं सदसत्त्वे न विद्यते । नासतः कारणङ्कि/?/ञ्चिदश्वशृङ्गस्य विद्यते ।। ११३ ।।

[2.1.1.2,94]

अत्यन्ताभावतस्तस्य कारणन्नेति चिन्मतिः । प्रागभावि तु न कार्यमेतदप्यसदुत्तरम् ।। ११४ ।।

[2.1.1.2,95]

प्रागभावः कथं सत्त्वेऽसत्वेप्यस्य कथम्मतः । असतः खरशृङ्गस्य  प्रागभावो न विद्यते ।। ११५ ।।

[2.1.1.2,96]

दर्शने प्रागभावश्चेदितरेतरसंश्रयः । न यावत्प्रगभावित्वन्तावदस्य न भाविता ।। ११६ ।।

[2.1.1.2,97]

यावदस्य प्रागभावेन सम्बन्धो नास्ति न तावदुत्पत्तिः । यावच्च नोत्पत्तिस्तावत्प्रागभावस्य तत्त्वन्नास्ति । कारणस्य कार्यशून्यता प्रगभाव इति चेत्तदप्यसत् ।।

[2.1.1.2,98]

शून्यता सा किमन्यस्याकारणस्य न विद्यते । ततस्तेनापि सम्बन्धे तस्य कार्यम्भवेदसौ ।। ११७ ।।

[2.1.1.2,99]

प्रागभावेन सम्बन्धे हि कार्यता । स च प्रागभावः कार्यशून्यम्पदार्थान्तरं । तच्च  कारणाभिमतादन्यदपि प्रगभावस्वभावम्भवेत् । तेन च सम्बन्धे तत्कार्यतापि भावस्य  कार्यभूतस्य स्यात् । तदन्वयव्यतिरेकाभावान्नेति चेत् । उक्तमत्रोत्तरं । न च  प्रागभावो नाम प्रत्यक्षादिप्रमाणग्राह्यः । स्वरूपमात्रमेव कार्यकारणयोर्गृह्यते । कारणस्वरूपमेव प्रागभाव इति चेत् । कार्यस्यापि स्वरूपन्तथा स्यात् । भवत्येव तस्यापि कार्यान्तरापेक्षया चेत् । कारणाभिमतापेक्षयापि किन्न भवति । तथा प्रतीत्यभावादिति चेत् ।  अनपेक्षितवस्तुनः प्रतीतिमात्रात्कः सम्प्रत्ययः ।

[2.1.1.2,100]

तस्माद्वस्तुस्वरूपेण ग्रृह्यते सा न सम्भवा । नीलादिना न कार्यादित्वस्य तत्र ग्रहोऽपरः ।। ११८ ।।

[2.1.1.2,101]

न खलु नीलादिना कार्यत्वेन च वस्तु ग्रृह्यते केनचित् । नीलादिव्यतिरेकिणः  कार्यत्वस्याप्रतिपत्तेः । पूर्वापरभावे च प्रत्यक्षस्याप्रवृत्तेः कुतः प्रागभावादिग्रहणं ।

[2.1.1.2,102]

अथापि स्यात् । सत एव कार्यत्वं कारणानां हि सति कार्ये व्यापारस्य सम्भवात् । असति  तु निर्विषयः कथम्व्यापारः । अत्रोच्यते ।।

[2.1.1.2,103]

दृष्ट्वा श्रुत्वाऽथ विज्ञाय हेतुः कार्यङ्करोति किं ।

[2.1.1.2,104]

जडत्वात् कारणाधीनः स्वभावः
	      स तथा मतः ।। ११९ ।।

[2.1.1.2,105]

ईश्वरस्य च हेतुत्वे स हेतूनान्नियोजकः । न चासतो न विज्ञानं स ह्यध्यक्षधियो
	      यतः ।। १२० ।।

[2.1.1.2,106]

तत्र सत्कार्यवादः किङ्िक/?/म्वा कारणमीश्वरः ।

[2.1.1.2,107]

किं सांख्यमतमवलम्व्य सर्वं सर्वत्र विद्यते ।। १२१ ।। इति

[2.1.1.2,108]

सदेव दृश्यते न कार्यकारणभावो नाम । किम्वाऽसदेवोपलभ्य कारणेन जगतामीश्वरेण कारणानाम्प्रतिनियमेन नियोगः । सत्सकलञ्चेत् सर्वदोपलभ्यत इत्याकुला जगतः  स्थितिः स्यात्  उपलम्भकानाम्प्रतिनियमान्नैवमित्यपि यत्किञ्चित् । उपलम्भकानामपि सर्वत्र  सर्वदा भाव इति कः प्रतिनियमो नाम । किञ्च ।

[2.1.1.2,109]

कारणादसतः कार्यं कार्यंकिम्वासतो भवेत् । असतः कारणात्कार्यमिति साध्वी व्यवस्थितिः ।। १२२ ।।

[2.1.1.2,110]

कोहि प्रध्वंसाभावात्यन्ताभावयोर्विशेषः । आसीत्तेन हेतुरिति चेत् । यदासीत्तदान हेतुरन्यदा हेतुरिति सुभाषितं । यत एवमपि स्यात् ।

[2.1.1.2,111]

असतो हेतुतां प्राप्तौ ये सन्तस्तेन हेतवः । नहि व्यापारसद्भावस्तेषामेषाञ्च दृश्यते ।। १२३ ।।

[2.1.1.2,112]

व्यापारेण च हेतुत्वे स व्यापारः कुतो भवेत् ।

[2.1.1.2,113]

व्यापारवत्पदार्थाच्चेत् व्यापारस्तत्र किम्परः ।। १२४ ।।

[2.1.1.2,114]

व्यापारो यदि तत्रापि सोऽर्थो व्यवहितो भवेत् ।

[2.1.1.2,115]

व्यापारादेव कार्यञ्चेन्मृते कार्योदयो भवेत् ।। १२५ ।।

[2.1.1.2,116]

तथा च चिरनष्टेपि तस्मिङ्कार्योदयो न किम् ।

[2.1.1.2,117]

दीर्घा व्यापारमालेयमेतावत्कस्य जीवितम् ।। १२६ ।।

[2.1.1.2,118]

अथ स्वरूपव्यापारस्तदा कार्यम्भविष्यति । व्यापारकाले कार्यञ्चेत समकालम्प्रसज्यते ।। १२७ ।।

[2.1.1.2,119]

भावकाले न कार्यस्य कारणस्यास्तिता यदि । चिरानन्तरनष्टस्य को विशेषस्तथा सति ।। १२८ ।।

[2.1.1.2,120]

उपत्तिकाले सत्ता चेत्तदनन्तरभाविनः । उत्पत्तिः कार्यतो नान्या ततोऽस्य समकालता ।। १२९ ।।

[2.1.1.2,121]

स्याद्वाददूषणात्पश्चाद् द्वयपक्षनिराक्रिया । इदानीम्बहुवक्तव्यमिति तस्माद्विरम्यते ।। १३० ।।

[2.1.1.2,122]

अथापि स्यात् । ज्ञानस्यार्थः कारणमिति प्रागनुमानेन प्रतीयते । तदप्यसत् ।

[2.1.1.2,123]

अनुमानात्प्रतीतस्य प्रागध्यक्षावभासिनः । कथन्तत्कार्यतावित्तिरपरस्परमिश्रणे ।। १३१ ।।

[2.1.1.2,124]

यद्यपि नामानुमानेन प्रतीतस्य प्रागभाविता गतिः । प्रत्यक्षस्य सम्वेदनस्य तत्कारणमिति केन प्रतीयते । नह्यनुमानमिदन्तत्प्रत्यक्षदृष्टं वस्तु प्रत्यक्षस्य कारणमिति प्रतीतिमत् ।  न खलु सम्वेद्यमाने एवानुमानम्प्रवर्तते । परोक्षविषयत्वादस्य । नापि प्रत्यक्षमनुमेये प्रवर्ततेऽपरोक्षविषयत्वात् । न च प्रतीयमानमेव परोक्षं । प्रतीयमानमेव परोक्षतया परोक्षमिति चेत् ।  नैतदस्ति । यतः ।

[2.1.1.2,125]

स्वरूपेण प्रतीतिश्चेदन्या का सौ परोक्षता । अस्पष्टाकारभासश्चेत्प्रत्यक्षः स न किम्मतः ।। १३२ ।।

[2.1.1.2,126]

द्वयरूपस्य वित्तौ हि द्वयम्प्रत्यक्षमिष्यते ।यथाऽर्वाक् पररूपेणस्तम्भादेर्वेदनङ्क्रमात् ।। १३३ ।।

[2.1.1.2,127]

यदि  स पदार्थः स्पष्टास्पष्टद्वयरूपः । तदा तस्य प्रत्यक्षानुमानाभ्याम्वेदनेपि प्रत्यक्षरूपतैव भवेत्स्तम्भादेरर्वाक्‌परभागग्रहणवत् । अथ स्पष्टास्पष्टते उपाधिवशान्नीलतैव  पदार्थस्वरूपं ।

[2.1.1.2,128]

उपाधिभेदादन्येन रूपेण यदि वेदनं । सर्वदाऽध्यक्षता न स्यात्स्वरूपस्याप्रवेदनात् ।। १३४ ।।

[2.1.1.2,129]

अथ नीलादिसम्वित्तिरिति प्रत्यक्षतोच्यते ।

[2.1.1.2,130]

प्रत्यक्षमनुमापि स्यात्स्वस्य रूपस्य वित्तितः ।। १३५ ।।

[2.1.1.2,131]

इन्द्रियेण वियोगाच्चेदध्यक्षन्नानुमा मता । इन्द्रियेणापि संयोगोऽनुमया किन्न मीयते ।। १३६ ।।

[2.1.1.2,132]

इन्द्रियवियोग एव हि न सिध्यति । तस्यानुमानेन स्वरूपस्य वेदनात् । अर्थाभावान्नेन्द्रियसंयोगः । कथम्प्रतीयमानमप्यस्तु स्वरूपग्राहिणानुमानेनासत् । असच्चेत्कथम्वस्तु  स्वरूपग्रहणमनुमानात् । अथ नानुमीयत एवेन्द्रियसम्बन्धः ।

[2.1.1.2,133]

व्यर्थतैवानुमानस्य न चानेन प्रवर्तनं । न द्रष्टव्यं न च स्पृश्यम्वृथा तत्र प्रवर्तनं ।। १३७ ।।

[2.1.1.2,134]

उपयोगार्थी हि पदार्थेंऽनुमिते प्रवर्तते । प्रवर्तकञ्च प्रमाणमतोऽप्रवर्तकतायामप्रमाणमेव स्यात् । अथ पश्चाद्‌भाविनोऽनुमानमिन्द्रियसम्बन्धस्य तेन तदानीमिन्द्रियसम्बन्धाभावादप्रत्यक्षता । तदसत् ।

[2.1.1.2,135]

भाविसम्बन्धमाने हि पूर्वं रूपाप्रतीतितः । कारणत्वन्न गम्येतानुमानम्व्यर्थकम्भवेत् ।। १३८ ।।

[2.1.1.2,136]

तदैव मीयमानस्य स्वरूपेण न भाविता । तदैव मीयमानत्वम्वर्तमानत्वमुच्यते ।। १३९ ।।

[2.1.1.2,137]

न खलु वर्तमानत्वमन्यदेव तदा स्वरूपेण प्रतिभासात् । स्वरूपप्रतिभासमानतैव वर्तमानता । अतीतादिरूपतया प्रतिभासमानत्वादवर्त्तमानतेति चेत् । नन्वतीतरूपताऽनुमानेन  कथम्प्रतीयते प्रत्यक्षप्रतिपन्नेऽनुमानप्रवत्तेः । प्रत्यक्षञ्च नातीतरूपतायाम्प्रवृत्तं । न यदासौ  प्रत्यक्षेण दृश्यते तदाऽतीतरूपता प्रतीयते । इदानीमतीतरूपतेति चेत् । अन्यदेव तर्हि जातं । तत्र  च न प्रत्यक्षमिति कथमनुमानं । यदपि पश्चात्प्रत्यक्षम्भविष्यति तस्यापि न भाविरूपता प्रत्यक्षे  तेनानुमानावतारस्तत्रेति समानं ।

[2.1.1.2,138]

नन्वेतदुभयोरपि समानं । परस्यापि न प्रत्यक्षतस्तथा प्रतीतिरिति कथन्तदुल्लेखतः  प्रख्या । न, तस्य वासनाबलायातस्तथा प्रत्ययस्ततश्च ।

[2.1.1.2,139]

अर्थाश्रयेणोद्‌भवतस्तद्रूपमनुकुर्व्वतः । तस्य केनचिदंशेन परतोपि भिदाभवेद् ।। १४० ।।

[2.1.1.2,140]

इति वक्ष्यते । न पारम्पर्येण तत् ज्ञानमर्थादुत्पन्नं वासनासमागमतोऽन्यथा कारणमपि  यथा भवति द्विचन्द्रादिदशनं तिमिरादेः । तेनातीतकालरूपादागतं ज्ञानमतीताध्यवसायन्ततोऽतीतकालतया ग्रहणादतीतमेव (?) तन्नत्वस्ति । नहि तस्येदानीन्तनत्वे प्रमाणं ।

[2.1.1.2,141]

कथन्तर्हि तस्य प्राप्तिः । अस्तित्वादेव । कथमस्तित्वं(।) तेन दृश्यमानेन लिङ्गेन  व्यवस्थापनात् । तद्‌द्वारेण ज्ञानमपि तत्र प्रवर्तकमिति समाप्तो व्यवहारः ।

[2.1.1.2,142]

ननु ज्ञानमर्थमप्रतियत्कथम्प्रवर्तकं । अव्यभिचारादेव । ननु केवलोपि धमो व्यवस्थापकः स्यात् यथा व्यवस्थापको दृष्टस्तथा व्यवस्थापयति नान्यथेति कस्योपालम्भः । किञ्च ।

[2.1.1.2,143]

ज्ञानन्तद्रूपतासङ्गात्प्रवर्तयति नापरं । तत्रार्थाध्यवसायञ्च नियतो वासनाबलात् ।। १४१ ।।

[2.1.1.2,144]

तस्मात्पूर्वरूपतया प्रतीयमानमिदानीमस्ति तदिति न ज्ञानेन प्रतीयते । इदानीन्तद्रुपमस्ति तन्न दृश्यत एवातोऽदृश्यमानमेव परोक्षं । अप्रतीतिरेव परोक्षताप्रतीतिः परोक्षमे  तदिति ।

[2.1.1.2,145]

परोक्षता चेदर्थस्य स्वभावोऽध्यक्ष एव सः । नानुमावम्भवेदत्र न च सन्देहसङ्गतिः ।। १४२ ।।

[2.1.1.2,146]

विनष्टे न भवेदेव तस्माज्ज्ञानन्तथाविधं । ज्ञानार्थयोर्न चैकत्वं तस्मात्सोऽर्थो न वेद्यते ।। १४३ ।।

[2.1.1.2,147]

तस्माद्यनुमानमर्थग्रहणरूपरूपञ्चक्षुरादिसम्बन्धोप्यनुमीयमानोस्त्येवेत्यध्यक्षतैवार्थस्यानुमेयस्येति प्राप्तं ।</div><div label="2.1.2" level="3" n="2">

〈२. सामान्यनिरासः〉


{2.1.2.0}



[2.1.2.0,1]

न चैवम्, यतो न परोक्षवस्तुविषयं ज्ञानमर्थग्रहणरूपमतो नानुमानेन प्रतीतस्य कारणभावः । तस्मान्न कार्यकारणभावः । अतएवाह ।

[2.1.2.0,2]

अशक्तं सवमिति चेत्;

[2.1.2.0,3]

अत्राह ।

[2.1.2.0,4]

बीजादेरङ्कुरादिषु ।

[2.1.2.0,5]

दृष्टा शक्तिः;

[2.1.2.0,6]

इति ।

[2.1.2.0,7]

तथा हि ।

[2.1.2.0,8]

पश्यामि बीजादुत्पत्तिमङ्कुरस्येति लौकिकी । प्रतीतिरविभागेन तत्र एवास्तु दर्शनं ।। १४४ ।।

[2.1.2.0,9]

यत्र हि पश्याम्येतदिति प्रतीतिस्तदेव प्रतीतं । अस्ति च कार्यकारणभावे दृष्टो  यम्ममेत्यधिमुक्तिरतोऽबाधिताधिमुक्तिसम्भवान्नान्यथाभावः शङ्कनीयः । तथाहि ।

[2.1.2.0,10]

स्मराम्येतदहम्वस्तु नाधिमुक्तेः परागतिः । वस्तुना नहि सम्बन्धः स्मरणस्य प्रतीयते ।। १४५ ।।

[2.1.2.0,11]

न तावत्प्रत्यक्षेण स्मरणस्याप्रत्यक्षत्वात् । स्वसम्वेदनन्तु स्वरूपमेव स्मरणस्य साक्षात्करोति न वस्तुसम्बन्धं । नापि पूर्वकं प्रत्यक्षं स्मरणे प्रवर्तते कुतः सम्बन्धवेदनं ।  अस्ति चानन्यथाभावी स्मराम्येतदिति प्रत्ययः । तस्मादधिमुक्तिरेव सर्वत्र साधिका सर्वव्यवस्थानां । अत्रोच्यते ।

[2.1.2.0,12]

मता सा चेत्सम्वृत्याऽस्तु यथा तथा ।। ४ ।।

[2.1.2.0,13]

अभिप्रायः । प्रमाणवस्तुतत्त्वव्यवस्थितिमन्तरेण यदधिमुक्तिमात्रमनादिव्यवहारभावनातस्तत्सम्वृतिमात्रमेव । अपि च । न प्रतीत्यर्थोहि सम्वृत्यर्थः । यथैव हि क्वचिद्देवदत्तादावदृष्टेपि दृष्टाभिमानः । स परामर्शान्निवर्तते । तथाचासौ न परमार्थतः । तथा  सकलोपि लोकव्यवहार एवमेवेति । सम्वृतिमात्रकं सकलं । प्रमाणमन्तरेण हि प्रतीत्यभिमानमात्रं सम्वृतिः । तथाहि ।

[2.1.2.0,14]

अन्वयव्यतिरेकाभ्याङ्कार्यंकारणतां गतिः । प्रमाणञ्च न तत्रास्ति प्रप्यक्षमनुमा तथा ।। १४६ ।।

[2.1.2.0,15]

प्रत्यक्षानुपलम्भाभ्यामन्वयव्यतिरेकयोः । गतिर्यद्यनुमानात्स्यादितरेतरसंश्रयः ।। १४७ ।।

[2.1.2.0,16]

अन्वयव्यतिरेकयोः प्रत्यक्षेण केवलेनाग्रहणात् । प्रत्यक्षानुपलम्भसाधनः कार्यकारणभाव उच्यते । तदेतदसङ्गतं । इतरेतराश्रयदोष प्रसङ्गात् । प्रत्यक्षेणान्वयो न गृह्यते ।  एतत्सद्भावे भवत्येतदिति नैवम्प्रकारव्यापारः प्रत्यक्षं । द्वयग्रहणमात्रव्यापारात् । एतदनन्तरमेतद् दृष्टमतस्तु भवतीति नैतदस्ति । यतोऽत एव भवत्यतो भवत्येवातोपि भवतीतीयदेवात्र विकल्प्य त्रयमपरस्यार्थंस्यासम्भवात् । यद्यत एव भवति अन्यतो न भवतीति सामर्थ्यदयमर्थः स्यात् । तत्रापि विकल्पद्वयमिदानीमन्यदा वेति । यदीदानीमत एवेति मतिः ।  अन्यदा तर्हि भवत्यन्यत इति स्यात् । इदानीमपि देशान्तरेण भवत्यन्यत इति कुतः । न  चैवङ्कार्यकारणभावो नियमाभावात् । नाप्यतो भवत्येवेत्यवधारणं । कालान्तरे कदाचिन्न भवत्येवेत्यतोनान्वयव्यतिरेकगतिरध्यक्षात् । अतोपि भवत्यन्यतोपीत्यत्रपक्षे स्वयमेव  व्यभिचाराभ्युपगमान्न कार्यकारणभाव इति प्रतिपादितं, अतो नायमपि पक्षः ।

[2.1.2.0,17]

अथैतदभावे न भवतीत्यनुपलम्भतः प्रतीयते । तथा सति पुनरितरेतराश्रयदोषः ।  तथा हि ।

[2.1.2.0,18]

प्रत्यक्षादयः परः किम्वाऽनुपलम्भः परस्तथाः । प्रत्यक्षादपरत्वेहि नाममात्रमसाधनम् ।। १४८ ।।

[2.1.2.0,19]

अवतारो भवेन्नेवानुमानत्वप्रकल्पने । अन्वयव्यतिरेकाभ्याम्प्रतिबन्धेऽनुमा यतः ।। १४९ ।।

[2.1.2.0,20]

यदि प्रत्यक्षमेवानुपलम्भः स एव प्रत्यक्षे उदितो दोषः । अथानुमानं । तदन्वय
	    व्यतिरेकप्रवर्त्तितप्रतिबन्ध इतीत्यनुमानाभावे नान्वयव्यतिरेकग्रहणं । तदभावे च नानुमानावतारः । अनवस्था चानुमानानाम्भवेत् ।

[2.1.2.0,21]

अथाभावेन प्रमाणेन तदभावे भावपरिग्रहः । तदप्ययुक्तं । सन्निहितस्यैव देशकालयोस्ततोप्यभावप्रतीतेः । अपरः प्राह । तर्कप्रमाणगम्यः कार्यकारणभावः । अदृष्टसम्बन्धात्परोक्षप्रतीतिस्तर्क इति लक्षणं । तथाहि तद्भावभाव उपलभ्यते न कार्यकारणभावो  नियमलक्षणोऽग्निधूमयोः । न च तेन सम्बन्धस्तद्भावभावेन कार्यकारणभावस्योपलभ्यते ।  प्रतियन्ति च लौकिकाः यस्मादतो भवति तस्मादेतत्कार्यमेतत् । तस्मादेतत्कार्यप्रतीतिस्तर्कतः ।  अथवाऽर्थापत्त्या तत्कार्यप्रतीतिः । यद्येतत्कार्यन्न स्यादतो भवनमेवास्य न घटते इत्यदृष्टा
	    र्थंपरिकल्पनादर्थापत्तिः । तदयुक्तं ।

[2.1.2.0,22]

कार्यकारणभावस्य प्रतीतिर्दृश्यते यदि । अर्थापत्तेस्तर्क्कतो वा प्रतीतिरिति दृश्यतां ।। १५० ।।

[2.1.2.0,23]

ततो भावात्परा नैव कार्यकारणतेक्ष्यते । दोषः प्रागुदितस्तत्र नियमस्यापरिग्रहात् ।। १५१ ।।

[2.1.2.0,24]

यदि हि कार्य्यकारणभावः प्रतीतिविषयमवतरेत्तस्य प्रतीतिस्तर्कतोऽन्यतो वा स्यात् ।  न चायन्ततो भावादपरेण रूपेण निरूप्यते प्रयत्नवतापि । न च नियमेन ततो भाव इति कुतश्चित्प्रतीतिः । तावत्कालस्यैव तद्भावस्य ग्रहणात् । न चासौ कार्यकारणभावः ।

[2.1.2.0,25]

अथ तर्कादर्थापत्तेर्वा प्रतीयते नियमः । यत इदानीमेतदनन्तरमुपलभ्यते । ततोऽन्यदाप्यत एवैतदित्यन्यथैव तदेव न भवेत् । तदप्ययुक्तं ।

[2.1.2.0,26]

यदि नामेदानीमत उपलभ्यते । अन्यदपीति कुतः । प्रतीतिरेवमेवेति चेत् ।  घटोपि तर्हि पटानन्तरमुपलभ्यते(।) तत्राप्येवम्भवेत् । दृश्यतेऽत्र व्यभिचार इति चेत् ।  अनेनैव तर्हि तत्राप्यनाश्वासः । अनाश्वासप्रतीतेर्नास्त्येवेति चेत् । अदीर्घदर्शिनाम्भूयो  दर्शनादेतत् । लोकव्यवहार एवमेवेति चेत् ।

[2.1.2.0,27]

तदेव पुनरायातं सम्वृत्या शक्तता गतिः । अनिरूपिततत्त्वा हि प्रतीतिस्सम्वृतिर्मता ।। १५२ ।।

[2.1.2.0,28]

अथ कालान्तरे तदेवेदन्तत्कार्यमिति प्रत्यभिज्ञानात् पूर्वमेव कार्यताप्रतीतिः । अन्यथा  प्रत्यभिज्ञैव न स्यात् ।

[2.1.2.0,29]

तदयुक्तं ।

[2.1.2.0,30]

प्रत्यभिज्ञा क्वं दृष्टेयम्पूर्वदर्शनसङ्गता । अर्थापत्तेस्तर्कतो वेत्येतत् प्रागेव दूषितं ।। १५३ ।।

[2.1.2.0,31]

अथ स्मरणतः । तथाहि ।

[2.1.2.0,32]

स्मरामि दृष्टमेवैतन्मयेत्येवम्प्रतीतितः । स्मरणस्यापि सम्बन्धोऽनुभवेन मतो नहि ।। १५४ ।।

[2.1.2.0,33]

न च स्मरणम्प्रमाणं । स्मरणेन च सिद्धं सम्वृतिसिद्धमेव । एतदाशङ्क्याह ।
	    "मता सा चेत् सम्वृत्याऽस्तु यथा तथेति" । एवमेवलोकव्यवहारोऽनान्कुलो लोकव्यवहारे  परमार्थ उपयुज्यते लोकव्यवहारप्रलोपप्रसङ्गात् अधिमुक्तिविभागमात्रेण सिद्धिः । स्वप्न्नियतव्यवहारवत् । अनादिवासनानियम एवावशिष्यते लोकव्यवहारहेतुयोनिरन्यथा सालम्बननिरालम्बनञ्चानादिविभाग एव न सिध्येत् । यः पुनराह अथ केयं सम्वृतिः । किञ्च  सम्वृतिसत्यं ।

[2.1.2.0,34]

सत्यञ्चेत् सम्वृतिः केयं मिथ्या चेत् सत्यता कुतः । सत्यत्वन्नहि सामान्यम्मृषार्थपरमार्थयोः ।। १५५ ।।

[2.1.2.0,35]

सत्यञ्च सम्वृतिरिति व्याहतं । अत्रोच्यते । सम्वृतिर्नाम विकल्पविज्ञानमधिमुक्ति  माह(।)अनादिवासनातः । ततोऽयमर्थः । अनादिवासनाबलायातः प्रतिभास एव केवलः ।  नीलादयोहि स्वप्नप्रतिभासवदसत्त्या न च तद्वयतिरेकेण विज्ञानन्ततो न तत्त्वं । न च लोकव्यवहारोच्छेद इत्युपयोगतः सत्यं । एवञ्च सम्वृत्तिसत्त्यमिति न विरोधः । ततः परमार्थेन  सर्वात्मविवेकः । नहि बाह्येन पदार्थेन सहान्वयव्यतिरेकावनुगम्येते । वासनायास्तु कारणत्वं  स्वप्नप्रतिभासे प्रतीयते । तज्जातीयत्वेन परत्रापि तत्स्यात् । अथवा । उत्पादादिस्वभाव  एव सम्वृत्तिः प्रमाणेनापरिच्छेदात् । तदा सम्वृत्योत्पाद इति प्रमाणेनापरिच्छिद्यमानतयैवोत्पादापिः ।

[2.1.2.0,36]

अथ सम्वृत्तिरित्यसामर्थ्यं सर्वात्मविवेकत्वादुत्त्पाद इति सामर्थ्यं । तदेतद्विरूद्धम् ।

[2.1.2.0,37]

तदप्यसत् । सम्वृतिरिति परमार्थेनासामर्थ्यन्तेन चोत्पादो नास्त्येवोत्पाद इति  सामर्थ्यंप्रतीतिमात्रेण प्रमाणरहितत्वात् तेन चोत्पादोऽस्त्येव । न चोत्पादेन उत्पाद इति  दोषः । येन रूपेणोत्पादस्तेनैव सामर्थ्यं । केन रूपेणोत्पादः(।) सम्वृत्या न परमार्थत इत्यर्थः ।  तथा च सम्वृत्तिरिति न नामकरणमात्रं । प्रमाणाप्रतिपन्नत्वस्य  तथाभिधानात् ।

[2.1.2.0,38]

यदपि समानकालता कार्यकारणयोरित्यत्र दूषणं । कारणात् कार्यस्य द्वितीये क्षणे  उत्पत्तिरिति ।

[2.1.2.0,39]

तदप्यसत् । अत्तत्वस्य चिरातीतादविशेषात् । चिरातीतस्योत्पत्तिकालेऽसत्त्वात् ।  अनन्तरातीतस्य विपर्ययादिति चेत् । कोयमुत्पत्तिकालः । यदि भवनकालस्तदा भवनम्भवितुर(ि/?/)भन्नमिति सैव कार्येण समानकालता कारणस्य ।

[2.1.2.0,40]

अथ भावनाकाले विद्यते । सेयम्भावना भावयितुर्व्यापारस्ततश्च भावनाकाल इति  कारणकाले सत्तेति स्यात् तदा । ततश्च व्यवहितस्यापि स्यात् कारणत्वं । स्वकाले तस्यापि  भावात् । सर्वेषाञ्च भावक्षणानान्तदा भावादिति कारणताप्रसङ्गेऽतिप्रसङ्गः । भिन्नसन्तानत्वान्नेति चेत् । सोयमितरेतराश्रयदोषः । सत्यकारणत्वे भिन्नसन्तानत्वं सति भिन्नसन्तानत्वेऽकारणत्वमिति । कारणञ्च भिन्नसन्तानञ्चेति विरोधः ।

[2.1.2.0,41]

यदप्युक्तम् । अविचारप्रतीत्यर्थ इति । विचारप्रमाणमुच्यते । न विकल्पकम्विज्ञानं ।  ततोऽप्रमाणप्रतीत्यर्थ इत्यर्थः । मायार्थोप्यथयमेव लोकप्रतीत्यर्थ इति । अविचारितरमणीया  लोकप्रतीतिस्ततो न दोषः । शास्त्रकारप्रतीतिस्तु न व्यावहारिकीति न सा गृह्यते । तथा  चोक्तम् । "तत्र कतमत् सम्वृत्तिसत्त्यं । यावान् लोकव्यवहारः" । प्रमाणाप्रमाणविभागेपि  सम्वृत्येव । तथाहि ।

[2.1.2.0,42]

"प्रमाणमविसम्वादि"(२।१)

[2.1.2.0,43]

अविसम्वादश्लोपदर्शितेऽर्थे प्राप्तिः । प्राप्तिरपि सम्वेद्यमानतैव । यद्यर्थः सम्विदितः  स एव पश्चादिति मिकर्थम्प्राप्त्यर्थी भवति । ततः सर्वा बुद्धिः प्रमाणं स्यात् । अथ
	    
	    पश्चादन्यगतिः प्रदर्शितोऽसौ न तेन तत्प्राप्त्या भवतु प्रमाणम् । एवं सर्वस्य भवेत्  प्रमाणत्वं ।

[2.1.2.0,44]

अथोपदर्शितेपि किञ्चदनुपदर्शितमस्ति(।) ततस्तत्प्राप्त्या प्रमाणत्व ।

[2.1.2.0,45]

तदप्यसद्(।)अनुपदर्शिते प्रमाणाभावाद् । इति यत्किञ्चिदेतत् ।

[2.1.2.0,46]

तस्मान्न परमार्थतः किञ्चिदस्तीत्यस्तु यथा तथा सम्वृत्या एतावताऽपि प्रमाणाप्रमाणव्यवस्थितिर्न काचिन्न: क्षति(।)अभिप्रेत एव भवत्पक्षोऽस्माकमिति न वस्तुतत्त्वमतिक्रम्य  वर्त्तितुं शक्यं ।

{2.1.2.1}



〈(१) सामान्यचिन्ता〉


[2.1.2.1,1]

नन्वसम्वृत्या यद्यर्थक्रियासामान्येपि सम्भवत्यतोऽतिव्याप्तिलक्षणं दोष इति । आह ।

[2.1.2.1,2]

सास्ति सर्वत्र चेद् बुद्धेर्नान्वयव्यतिरेकयोः ।सामान्यलक्षणेऽदृष्टश्चक्षूरूपादिबुद्धिवत् ।। ५ ।।

[2.1.2.1,3]

यथा चक्षूरूपादिबुद्धीनामन्वयव्यतिरेकानुविधानमालम्बनाधिपतिप्रत्ययविषयं । न  तथा सामान्यवुद्धीनां । पूर्वदर्शनाभोगमात्रतः सामान्यबुद्धिसम्भवात् । नैवं रूपादिबुद्धयश्चक्षुराद्यान्तरकारणमात्र भाविन्यः । तथाहि ।।

[2.1.2.1,4]

प्राग्भावस्तत्त्वतो दृष्टो यदि नाम न वस्तुनः । तथापि व्यतिरेकस्य दर्शनाद/?/स्तितामतिः ।। १५६ ।।

[2.1.2.1,5]

यदि विषयनिरपेक्षश्चक्षुर्म्मात्रभावीभूतस्तम्भसम्भारप्रतिभासः यत्र यत्र चक्षुः प्रवर्त्तते  तत्र तत्र भवेत् । तैमिरिककेशादिप्रतिभासवत् । न च भवति(।)तद्वियुक्तप्रदेशे तत(ः)स्तम्भादेः  प्राग्भाव इति । ततोऽन्वयव्यतिरेकसङ्गमात् घटादिबुद्धय उदीयमानाः पटादीनां सामर्थ्यमवगमयन्ति । नैवं सामान्यबुद्धयः । आन्तरकारणमात्रेण भावात् । यत्कार्यं यत्सामग्रीमात्रभावि तत् तद्व्यतिरिक्तभावसामर्थ्यमात्मनि बोधयति । श्रोत्रस्य चक्षुरादिमात्रभावि  चक्षुश्चित्तं ।

[2.1.2.1,6]

ननु गोत्वबुद्धिर्नाश्वे भवति तत्कथन्न व्यतिरेक इति चेत् ।

[2.1.2.1,7]

न सदेतत् । तथाहि ।

[2.1.2.1,8]

गोत्वस्याभावतो नाश्वे गोबुद्धिर्नोपजायते । न वासनाप्रबोधोऽसाविति तत्र न गोत्वधीः ।। १५७ ।।

[2.1.2.1,9]

गोत्ववासनाप्रबोधकारी असावश्वो नेति न तत्र गोत्वबुद्धिः । तत्रैव गौरिति श(?स)ङ्केतप्रतिपत्तेः (।) न गोत्वाभावाद् अपितु तादृशसंस्कारस्यासत्त्वात् न च व्यक्तिव्यतिरेकेण  समानाकारता तत्र प्रतीयते येन सास्ति नेति वा व्यवस्थाप्येत । तस्मात् प्रत्ययमात्रमेवाविचारितरमणीयं सामान्यन्न परमार्थतः ।

[2.1.2.1,10]

ननु यदि न परमार्थं कथङ्गोत्वाश्वत्वयोः परस्परव्यावृत्तिः । कल्पनानामेव परस्पर व्यावृत्तित्वम्व्यक्तीनाम्वा । यदि व्यक्त्यभावेपि समयाभोगमात्रतः सर्वत्र सामान्यबुद्धिर्न  स्यात् तदा व्यतिरेकतो न सामान्यमसमर्थं भवेद् व्यापि सामान्यन्तेन सर्वत्र  सामान्यबुद्धिरिति चेत् ।

[2.1.2.1,11]

तैमिरिकोपलब्धानामपि केशादीनान्तथात्वे प्रसङ्‌गः । अन्यैरदर्शनान्नेति चेत् ।  सामान्यमपि तदाभोगादिरहितैर्नैव प्रतीयते । तत्रापि दोषः । तद्भाव उपलभ्यत एवेति  न च युक्तं । केशादयोपि तिमिरे सति किन्नोपलभ्यन्ते परैः । तिमिरस्योपघातादतत्त्वोपलम्भकत्वमिति चेत् । किमिदमतत्त्वन्नाम । उपहतेन्द्रियोपलभ्यत्वं । किमुपहतत्वं । अतत्त्वोपलम्भकत्वं । सोयमितरेतराश्रयदोषः ।

[2.1.2.1,12]

अपि च । सामान्यमपि विपरीतसंस्कारप्रबोधत एवोपघातादन्तः कारणस्योपलब्धिमदिति समानमेतत् ।

[2.1.2.1,13]

सामान्यव्यतिरेकित्वं यदि व्यापकभावतः । तैमिरज्ञानगम्यानामपि व्यापकता भवेत् ।। १५८ ।।

[2.1.2.1,14]

उपघातेन्द्रियग्राह्या न सत्त्या मशका यदि । असत्यत्वाप्रसिद्धत्वे नोपघातः प्रसिध्यति ।। १५९ ।।

[2.1.2.1,15]

अर्थ/?/क्रियाऽप्रसिद्धेश्चेदसत्यत्वादुपाहतिः । समानमेतत् सामान्ये तद्‌गाहिण्यप्युपाहतिः ।। १६० ।।

[2.1.2.1,16]

तस्मान्न सामान्यमर्थक्रियासमर्थं ज्ञानमात्रेप्यसामर्थ्यात् ।

[2.1.2.1,17]

एतेन समयाभोगाद्यन्तरंगानुरोधतः ।घटोत्क्षेपणसामान्यसङ्ख्यादिषु धियो गताः ।। ६ ।।

[2.1.2.1,18]

रूपरसगन्धस्पर्शानामधिष्ठानङ् धटोऽवयवि द्रव्यं । उत्क्षेपण्ङ्‌क्रिया । संख्या गुणः ।  इह बुद्धिः समवायविषया । तद्‌ग्राह्यः समवायः । तेषु या बुद्धयस्ता अपि समयाभोगाद्यान्तरकारणमात्राधीना न विषयान्वयव्यतिरेकावनुविदधति । तथाहि ।

[2.1.2.1,19]

रूपादिव्यतिरेकेण द्रव्यन्नाम न दृश्यते । नान्वयव्यतिरेकित्वङ् घटबुद्धेर्घटात्मनि ।। १६१ ।।

[2.1.2.1,20]

रूपादय एव चक्षुरादिबुद्धिभिरूपलभ्यन्ते । ततस्तावन्मात्रोपलम्भात् प्रबोधितानादिवासनालक्षणान्तरकारणादेवायङ्‌घट इत्येकाभिनिवेशिनी मतिरूपजायमाना जनेनानुभूयते नापरः  परतो निरूप्यमाणो घटादिद्रव्यस्वभावोस्ति ।

[2.1.2.1,21]

ननु दर्शनेन परिच्छिद्यतेऽवयवी स्पर्शनेन च । द्विविधन्द्रव्यं दार्शनं स्पार्शनञ््च ।

[2.1.2.1,22]

तदप्ययुक्तं । यतः ।

[2.1.2.1,23]

रूपभेदेन तद् द्रव्यन्तद्विपर्ययतोथवा । गृह्यतेऽभेदसम्वित्तौ रूपमेव न रूपवत् ।। १६२ ।।

[2.1.2.1,24]

भेदेन वित्तौ द्वयाकारबुद्धिसम्वेदनम्भवेत् । न चक्षुर्मनोमात्राद् द्वयस्यारूस्त्यवभासनम् ।। १६३ ।।

[2.1.2.1,25]

अथ घट इति बुद्धिर्न रूपमिति तत्कथन्न भेदवेदनं । तथाहि ।

[2.1.2.1,26]

रक्तो घटः पटो वेति मतिरव्यभिचारिणी । न च सम्वेदनादन्यत् पदार्थस्थितिकारणं ।। १६४ ।।

[2.1.2.1,27]

रूपमात्रसम्वेदने हि तत्कुत इत्येव भवेन्न घट इ(ि)त ।

[2.1.2.1,28]

तदप्यसत् ।

[2.1.2.1,29]

रक्तारक्तपदार्थस्य घटादिव्ययदेश्यता । घटाघटपदार्थस्य रक्तशब्दाभिधेयता ।। १६५ ।।

[2.1.2.1,30]

ततोन्वयव्यतिरेकाभ्याम्भेदस्य परिकल्पने । व्यपदेशोर्थभेदेन न तु वस्तु तथा स्थितम् ।। १६६ ।।

[2.1.2.1,31]

इत्यन्यत्र विचारितमेतत् ।

[2.1.2.1,32]

अथ यद्यवयवी नास्ति रूपादयश्च केवलाः । कथं यत्रैव रूपन्तत्रैव स्प्रर्श इति मतिः ।

[2.1.2.1,33]

तदपि यत्किञ्चिदेव ।।

[2.1.2.1,34]

एकसामाग्र्यधीनत्वात् समुदायप्रकल्पने । एककार्यत्वयोगे च यत्र तत्रेति कल्पना ।। १६७ ।।

[2.1.2.1,35]

यत्र सेनायां हस्त्यादयस्तत्र पुरूषा इति किन्न भवति व्यपदेशः । तथा यत्र वने  पलाशादयस्तत्र खदिरादय इति च । न च पुरुषादिव्यतिरिक्ता सेना नापि च धवादिव्यतिरिक्तम्वनमिति । तस्मादेकसामग्र्यधीनतयैककार्यत्वेन च परस्परमवियोगताभाजो  जनैरेवम्व्यपदिश्यन्ते । एवन्तर्हि परस्परमव्यतिरिच्यमानशरीरा रूपादय एवावयवी । नहि  स्तम्भकुम्भवृक्षादिवत् परस्परं रूपादीनाम्व्यतिरेक इति ।

[2.1.2.1,36]

न च वनादिवद् व्यपदेशमात्रमवयवी । तस्यावयवा अन्वयव्यतिरेकतः कल्पनया तथा  व्यवस्थाप्यन्ते । तथाहि । यदेव पश्यामि तदेव स्पृशामीत्यादि अभिन्नदेशता प्रतीयते । न  रूपदेशपरिहारेण स्पृश्यता अस्वाद्यता वा प्रतीतिमती ।

[2.1.2.1,37]

तदप्यसत् ।

[2.1.2.1,38]

यद्यभिन्नम्भवेद् रूपं रूपादीनाम्परस्परं । रूपादिभेदोस्तु कुतस्तदेवान्यत् कथम्भवेत् ।। १६८ ।।

[2.1.2.1,39]

नहि तदेवान्यद् भवति प्रतिभासाभेदप्रसङ्गात् । अथैकमेव तद् भिन्नेन्द्रियगृहणाद्  भेदवत्प्रतीतिः । चक्षुरिन्द्रियेण प्रतीतौ रूपता स्पर्शनेन स्पृश्यता रसनेन च रसता ।

[2.1.2.1,40]

तदसत् ।

[2.1.2.1,41]

किमेकमेव तद्वस्तु भिन्नग्रहणतोन्यथा । भिन्नमेवार्थभेदेन प्रतीतिपथसंस्थितम् ।। १६९ ।।

[2.1.2.1,42]

न तावदेकमेवेति प्रमाणम् । नह्येकमेव ग्रहणभेदाद् भेदवत् प्रतीयते भ्रान्तताप्रसङ्गात् ।  अथान्यथा ग्रहणस्यासम्भवादगत्यैतदेवाभ्रान्तमुच्यते ।

[2.1.2.1,43]

अर्थोयमेवमेवेति कस्मान्न परिकल्प्यते । अभेदस्य प्रतीतिस्तु नास्तीत्यपरिकल्पना ।। १७० ।।

[2.1.2.1,44]

अथापि स्याद्(।)यदि भेदः कथमेकदेशताऽवियोगश्च । तदपि सुगमं यतः ।

[2.1.2.1,45]

देशो देशवतो नान्यस्तद्भेदानवभासनात् । देशवत्प्रतिभासस्तु भन्न एवेत्यभित् कुतः ।। १७१ ।।

[2.1.2.1,46]

न देशो नामापरो रूपादिभ्यः (।) सोपि च तेभ्यो भिन्नो भेदप्रतिभासादेव न देशभेदादनवस्थाप्रसङ्गादप्रतीतिरेव भवति । स्वरूपेण भेदे रूपादीनामपि भेद एव । न च  स्वरूपप्रतिभासमानरूपादपरं । प्रतिभासस्य च भेद एव । नहि रूपप्रतिभासनमेव रसप्रतिभासनं । इन्द्रियान्तरवैकल्यप्रसङ्गात् । अभेदप्रसङ्गाच्च । इन्द्रियभेदाद्भेद इति चेत् ।  तदसत् । नहीन्द्रियभेदेप्यभिन्नम्भिन्नम्प्रतिभाति । तथा चेत्परोक्षते वा भिन्नस्य स्यात् ।

[2.1.2.1,47]

इति रूपादिमात्रमेवावयवीति प्रसक्तं । यदि चेन्द्रियसामर्थ्यादन्यथार्थोन्यथा प्रतीतिः  भ्रान्तिरेव भवेत्कामलिनः शङ्खे पीतप्रतिभासवत् । अथापि स्यात्(। सम्वादादभ्रान्तता ।

[2.1.2.1,48]

तदप्ययुक्तं । सम्वादेपि प्रतिभास एव (।) सोपीन्द्रियभेदादेव तथाप्रतिभासप्रकारः । ततोसावपि भ्रान्त एवेति कथमसिद्धमसिद्धेन साध्यते । सम्वादस्यान्यस्य च प्रतिभासस्येन्द्रियकृतत्वान्नार्थान्वयव्यतिरेकानुबन्धिनी प्रतीतिरिति नार्थोत्र नामास्तीति साध्ववयविसाधनं । नह्यवयविसाधनमर्थाभावसाधने तस्यार्थविशेषत्वेनाभिप्रेतत्वात् । तस्मान्नेन्द्रियव्यापारादेकमनेकतया  प्रतिभाति । अपि त्वनेकमेव रूपादि । तत एकप्रत्यय आन्तरकारणाधीन एव ।  उत्क्षेंपणप्रत्ययेपि चापरापरदेशोत्पत्तयो हस्तादिक्षणा उत्क्षेपणमिति तत्समुदाय एव कल्पनारूपं  कारणादान्तरादेव न विषयबलायातः । एवन्तर्हि पूर्वापरक्षणव्यङ्ग्यङ्‌क्रियात्वमुत्क्षेपणप्रत्ययविषयः । न । व्यक्तिव्यङ्ग्यात् सामान्यस्य । क्रियात्वञ्च सामान्यङ्‌क्रियाव्यक्त्याभिव्यज्यते नार्थक्षणव्यक्त्या । न च हस्तादिक्षणव्यक्त्याश्रिताऽपरा क्रिया व्यक्तिरन्यथा चोपलभ्यते । न चान्यव्यक्तिव्यङ्ग्यता सामान्यस्य । अथ हस्तादिक्षणव्यङ्ग्या क्रियार्थजातिः ।

[2.1.2.1,49]

तदप्यसत् । एकैकक्षणव्यङ्ग्यत्वाभावात् । नह्येकक्षणव्यङ्ग्या उत्क्षेपणादयः प्रथमक्षण  एव प्रतीतिप्रसङ्गात् । अथायुगपत्कालैरेवाभिव्यज्यते क्रियाजातिः । नहि वै या कर णैर वश्यम्परसिद्धान्तोनुगम्यते । एषैवास्माकन्दर्शनस्थितिः ।

[2.1.2.1,50]

त***दसत् । प्रत्येकमनभिव्यक्ता यदि जातिस्समुदाये न तर्ह्यभिव्यज्यते । प्रकारान्तरासम्भवात् । अभ्यासादेकेनाप्यभिव्यज्यत इति चेत् । अभ्यास एव तर्हि कारणमान्तरमिति  न विषयबलायातन्तज्ज्ञानं । एवं संयोगविभागप्रत्यया अपि वाच्याः । तथा चोक्तं ।

[2.1.2.1,51]

संख्यासंयोगकर्मादेरपि तद्वत् स्वरूपतः । अभिलापाच्च भेदेन रूपम्बुद्धौ न भासते ।। १७२ ।।

[2.1.2.1,52]

नन्वर्थक्रियायामसमर्थमिति सामान्यलक्षणन्ततः केशादयोप्यर्थक्रियायामसमर्थत्वात्  सामान्यं प्रसक्ताः ।

[2.1.2.1,53]

तदप्यसत् । यतः ।

[2.1.2.1,54]

केशादयो न सामान्यमनर्थाभिनिवेशतः ।ज्ञेयत्वेन ग्रहाद् दोषो नाभावेषु प्रसज्यते ।। ७ ।।

[2.1.2.1,55]

अर्थ एव हि सामान्यरूपतया स्वलक्षणात्मा प्रतीयमानः सामान्यं । यद्यसौ स्वलक्षणमर्थक्रियाकारित्वात् कथं सामान्यमनर्थक्रियाकारित्वे च कथमर्थः । अर्थक्रियाकारित्वेनार्थत्वात् । न च द्वयमेकत्रार्थक्रियाकारित्वमितरच्च । नैतद् दुर्घटम् ।

[2.1.2.1,56]

साक्षादर्थक्रियासक्तम्पारम्पर्येण	 शक्तितः । सामान्यञ्च तदर्थश्च शक्तञ्चाशक्तमेव च ।। १७३ ।।

[2.1.2.1,57]

सामान्यमर्थाध्यवसायेनार्थः । परमार्थतोऽनर्थ एव । उपचरितमर्थत्वमस्य परम्परयार्थकार्यत्वात् (अन्यार्थत्वात्)	 कथन्तर्हि शब्दस्य विषयःसामान्यं । नहि नद्यास्तीरे शर्क्करा -शकटमित्यर्थक्रियापारम्पर्येणापि ।

[2.1.2.1,58]

नैतदस्ति । माभूत् तत्समान्यङ्‌का नः क्षतिः सुतरामेव शोभनं शब्दस्याप्रामाण्यसाधनात् । तथाहि । सामान्यमस्माभिः प्रमाणविषय इष्यते । यदि चायमपि प्रमाणविषयः ।  शब्दः प्रमाणम्भवेत् । कथन्तर्हि शब्दस्य विषयः सामान्यमुक्तं । न शब्दस्य विषयः सामान्यमेव ।
	      
	      किन्तर्हि(।)शब्दस्य सामान्यम्विषय एव न विषयः । शब्दविषयत्वेन चानुगताकारता लभ्यते ।  तथाऽविषयः स्वलक्षणमिति न केशादयः स्वलक्षणं कस्यचिदविषयस्य शब्दानां स्वलक्षणत्वात् ।  अत्रापि नाविषयः स्वलक्षणमेव(।)किन्तर्हि(।)अविषय एव स्वलक्षणन्न विषयः । केशादिविषयञ्चाप्रमाणमेव विज्ञानं । तथाहि(।)"प्रमाणमविसम्वादि ज्ञान" (प्र॰वा॰१।१)मिति सामान्यलक्षणे कृते विषयभेदेन तद्भेद उपपाद्यते ।

[2.1.2.1,59]

भेदस्तु विषयस्येव प्रतिपाद्यतया मतः । ततोऽप्रमाणविषये कथम्विषयता भवेत् ।। १७४ ।।

[2.1.2.1,60]

यद्यर्थ एव सामान्यमभावस्यार्थता शून्यत्वादसामान्यता । न चासावविषयः । अनुपलम्भविषयत्वात् सामान्यभावेपि प्रागभावः प्रध्वंसाभाव इत्यादिभेदव्यापकत्वात् । घटाद्यभाव इदानीमभाव इति च व्यक्तिव्यापनात् ।

[2.1.2.1,61]

अत्रापि परिहारः । ज्ञेयत्वेन ग्रहणात् । अभावोपि हि केनचिदाकारेण ज्ञेय एव ।  अन्यभाव एवाभाव इति सिद्धान्तः स चार्थक्रियाकार्येण । अथवाऽसावपि प्रमाणेन परिच्छिद्यत  एव । प्रयोजनवत्वाच्चासावर्थः । अभावेनापि हि प्रयोजनमेव निःशङ्कगमनार्थत्वात् ।  ततस्तत्राप्यर्थाधिमोक्ष इति, अर्थ एवाभावः स्वेन रूपेण, न पुनः केशादिः, भ्रान्तविज्ञेयतया  परिच्छेदात् ।

[2.1.2.1,62]

ननु केशादयोपि यदेवम्भूतङ्केशाद्यसदिति जायते सत्त्यकेशसदृशम्वेति तदा तत्रापि  स्वानुरूपमसत्यतानिबन्धनम्प्रयोजनमस्त्येव निर्विबन्धगमनादिकं । ततस्तेषामपि प्रमाणविषयता  भवेत् । अथ तथा परिच्छेदे सामान्यरूपतैव तथा सति स्फुटाभता न स्यात् । स्फुटाभतया चार्थत्वे स्वलक्षणमेव । तज्ज्ञानमनर्थकन्न भवतीति न भ्रान्तम्भवेदित्याह ।

[2.1.2.1,63]

तेषामपि तथाभावेऽप्रतिषेधात्; स्फुटाभता ।ज्ञानरूपतयार्थत्वात्; केशादीति मतिःपुनः ।। ८ ।।

[2.1.2.1,64]

सामान्यविषया; केशप्रतिभासमनर्थकं ।

[2.1.2.1,65]

यदि केशदयोपि तैमिरिकोपलब्धा असत्त्यतया परिच्छिद्यन्ते तदाऽसत्त्या इर्ति कोर्थोऽर्थंक्रियाज्ञानेन नोपलभ्यते पुरुषान्तरेण वेति । तदुपलभ्यत्वाभावपरिच्छेदादभावप्रमेयतैवेत्यभावतया प्रमेयत्वस्य सामान्यरूपताया अप्रतिषेध एव ।

[2.1.2.1,66]

यदपि
	      सदृशमेतदन्येन केशादिना तदाज्ञानरूपे सदृशव्यवहार इति स्वभावहेतुविषयत्वात् प्रमेयतैव केशादेः । कथं तर्हि स्फुटप्रतिभासता सामान्यस्य । ज्ञानरूपेणार्थत्वात्  स्वलक्षणमेव तत् । प्रत्यक्षविषयस्तर्हि भवेत् । भवत्येव । स्वसम्वेदनप्रत्यक्षविषयत्वात् । कथं  सामान्यरूपता । विकल्पज्ञानेनापरेण पूर्वकेशादिसमानतया विषयीकरणात् । तथा हि ।

[2.1.2.1,67]

असत्त्यास्तिमिरज्ञानगम्याः केशादयः पुरा । एवमेवोपलब्धत्वाद् सदृशा वा सरूपतः ।। १७५ ।।

[2.1.2.1,68]

नहि सत्त्यताविपर्ययः सदृशता पूर्वरूपानुसरणमन्तरेणेति विकल्पपरिच्छेद्यतैव सादृश्यासत्त्यत्वयोः । न च पूर्वापररूपे प्रवृत्तमविकल्पकमिति प्रतिपादयिष्यते । तेन परोक्षतया  सामान्यं । अनर्थत्वात्तर्हि कस्य ज्ञानस्येति चेत् । केशप्रतिभासमिन्द्रियज्ञान मनर्थकं । अयमभिप्रायः । स्वसम्वादने प्रत्यक्षङ्केशादिरूपे विकल्पज्ञानमनुमानमिन्द्रियज्ञानमनर्थकमिति विभागः ।

[2.1.2.1,69]

नन्विन्द्रियज्ञानन्तदेव च स्वसम्वेदनं । नहि स्वसम्वेदनविज्ञानादपरमिन्द्रियजं ।  इन्द्रियाश्रयेण तस्य स्वसम्वेदनस्योत्पत्तेः ।

[2.1.2.1,70]

अथैतदिन्द्रियज्ञानमर्थाभावे भ्रमो मतः । स्वसम्वित्तिस्तु नैवाक्षात् तद्विनापि प्रवर्त्तनात् ।। १७६ ।।

[2.1.2.1,71]

यदन्तरेणापि यत् न तत्तस्य कारणं ।

[2.1.2.1,72]

ननु परिस्फुटा स्वसम्वित्तिर्नैवाक्षमन्तरेण । तदप्यसत् । स्वसम्वित्तिः सर्वैव परिस्फुटा स्वेन रूपेण । यद्यत्र स्वेन रूपेण साक्षात्करणाकारेण प्रतिभाति तत्परिस्फुटं । स्वञ्च  रूपं सर्वस्य ज्ञानस्य साक्षात् प्रतिभाति । नहि स्वरूपमेव परोर्क्षं स्वरूपाभावप्रसङ्गात् ।  तस्मात् परोक्षमेव सकलमस्पष्टं । स्वप्नज्ञानञ्चेन्द्रियमन्तरेणापि स्पष्टरूपं । तस्मादिन्द्रियमर्थ एव प्रवर्त्तते तदभावेऽनर्थकं तत् स्यात् । केशज्ञानमनर्थकन्न तत्र केशप्राप्तिः । ततोऽर्थापेक्षयाऽनर्थकमिति निश्चयः ।

[2.1.2.1,73]

ननु ज्ञानरूपतयापि यद्यर्थता सामान्यमपि स्वलक्षणम्प्रसक्तं स्पष्टावभासि चेति विरोधः ।  न विरोधो यतः ।

[2.1.2.1,74]

ज्ञानरूपतयार्थत्वे सामान्ये चेत् प्रसज्यते ।। ९ ।।तथेष्टत्वा/?/ददोषो;ऽर्थरूपत्वेन समानता ।

[2.1.2.1,75]

ज्ञानरूपतया स्वलक्षणता परिस्फुटाकारता च सामान्यस्य विद्यत एव । तथाभूतैव  हि तस्य स्पष्टता । अर्थस्तु भवत्यस्पष्टप्रतिभासोऽन्यस्य स्पष्टाभासस्य भासनादन्यतः ।  ज्ञानस्य तु स एवाकारः किमपेक्षया तदस्पष्टमुच्यतां । तस्मात् स्वरूपस्य साक्षादवभासनात्	 
	      अस्पष्टता कुतः । एतदेव स्पष्टत्वं यः सर्वाकारप्रतिभासः । अर्थस्य तु स्वरूपमन्यदिति  तदप्रतिभासने न स्पष्टताप्रतिभासः ।

[2.1.2.1,76]

कथन्तर्हि सामान्यन्तदस्पष्टप्रतिभासञ्चेत्याह । अर्थस्य बाह्यस्य रूपेण समानता ।  रूपणं रूपोनिरूपणमित्यर्थः । अर्थनिरूपणेन समानता । अस्पष्टता चार्थस्य । तत्र  परोक्षतयाऽस्पष्टता सामान्याकारता च यतः ।

[2.1.2.1,77]

सर्वत्र समरूपत्वात् तद्व्यावृत्तिसमाश्रयात् ।। १० ।।

[2.1.2.1,78]

सर्वत्र हि तीक्ष्णमन्दतीव्रचान्दनादौ समरूपता । समत्वेन तस्य प्रतिपत्तेरेकाध्यवसायेन दृश्यविकल्प्यार्थैकीकरणतः । तथाहि ।

[2.1.2.1,79]

सामान्यन्तत्समानानाम्भाव इत्युपगम्यते । ज्ञानाकारश्च तद्व्यक्तिरूपेणाध्यवसीयते ।। १७७ ।।

[2.1.2.1,80]

शावलेयादिसकलव्यक्तिनिष्ठतया सामान्याकारस्य । सम्वृत्या तदध्यवसायेन  सामान्यरूपता ज्ञानाकारविशेषस्य । तत्र चाध्यवसायस्य तत उत्पत्तिर्वासनाविशेषश्च  निबन्धनमित्यनवद्यं । तद्व्यावृत्तिसमाश्रयेण तस्योत्पत्तेः । पारम्पर्येण हि व्यावृत्तपदार्थाश्रयणेन  तस्योत्पत्तेः । व्यावृत्तेषु पदार्थेंषु प्रवर्त्तनाच्च । तच्च व्यावृत्तत्वं समानं सर्वेषामिति व्यावृत्तिरेव सामान्यं । व्यावृत्तिसम्बन्धाच्चाकारस्यापि  व्यावृत्तिरूपत्वादिति ।

[2.1.2.1,81]

ननु कस्मादाकारः सामान्यं । रूपादय एवाविशेषेण सामान्यमनुमानगोचरं । व्यक्त्य
	      न्तरापरित्यागे हि व्यक्तय एव सामान्यमुच्यन्ते । सकलव्यक्तिपरित्यागे तु अनुमानमप्रमाणम्प्रसक्तं । तस्मादवश्यमनुमानस्य प्रामाण्यमभ्युपगच्छता व्यक्तिविषयताऽभ्युपगन्तव्या  लक्षितलक्षणेन । नाकारमात्रपर्यवसानं । अप्रवर्त्तकत्वप्रसङ्गात् । केवलसामान्यग्रहणेप्ययमेव  दोषः । तस्मात् ततोपि ज्ञानकारादनुमानम्व्यक्तीनामिति व्यक्तिविषयं सामान्यानुमानं  (बौ द्ध ती र्थि का नां)
	      सामान्यवादिनां ।

[2.1.2.1,82]

ननु सामान्येनापि व्यक्तेरनुमानन्नास्ति । तत्रापि सामान्यप्रतिभासनात् अप्रवर्त्तनमेव  पुनरपीत्यनर्थकमनुमानं । न चेयती सामान्यपरम्परा । सामान्यात् सामान्यानुमानन्ततोप्यपरसामान्यानुमानमित्यनवस्था । तस्मात् पर्यन्तेपि व्यक्तयोऽवगन्तव्या इति व्यक्तयः सामान्यं ।

[2.1.2.1,83]

तदप्यसत् । यतः ।

[2.1.2.1,84]

तदवस्त्वभिधेयत्वात् साफल्यादक्षसंहतेः ।नामादिवचने वक्तृश्रोतृवाच्यानुबन्धिनि ।। ११ ।।

[2.1.2.1,85]

असम्बन्धिनि नामादावर्थे स्यादप्रवर्त्तनं ।

[2.1.2.1,86]

नहि रूपादय एव सामान्यं सामान्यज्ञानेन प्रतीयमानाः । रूपादयो हि व्यस्ताः  समस्ता वा सामान्यज्ञानेन प्रतीयेरन् । यदि समस्ताः सामान्यज्ञानेन प्रतीयन्ते
	      तदा शब्दादुत्पद्यते यत्सामान्यज्ञानन्तेन सकलव्यक्तिस्वरूपप्रतिपत्तेरक्षसंहतेर्वैकल्यप्रसङ्गः । व्यक्तिप्रतिपत्यर्थं हि चक्षुरादेरक्षसंहतिरिष्यते । सा च व्यक्तिरपगतेष्वपि चक्षुरादिषु प्रतीयत  इति किमक्षैः । सुखार्थमिन्द्रियाणीष्यन्त इति चेत् ।

[2.1.2.1,87]

तथा हीन्द्रियसंश्रयेण यत्सुखन्तदन्यथा । तदप्ययुक्तं तस्यापि शब्दादेव प्रतीतितः ।। १७८ ।।

[2.1.2.1,88]

प्रतीतिरेव शब्दाच्चेन्न विनाक्षं सुखोदयः । सुखोदयध्वनेः सोपि भवत्येव सुखोदयः ।। १७९ ।।

[2.1.2.1,89]

प्रतीतिरेव तत्रापि यदि नास्ति सुखोदयः । सुखोदयः स्वरूपेण प्रतिपन्नः कथन्न सः ।। १८० ।।

[2.1.2.1,90]

यदि सुखोदयः स्वरूपेण प्रतीयमानोपि न तथा । तथा सत्यन्यत्रापि प्रतीतौ कः  समाश्वासः । प्रतीयमानतैव हि सत्ता ।

[2.1.2.1,91]

अथ विफलाप्यक्षसंहतिः कर्मवशादुपजायते ।

[2.1.2.1,92]

जायतान्नाम सा तु विफलत्वेन प्रतीयेत नष्टेपि चक्षुषि रूपदर्शनेन । न चैवमिति न  व्यक्त एव शब्दतः प्रतीयन्ते । तस्मादरूपादिरूपं सामान्यं । एवन्तर्हि नामादिरूपम्भविष्यति । नाक्षसंहतेर्वैफल्यात् ।

[2.1.2.1,93]

तदप्ययुक्तं ।

[2.1.2.1,94]

विप्रयुक्तो हि संस्कारो वक्तृश्रोत्रर्थसङ्गतः । असङ्गतो वा वक्त्रापि सङ्गमेऽर्थेऽप्रवर्त्तनं ।। १८१ ।।

[2.1.2.1,95]

नहि वक्तृश्रोतृसङ्गतनामनिमित्तप्रतिपादनेऽस्य प्रतीतिरिति अप्रतीतेर्थे कथम्प्रवर्तनं ।  अप्रतीतेपि प्रवर्त्तने सर्वत्र प्रवर्त्तनप्रसङ्गात्, प्रतिपत्तिवैयर्थ्यप्रसङ्गाच्च नैतद् युक्तं । अथापि  स्यात् । यन्निमित्तं यश्चार्थस्तयोः सारूप्यादेकप्रतिपादनेप्यन्यत्र वृत्तिर्यथा यमलकयोरेकचोदने  चित्राङ्गदचित्रवीर्ययोः नहि तत्रान्यत्र न वृत्तिः । तदप्ययुक्तं ।

[2.1.2.1,96]

भ्रान्तिस्तत्रेह न भ्रान्तिर्भ्रान्तिश्चेत् स्यान्न वस्तुवित् ।

[2.1.2.1,97]

भ्रान्तिश्च वस्तुवित्तिश्चेत्येतदन्योन्यबाधनम् ।। १८२ ।।

[2.1.2.1,98]

यदि नामनिमित्तप्रतिभासिनी सा मतिः कथम्भ्रान्तिः । भ्रान्तिश्चेदनालम्बना । तथा  सति न नामनिमित्तप्रतिपत्तिः । नामनिमित्तस्य स्वरूपेणाप्रतिभासनात् । तत्रापि नामनिमित्तकल्पनायामनवस्था । तस्माद् यमलकयोरभ्रान्तिप्रतिपत्तौ नामनिमित्तप्रतिभासनमेवेति असिद्धो दृष्टान्तः । तत्रापि तत्प्रतिपत्तेरेव प्रवर्त्तनमिति तत्रापि चोद्यं कथमर्थे  प्रवर्त्तनमिति साध्यपक्षनिक्षिप्तो न दृष्टान्तः ।

[2.1.2.1,99]

अभ्युपगम्याप्युच्यते ।

[2.1.2.1,100]

सारूप्याद् भ्रान्तितो वृत्तिरर्थे चेत् स्यान्न सर्वदा ।। १२ ।।

[2.1.2.1,101]

देशभ्रान्तिश्च ; न ज्ञाने तुल्यमुत्पत्तितो धियः (।)तथाविधायाः ; अन्यत्र तत्रानुपगमाद् धियः ।। १३ ।।

[2.1.2.1,102]

बाह्यार्थप्रतिभासाया उपाये वाऽप्रमाणता ।विज्ञानव्यतिरिक्तस्य ; व्यतिरेकाप्रसिद्धितः ।। १४ ।।

[2.1.2.1,103]

यदीयम्बाह्ये वृत्तिरन्यप्रतीतावपि सारूप्योपजनितविभ्रमहेतुका तदा न सर्वदा  भवेत् । नहि यमलकयोरेकप्रतीतावन्यत्रैव सर्वदा वृत्तिस्तत्रापि वृत्तिदर्शनात् । न च  सारूप्यम्मूर्त्तामूर्त्तयोः सादृश्याभावात् । तद्भावे वा न विप्रयुक्तसंस्कारता । रूपादिस्वभावत्वेन रूपस्कन्धस्यान्तर्ग्गमात् । किञ्च(।) देशभ्रान्तिश्च न स्यादेतद्देश एव प्रतिपादित इति  नहि तदन्यदेशयोः सारूप्यं ।

[2.1.2.1,104]

अथ देशस्यापि न स्वरूपेण प्रतिपादनं । किन्तर्हि (।) नामनिमित्तत्वेनैव तस्यापि  भ्रान्त्या प्रतीतेः । एवन्तर्हि न देशो नामप्रतिपादित इति न देशविशेषे प्रवर्त्तेत । नह्यदेशे  चित्तचैत्तप्रतिपादने कश्चिद्देशविदेशसङ्गते रूपादौ प्रवर्त्तते । एकत्वाध्यवसायात् प्रवर्त्तत  इति चेत् । कोयमेकत्वाध्यवसायो नाम । नामनिमित्तस्य प्रवृत्तिविषयपदार्थरूपतया  प्रतिपत्तिरिति चेत् । कथमन्यस्यान्यत्वेन प्रतीतिः । न घटः पटरूपेण प्रतीयते । तस्य  रूपन्तत्राध्यस्तमिति चेत् । यत्तर्ह्यध्यस्तन्तदेव प्रतिपन्नम्बाह्येध्यस्ते बाह्यमेव प्रतिपन्नन्न नामनिमित्तगन्धोपीति । यत्र चाध्यासः तत्रैव प्रवर्त्तनं न बाह्येऽर्थे भवेत् । अथ नामनिमित्तस्य  तत्राध्यासः । तथा सति नामनिमित्तमेवं प्रतिपन्नङ्कथम्बाह्ये प्रवृत्तिः । शुक्तिकायां रजताध्यासे कथं शुक्तिकायां वृत्तिरिति चेत् । शुक्तेरपि तत्र सद्भावात् तद्देशस्य च प्रत्यक्षेण  ग्रहणात् । न च नामनिमित्तदेशपरिग्रहः । देशपरिग्रहेऽदेशस्थता न स्यात् । आधारस्यार्थस्य स देश इति चेत् । न (।) विवेकाभावात् । शुक्तिकाया देशो न रजतस्य ।  तद्वदन्यत्रापीति चेत् । न (।) रजतस्यासत्त्वतो देशाभावात् । न तु नामनिमित्तस्य देशो  भावः । दृष्टस्य च रजतस्याध्यारोपो न च नामनिमित्तदर्शनमस्ति । अध्यारोपकाल एव  तस्य दर्शनात् । तस्मान्नेयमध्यारोपतोऽर्थे वृत्तिः । न च स्खलद्‌गतिप्रत्ययग्राह्यता माणवकाग्निप्रत्ययवत् । अत्यन्ताभ्यासान्नेति चेत् । कुत एतद् अत्यन्ताभ्यासत इति प्रतीतिः  प्रमाणाभावात् । प्रमाणेन हि प्रतीयमानन्तथाभ्युपगन्तव्यन्नान्यथा । अन्यथा व्यवहारो
	      न युक्तस्तेनैवङ्कल्प्यते इति प्रमाणाभाव इति चेत् । न (।) अन्यथापि व्यवहारादिति  प्रतिपादयिष्यते ।

[2.1.2.1,105]

यस्यापि शब्दात् स्वाकारमेव ज्ञानमुत्पद्यतेऽर्थासंस्पर्शितस्यापि कथमर्थे प्रवर्त्तनमिति  चेत् । न (।) ज्ञाने ज्ञानाकारे बाह्ये तुल्यं । भ्रान्ताया बुद्धेरुत्पादात् । तथा वासनासामर्थ्यादुपजायमाना स्वरूपमेव विशिष्टदेशाधिष्ठानमर्थं मन्यमाना व्यवहारिणम्प्रवर्त्तयतीत्यत्र  न किञ्चिद् व्यहतं । तथाहि ।

[2.1.2.1,106]

स्वरूपमर्थारोपेण प्रवर्त्तयति यावता । व्यवहारः समाप्तोयन्तावतैव परेण किम् ।। १८३ ।।

[2.1.2.1,107]

नामनिमित्तमर्थम्मन्यत इति द्वयी कल्पना । प्रतिपन्नमप्रतिपन्नम्वा । अर्थाकारतयाध्यवसीयत इति । यदि शाब्दविज्ञाने नामनिमित्तम्प्रतिपन्नं स्वरूपेण कथमस्यार्थतया  प्रतीतिः । नहि स्वरूपेण प्रतिपन्नमन्याकारतया प्रतिपन्नमुच्यते । न खल्वन्याकारन्तद् भवति ।  आकारभेद एव भेद इति । तस्मान्नामनिमित्तस्यार्थाकारतया प्रतीतिरिति नासावाकारोर्थस्य  तत्रार्थस्याभावात् । नापि नामनिमित्तस्य तदयोगादिति । स आकारो ज्ञानस्यैव । तद् वरं  स एव ज्ञानाकारोऽर्थत्वेन प्रतीयताङ् किमन्तर्गडुना नामनिमित्तेन । ज्ञानस्यार्थाकारता भवति ।  ततः पारम्पर्येणोत्पत्तेरिति युक्तन्नामनिमित्तस्यार्थाकारतेति । कुत एतत् । नहि तस्यार्थाकारतायाम्प्रमाणङ् किञ्चित् ।

[2.1.2.1,108]

अथ नामनिमित्तस्याप्यव्यतिरिक्तोर्थाकारः । स एव तर्ह्यर्थाकार इति नाक्षसंहतेरवैफल्यं । अथाप्यर्थ क्रियाकारि न भवति तदर्थक्रियाकारिग्रहणे नाक्षसंहतेरवैफल्यं ।

[2.1.2.1,109]

तदप्ययुक्तं । अर्थक्रियाकारित्वाग्रहणादप्रवर्त्तनमेव प्राप्तं । अध्यारोपात्
	      प्रवर्त्तते(।)  सोध्यारोपो ज्ञानकार एवेत्युक्तं । अन्यथा तत्राप्यपरन्नामनिमित्तं तत्राप्यपरमित्यनवस्या  भवेदित्यपरिहारः तत्रापि भ्रान्ततायाः । न नामनिमित्ते प्रमाणाभावात् । नहि भ्रान्तविज्ञानादर्थव्यवस्था । स एवाकारोऽर्थस्य व्यवस्थापक इति चेत् । न(।) व्यतिरेकाभावात् । नहि
	      सौ त्रा न्ति क स्येव नामनिमित्तवादिनः सिध्यति व्यतिरेकः । मनस्कारादिमात्रेण नामनिमित्तविषयाभिमताया बुद्धेर्भावात् । अर्थाकारे च ज्ञानेभ्युपगम्यमानेऽर्थाकार एव स युक्तः ।  कस्मान्न स्पष्टाकारतेति चेत्(।) न । सामग्रीभेदेनाकारलेशोत्पत्तेः । नहि यतो यदाकारम्भवति  तत्सर्वात्मनैवात्मसदृशपुत्रवत् ।

[2.1.2.1,110]

ननु सकलमेव ज्ञानमनाकारन्तत्रार्थस्य स आकारो यो नीलादिः प्रतिभासः । तत्र सकल  एव नीलादिक आकारोऽर्थंस्य न ज्ञानस्य(।) अतः सकलं ज्ञानमर्थवत् । न स्वाकारङ् किञ्चिदिति कुतो भ्रान्तिः । न च ज्ञानस्यासावाकारो बहीरूपेण प्रतिभासनात् (।) नैतदस्ति ।

[2.1.2.1,111]

सर्वज्ञानार्थवत्वाच्चेत् स्वप्नादावन्यथेक्षणात् ।अयुक्तं ; न च संस्कारान्नीलादिप्रतिभासतः ।। १५ ।।

[2.1.2.1,112]

नीलाद्यप्रतिघातान्न ; ज्ञानन्तद्योग्यदेशकैः ।अज्ञातस्य स्वयं ज्ञानात् ; नामाद्येतेन वर्ण्णितं ।। १६ ।।

[2.1.2.1,113]

सर्व ज्ञानमर्थवदिति कुतो व्याप्तिः । न खल्वपुरोवर्त्त्याकारानुभवादेवार्थवत्ता ।  तथा चेद् भ्रान्ताभ्रान्तविभागो न भवेत् । सकलस्य सालम्बनत्वात् । सालम्बनत्वेप्यर्थक्रियाऽप्राप्तेर्भ्रान्तताव्यवहार इति चेत् । एवन्तर्ह्यर्थक्रियाप्राप्तेरनालम्बनत्वेपि प्रामाण्यव्यवहार  इति किन्नेष्यते । किमत्र तत्त्वमिति चेत् । अनालम्बनत्वमेव । यतः(।) स्वप्नादौ निरालम्बनत्वेपि पुरोवर्त्तिग्रहणस्य दृष्टत्वात् तस्य चान्यत्रापि दृष्टत्वात् अयुक्तं सालम्बनत्वं । विपर्ययः  कस्मान्नेति नोत्तरं(।) सालम्बनत्वस्यासिद्धत्वात् । नहि सालम्बनत्वङ् क्वचिदपि सिद्धं ।  जाग्रदवस्थायामिति चेत् । सा तर्ह्यवस्थाऽन्यत्र नास्तीति तत्र ज्ञानमनालम्बनं । तस्मात्  स्वप्नादावनैकान्तिकत्वमन्यथा दर्शनात् । अथ स्वप्नज्ञानमपि नामनिमित्तालम्बनत्वेन  स्वप्नज्ञानमनालम्बमिति न सिद्धं ।

[2.1.2.1,114]

अत्रोच्यते । न नामनिमित्तालम्बनं स्वप्नज्ञानन्नीलाकारालम्बनान्नामनिमित्तस्य तदाकारताऽभावान्नीलादिकमेव तत्रालम्बनमिति न युक्तं । नीलादिविलक्षणत्वात् तदाकारस्य ।  तस्याप्रतिघता नास्ति सत्त्यनीलादेः । स्वप्ननीलस्य च तद्विपर्ययात् । तथा सम्वृतेपि प्रदेशे  हस्तियूथदर्शनात् । यत्र ह्यवचरके व्यवस्थितः पश्यति तत्र हस्तिपुरोनवकाशत्वाद् बहिरपि  पिहितावचरकान्निर्गन्तुमशक्यत्वात् । हस्तियूथकार्यस्य च विटपभङ्गादेरदर्शनादग्निकार्यस्य  च दाहादेरदर्शनात् । अथ तथाभूत एव नीलादय उत्पन्ना अप्रतिघास्तथा सति सर्व्वः कस्मान्न  पश्यति (।) यस्तत्र जागर्त्ति तस्य तथा भूतसामग्र्/?/यभावात् । निद्रासामग्रीदर्शनकारणस्वप्नरूपादेः । यदि निद्रासामग्री सर्वस्य दर्शिका स्यात् । न चैवं स्वप्नानामन्यथान्यथा  स्वप्नदर्शनात् तद्देश एव । संस्कारस्य भेदान्यथादर्शनं । तथाहि । यस्य जाग्रदवस्थाभावी यः  संस्कारस्तथाभूतमेव दर्शनं न भवतीति न सर्वस्य सर्वदर्शनमिति ।

[2.1.2.1,115]

ननु संस्कारः संस्कृतविज्ञानसन्ततिव्यतिरेकेण नान्यस्ततस्ततो विज्ञानमुत्पन्नम्विषयसन्निहितङ् गृह्लातीति सर्वसन्निहितग्रहणप्रसङ्गः । न खलु चक्षुरादेर्विज्ञानमुपजायमानं  सन्निहितेष्वपि किञ्चिद् ग्रहणयोग्यम् ।

[2.1.2.1,116]

तस्मात् स्वप्ने किञ्चिदुत्पन्नम्विभागेन ग्रहणात् । पूर्वरूपदर्शने हि युज्येत विभागः ।  यस्य संस्कारः पूर्व्वदर्शिनः स एव तत् पश्यति, अन्यस्य पूर्वाभावाददर्शनं ।

[2.1.2.1,117]

अस्तु तर्हि विपरीतख्यातिः पूर्वकालमेव दृश्यते तत्कालतया । न (।) तत्कालताऽभावात्  अत एव विपरीतख्यातिरिति चेत् ।

[2.1.2.1,118]

अत्रोच्यते ।

[2.1.2.1,119]

विपरीताऽथवा ख्यातिर्विपरीतस्य किम्मता । विपरीते यदि ख्यातिर्न तस्यास्ति विपर्ययः ।। १८४ ।।

[2.1.2.1,120]

यदि विपरीतस्य ख्यातिर्न तस्य विपरीतता विद्यते । विपरीतता चेत् सर्वस्य तथा  ग्रहणप्रसङ्गः । तेषामपि विपरीतख्यातिरिति चेत् । नेदं साधीयः ।

[2.1.2.1,121]

सर्वस्य विपरीतत्वङ् ख्यातेर्यदि विपर्ययः । किमपेक्षा नहि भ्रान्तिर्भ्रान्तापेक्षतया भवेत् ।। १८५ ।।

[2.1.2.1,122]

न खलु परम्भ्रान्तमेवापेक्ष्य तदन्योपि तथाभूत एव भ्रान्त उच्यते । किञ्च ।

[2.1.2.1,123]

अन्यत्र विपरीताख्यातिप्रेताऽन्यत्र सा गता । अकर्दमे पतिष्यामि जातः पातोस्य कर्दमे ।। १८६ ।।

[2.1.2.1,124]

स्वप्नदर्शिनो विपरीतख्यातिम्प्रतिपादयिष्यामीति जाग्रताम्विपरीतख्यातेः प्रतिपादनं ।

[2.1.2.1,125]

अथ विपरीतख्यातिः । ख्यातेरेव तर्हि सा विपरीतता नार्थस्येति स्वेनैव रूपेणार्थस्य  दर्शनमिति का विपरीतख्यातिः । ख्यातेरेव तद्रूपं यो विपर्यय इति । न चान्यख्यातिरूपमन्यस्य  येनान्यस्यापि तथा प्रतीतिः स्यात् । भिन्नत्वात् प्रतीतीनां । एवन्तर्हि प्रतीतिरेव तथा प्रतीयत  इति न स्वप्नदर्शनस्य सालम्बनता । तथाहि ।

[2.1.2.1,126]

तत्कालेऽर्थः स नास्त्येव संस्कारादुदयस्तथा । न दृश्यतेऽविद्यमानं ज्ञानमेव स्ववेदनं ।। १८७ ।।

[2.1.2.1,127]

देशान्तरव्यवस्थितन्दृश्यतेऽन्यत्र देश इति युक्तमप्येतत् । कालान्तरसङ्गतन्तु  तदाऽविद्यमानङ् कथमिव दृश्यते । तस्मात् पूर्वदर्शनाज्ञानमेव तथोत्पन्नं सम्वेद्यते नार्थस्तस्यासम्भवात् । यद्यन्यकालेपि तत्कालतया दृश्यते सर्वत्र विपरीतख्यातिरस्ति जाग्रदवस्थायामपि स्तम्भादिदर्शने । न तत्र बाधकाभावात् ।

[2.1.2.1,128]

ननु बाधकाभावो विपरीतख्यातिरेव । अर्थप्राप्तेर्न विपरीतख्यातिरिति चेत् । नन्वर्थप्राप्तिरपि विपरीतख्यातिरेव । नन्वर्थस्य विद्यमानत्वे कथम्विपरीतख्यातिः । नन्वर्थस्य  दृष्टत्वे कथमप्राप्तिः । तथाऽभावादिति चेत् । अभावे कथम्वेदनं । अन्यदाकारादिति चेत् ।  कथन्तर्हि न प्राप्तिः । अन्यदेव भावादीदानीमभावात् । कथन्तर्हि तद्दर्शनं ।

[2.1.2.1,129]

(पर आह) ! तत्कालस्य रूपस्य प्राप्तिरपि तत्कालस्य किन्न भवति । अशक्यत्वादिति  चेत् । कथन्द्रष्टुं शक्यं । दृश्यत इति चेत् । ननु तदेव न ज्ञायते कस्य दर्शनम् (।) प्रत्यभिज्ञानात् पूर्वस्य दर्शनमेतदिति निश्चयः । न । स्वप्ने प्रत्यभिज्ञानाभावात् जन्मान्तरदृष्टस्य ।  अन्येन प्रत्यभिज्ञायमानेन साधर्म्म्यादत्राप्यनुमानमिति चेत् । गन्धर्वनगरादिष्वभावात् ।  नहि च तत्र प्रत्यभिज्ञानं । सर्वमेव तर्हि प्रत्यभिज्ञेयम्पूर्वमेव दृश्यते नेदानीन्तनदर्शनमिति ।

[2.1.2.1,130]

अनेन स्मृतिसम्प्रमोषोपि व्याख्यातः ।

[2.1.2.1,131]

अलौकिकमपि व्याख्यातमनेनैव । तथाहि । किमिदमलौकिकं । अन्येन न दुश्यते  असाधारणं ।

[2.1.2.1,132]

अत्रोच्यते । ज्ञानमेव तदन्येन योग्यदेशावस्थितेनाज्ञानाद् ग्राहकाकारवत् ग्राह्यतया ग्रहणादर्थ एव न ज्ञानं । न तस्य ग्राह्यतया ग्रहणमस्ति । स्वरूपेण ग्रहणात् स्वरूपेण  हि सोर्थो न ग्राह्यतया । ग्राह्यतया चेदर्थः । ग्राह्यता प्रतिभासादन्या नास्ति । स  एवास्तीति नार्थो नाम । ग्राह्याकारतयार्थत्वमुपलभ्यते न त्वसावर्थः । कथमन्येनान्यस्योपलम्भलक्षणमिति यत्किञ्चिदेतत् ।

[2.1.2.1,133]

अर्थोऽर्थ इति प्रत्यय उत्पद्यत इति चेत् । न । उक्तमेतत् (।) "नार्थोऽनर्थाधिमोक्षत" (वा॰ प्र॰ २।१) इति । एतेन नामादि व्याख्यातं ।

[2.1.2.1,134]

अपि च सर्वमेव पुरोवर्तिप्रतिभासं ज्ञानमत्र विपरीतख्यातिरत्र नेति । अत्रालौकिकाथता । अत्र नेति कुत इत्याह ।

[2.1.2.1,135]

सैवेष्टार्थंवती केन चक्षुरादिमतिर्मता ।अर्थसामर्थ्यदृष्टेश्चेदन्यत्प्राप्तमनर्थकं ।। १७ ।।

[2.1.2.1,136]

अपि च (।) यैषा चक्षुरादिमतिरविपरीतख्यातिरूपा सार्थवती अर्थसन्निधिजनिता केन  मता (।) किमत्र कारणं । नहि दृश्यमानतायाम्विशेषः । अर्थस्य सामर्थ्यमन्वयव्यतिरेकाभ्यान्दृश्यत इति चेत् । तथाहि (।) सोर्थोन्येन प्राग् दृश्यते स्वयञ्चानुमानेन पश्चात्  प्राप्यते । तेनार्थस्य सामर्थ्यन्दृश्यते । यद्येवमन्यद् यत्रेयं सामग्री नास्ति तज्ज्ञानं प्राप्तमनर्थकं । तथाहि ।

[2.1.2.1,137]

नास्त्यत्रार्थोऽत्र स्वस्तीति
	      मतिः साम्व्यवहारिकी । अविसम्वादिनी चेयम्मतिः(?) ।। १८८ ।।

[2.1.2.1,138]

तथाहि (।) ज्ञानमेव ममोत्पन्नन्नात्रार्थोस्ति पूर्वभावनासामर्थ्यमत्र मयैवम्भावितमिति  न तु तन्मया दृश्यते स्मरणम्वा ममालौकिको वायमर्थः । येन वाधकेनालौकिकत्वम्प्रतीयते  तेनानर्थकत्वमेव । न च लौकिकत्वेन प्रतीयमानमलौकिकन्तत्र विपरीतख्यातिप्रसङ्गात् ।  तदप्यलौकिकमिति चेत् । न (।) अनवस्थाप्रसङ्गात् । अथासाधारणत्वमेव प्रतीयते ।  नहि परेणेदम्प्रतीयत इति मतिः । अर्थविषये तु प्रत्ययेऽनुमानेन परप्रतीयमानता प्रतीयते ।  एवन्तर्हि परो नास्त्यभ्रान्तार्थस्तवैव प्रतीतिरेषाप्रतीतिरेवेयमिति नार्थ इति प्रत्येति तस्मान्नामादिप्रतिभासः नेन न सालम्बनत्वम्वक्तृश्रोतृसम्बन्धे सतीति न्यायः ।

[2.1.2.1,139]

अप्रवृत्तिरसम्बन्धेप्यर्थसम्बन्धवद् यदि ।अतीतानागतम्वाच्यन्न स्यादर्थेन तत्क्षयात् ।। १८ ।।

[2.1.2.1,140]

यद्यर्थसम्बन्धाभ्युपगमो नामनिमित्तस्य तदाऽप्रवृत्तिरेव । यतोऽर्थेन सह तस्य क्षयः ।  असम्बन्धे सुतरामेवाप्रवृत्तिः(।) यत्रार्थसम्बन्धस्य केवलस्य प्रतीतेरप्रवृत्तिप्रसङ्गस्तत्रासम्बन्धे  सुतरामेवाप्रवृत्तिः । अतीतानागतस्य चार्थस्याभावात् । यद्यपि नामनिमित्तमास्ते तथा 
	      प्रवृत्तिरेवार्थेऽर्थोल्लेख्याभावात् । न ह्यन्यत्र प्रतीतेऽन्यत्र प्रवृत्तिः । परिशिष्टन्तु व्या  ख्यातं ।<div label="2.1.2.2" level="4" n="2">

〈(२) परमते दोषाः〉


{2.1.2.2.0}



[2.1.2.2.0,1]

सामान्यग्रहणाच्छब्दादप्रसङ्गो मतो यदि ।तन्न केवलसामान्याग्रहणाद् ग्रहणेपि वा ।। १९ ।।

[2.1.2.2.0,2]

अतत्समानताऽव्यक्ती तेन नित्योपलम्भनं ।नित्यत्वाच्च यदि व्यक्तिर्व्यक्तेः प्रत्यक्षताम्प्रति ।। २० ।।

[2.1.2.2.0,3]

आत्मनि ज्ञानजनने यच्छक्तं शक्तमेव तत् ।अथाशक्तङ्कदाचिच्चेदशक्तं सर्वदैव तत् ।। २१ ।।

[2.1.2.2.0,4]

यदि सामान्यं शब्दप्रत्ययगोचरः । तत्सामान्यं केवलमन्यथा वा गृह्येत । यदि  केवलं सामान्यं गृह्यते व्यक्त्यपायेपि भवति प्रत्ययः किन्त्वतीतादिप्रतीतिर्न स्यात् । नहि  सामान्यमतीतादिरूपं । अथ सामान्यमतीतादिव्यक्तियोगादतीतादीति व्यपदिश्यतेध्यवसीयते  वा । तथा सति व्यक्तिरूपसहितमेव गृह्यते । न चातीतादिव्यक्तीनां रूपमस्ति । कथमतीतादेर्व्यक्तिरूपद्वारेणातीऽतादिरूपताप्रतीतिः । नह्यविषयीकृततद्रूपस्ताद्रूप्येणापरपरिग्रहणे  समर्थः ।

[2.1.2.2.0,5]

अथ केवलस्यापि सामान्यस्य ग्रहणे व्यवहारः ।

[2.1.2.2.0,6]

तदाप्यपरो दोषः । तस्य तत् सामान्यन्न भवति तद्व‌्यङग्यञ्च न भवति । नहि तद्व्यतिरेकेण गृह्यमाणं स्वतन्त्रन्तस्य तदिति व्यपदेशार्हं । तद्व्यङ्‌यम्वा । स्वज्ञानेन प्रतीतिर्हि  व्यञ्चकः प्रदीपादिप्रकाशः । व्यक्तिप्रतीतिमन्तरेणापि यदि सामान्यङ्केवलम्प्रतीयते न व्यक्तिव्यङ्‌ग्यं (।) तेन नित्योपलब्धिरस्य स्यात् । व्यक्तिशून्येपि प्रदेशे सामान्यमुपलभ्यते । यथा  शब्दात् तद्व्यक्त्यभावेपि तद्देशे । अथ व्यञ्जिकाम्व्यक्तिमन्तरेणेन्द्रियेण न गृह्यते । इन्द्रियेण  ग्रृह्यमाणं सामान्यम्व्यक्तिव्यङ्‌ग्यं यथा घटादयः शब्दात् प्रतीयमाना न प्रदीपादिकमपेक्षन्ते ।  इन्द्रियेण प्रतीयमानास्त्वपेक्षन्त इत्यदेषः ।

[2.1.2.2.0,7]

तदप्ययुक्तं । शब्दात् घटादिसामान्यमेव प्रतीयते (।) तत्कथं स दृष्टान्तः पक्षीकृतत्वात् सामान्यस्य । नहि पक्ष एव दृष्टान्तो दृष्टान्तदोषाभावप्रसङ्गात् । ततो यदि  शब्दात् स्वरूपेण सामान्यम्प्रतीयते किन्तस्य प्रत्यक्षप्रतीत्या ।

[2.1.2.2.0,8]

ननु प्रत्यक्षग्रहणाभावे कथं शब्दात् प्रतीतिः सम्बन्धग्रहणाभावात् । ननु यः शब्दादाकारः प्रतिभाति सामान्यस्य किन्तद्रूपं सामान्यमन्यथारूपं वा । यदि तद्रूपन्तदेव तर्हि व्यक्ति  व्यक्तम्प्रत्यक्षेणापि प्रतीयेत तेनैव रूपेण ज्ञानञ्जनयेत् । अथ प्रत्यक्षेण प्रतीयते तत्सामान्यस्य रूपं । तथा सति तत्र सङ्‌केतकरणे कथमन्यत्र प्रतीतिः प्रत्यक्षप्रतिपन्नेनैव रूपेण  भासेत शब्देपि प्रत्यये । न च तत्स्वभावोन्यस्वभावतया प्रत्ययान्तरे प्रतिभासते । नित्यञ्च  सामान्यन्तद्रूपमेव सर्वदो/?/ च प्रतिभासते । यतः ।

[2.1.2.2.0,9]

तस्य शक्तिरशक्तिर्वा या स्वभावेन संस्थिता ।नित्यत्वादचिकित्स्यस्य कस्तां क्षपयितुं क्षमः ।। २२ ।।

[2.1.2.2.0,10]

तच्च सामान्यविज्ञानमनुरुन्धन् विभाव्यते ।नीलाद्याकारलेशो यः स तस्मिन् केन निर्मितः ।। २३ ।।

[2.1.2.2.0,11]

यदि शब्दतः केवलसामान्यप्रतीतिः केवलेनैव सामान्याकारेण प्रतिभासितव्यं ।  नीलाद्याकारलेशस्य कुतोऽवकाशः । व्यक्तेश्चेत् व्यक्तेरप्रतिभासने कुतः । व्यक्तिजनितत्वादिति न युक्तं । सामान्याभावप्रसङ्‌गात् । तद्व्यतिरेकेणानवभासनात् । अनुगताकारतापि नान्या नीलाद्याकारत इत्युक्तं । तत्र च समानाकारतायामर्थानां सामान्यमिति  न स्यात् । उभयोरपि प्रतीतेरिति चेत् । न इन्द्रियग्राह्यता स्यात् । इन्द्रियेण व्यक्तिप्रतीतेर्भविष्यतीन्द्रियग्राह्यतेति न न्यायः । शब्दात् प्रतीतिर्न सामान्यस्य स्यात् (।) नहि तथाभूतं  सामान्यमस्तीति प्रतीतिः सम्प्रत्ययाभावाद् भिन्नप्रतिभासनाच्च । तस्माद् व्यक्तिव्यतिरेकि  किञ्चित् प्रतिपाद्यमिति शब्दाद् व्यक्तिरूपप्रतिपत्तौ नाक्षसंहते साफल्यम्व्यर्थता भवेत्‌

[2.1.2.2.0,12]

प्रत्यक्षप्रत्ययार्थत्वात् नाक्षाणाम्व्यर्थतेति चेत् ।सैवैकरुपाच्छब्दादिर्भिन्नाभासा मतिः कुतः ।। २४ ।।

[2.1.2.2.0,13]

अर्थस्वरूपप्रतिपत्तेरेव प्रत्यक्षता सा चेदस्ति व्यर्थतैवाक्षाणां । पुरोवर्त्तितया प्रतिपत्तिरव्यक्षता न साक्षादिति चेत् । न । शब्दस्यान्यथा प्रतीतेः तर्हि शब्दः पुरोवर्त्त्येव गृह्यते ।  तस्याध्यक्षता न स्यात् । सर्वात्मना प्रतीतिरिति चेत् । शब्दादपि स एव प्रतीयते सङ्‌केतस्य

[2.1.2.2.0,14]

तत्रैव ग्रहणात् परितोषार्थत्वादिति चेत् । न । परितोषस्यापि भावात् । ईदृशस्तव  परितोष इति शब्दश्रुतेरासीदिति प्रयोगान्नेति चेत् । न(।) भवतीत्यतीतेपि प्रयोगस्य सम्भवात् ।  अथापि स्यादतीतानागतयोरेव शब्दः प्रयुज्यते । व्यवह्रिते च वर्त्तमाने । न त्वव्यवहिते  दृश्यमान एवं तत्र प्रयोगवैयर्थ्यात् । न वातीता रूपादयः परितोषकारिणो व्यवहिताश्चादृश्यमानाः । तेनेन्द्रियाणां साफल्यमिति चेत् । तदसत् ।

[2.1.2.2.0,15]

स्वरूपेण हि यद् दृष्टन्तदतीतादिकङ् कथं । न ह्यदृश्यादतीतादि परं रूपाद् विभाव्यते ।। १८९ ।।

[2.1.2.2.0,16]

चक्षुरादिनापि दृश्यमानमव्यवहितस्वरूपदर्शनादेव परितोषकारि च । न च व्यवहितेपि  गीतध्वनिः स्वरूपेण प्रतीयमानः परितोषस्य न विधायकः । जलतरङ्‌गन्यायेनागतेरव्यवहित  एवेति चेत् । नैतदपि सारं ।

[2.1.2.2.0,17]

दूरदेशतया तस्य प्रतीतेरागतिः कुतः । उपादानस्य दूरत्वेऽतिप्रसङ्गः प्रवृत्तिमान् ।। १९० ।।

[2.1.2.2.0,18]

दूरदेशोपि प्रतीयमानो यदि संयुक्तः शरीराधिष्ठानैः । रूपादयोपि तथा स्युः । ततः  शब्दाऽनुमानादन्यतो वा विकल्पादर्थप्रतीतौ चाण्डालस्पर्शागम्यागमनादयो भवेयुः । तस्माद्  यदि शब्दार्थस्य स्वरूपेण प्रतिपत्तिरतीतादिता न स्यात् । दृश्यमाना अपि स्वरूपेण प्रतीतित  एवानातीतादयः । सम्वादेपि सम्वादादिशब्दादस्त्येव । अथेन्द्रियेण प्रतीतिरेवास्तिता न  प्रतीतिमात्रं । शब्दवैकल्यादयोपि हि विद्यमानताम्विनापि दृष्टवृत्तयः ।

[2.1.2.2.0,19]

इन्द्रियेण प्रतीतिश्चेदस्तित्वम्मशकादयः । किन्न सन्त्युपघाताच्चेदुपघातः कथम्मतः ।। १९१ ।।

[2.1.2.2.0,20]

अन्यथा प्रतिपत्तिश्चेन्न सन्ति मशकादयः । एवन्तर्हि स्वरूपस्य प्रतीतिरस्तिता मता ।। १९२ ।।

[2.1.2.2.0,21]

तस्मात् स्वरूपप्रतिपत्तिरेवास्तिताध्यक्षताऽव्यवहितता चेति न विशेषः शाब्देन्द्रियप्रत्यययोरिति प्रत्यक्षप्रत्ययप्रयोजनता न युक्तिमत्पक्षाणामतो वैफल्यमेव । इतश्च सामान्यमवस्तु ।

[2.1.2.2.0,22]

न जातिर्जातिमद्व्यक्तिरूपं येनापराश्रयं ।सिद्धम्पृथक् चेत् कार्यत्वं ह्यपेक्षेत्यभिधीयते ।। २५ ।।

[2.1.2.2.0,23]

निष्पत्तेरपराधीनमपि कार्यं स्वहेतुना ।सम्बध्यते कल्पनया किमकार्यं कथञ्चन ।। २६ ।।

[2.1.2.2.0,24]

अन्यत्त्वे तदसम्बद्धं सिद्धातो निःस्वभावता ।

[2.1.2.2.0,25]

जातिमद्वा वस्तु जातिरुच्येतान्यद्वा । तत्र न तावद् वस्तुव्यक्तिरूपमेव जातिर्व्यक्तयो  येनापराश्रया अमिश्राः प्रत्यक्षेण प्रतीयन्ते । न ह्यन्यथाऽभ्रान्तप्रत्ययेन प्रतीयमानमन्यथा  भवति । तथान्यनिरपेक्षाः शावलेयादयः प्रतीयन्ते केवलकेवलाः । अथ पश्चाद् द्वितीयादिव्यक्तयः पूर्वपूर्वसापेक्षतया प्रतीयन्ते तत्समानमेतत् तदेवेदमिति वा । तदप्ययुक्तं  (।) कार्यमपि यावदङ्कुरादिकल्पनया सम्बध्यते स्वहेतुना निष्पत्तेरपराधीनत्वात् । तथाहि  यावदनिष्पन्नन्तावदत्र कल्पनैव निष्पत्तिकालेपि तत्सहभावितयाऽपराधीनम्विनष्टम्वा कारणमिति  कल्पनयैव सम्बन्धः कार्याणामपि कारणैः किमङ्ग विपर्यये । तस्मादन्यत्त्वव्यक्त्यन्तराद् व्यक्तेः  सामान्यस्य वा तदसम्बद्धम्(।) अतो निःस्वभावता सामान्यस्य । नह्यसम्बद्धम्प्रतीयमान
	      
	      सामान्यं । अभावोपि तर्हि सत्सम्बद्धतया प्रतीयमानः सामान्यम्भवेत् । निःस्वभावतायाः  समानत्वात् ।

[2.1.2.2.0,26]

अतिप्रसङ्गोऽभावस्य नापेक्षाऽभावतस्तयोः ।। २७ ।।

[2.1.2.2.0,27]

शशविषाणं शशविषाणमिति भवत्येव सामान्यम्व्यक्त्यपेक्षया । अन्यव्यक्तेः कस्मान्नेति  चेत् । वस्तुसामान्यवादिनोपि गोत्वङ् कर्कादिकस्य कस्मान्न भवति । अपेक्षाऽभावात् । नहि  कर्कादिव्यक्त्या तद् व्यज्यते । एवन्तर्हि शावलेयादिष्वपेक्षाभावादेव खरविषाणादिकस्य न  तत्सामान्यरूपता । गोत्वस्य तु तदाश्रयणेन भावात् । तत्र च प्रवर्त्तनाद् भवत्यपेक्षालक्षणः  सम्बन्ध इति न दोषः । न च तद्रूपन्तेषामस्ति(।) नापि तादात्म्यसम्बन्धस्तथापि तथा  भवत्यनादिवासनासामर्थ्यात् ।

[2.1.2.2.0,28]

तस्मादरूपा रूपाणामाश्रयेणोपकल्पिता ।तद्विशेषावतारार्थैर्जातिः शब्दैः प्रकाश्यते ।। २८ ।।

[2.1.2.2.0,29]

न खलु जाते रूपमस्ति(।) केवलं रूपाणामाश्रयेण तत्र पारम्पर्येणोत्पत्तिलक्षणमिति  रूपवतीव प्रतीयते । तत एव च तदुत्पत्तेस्तदध्यवसायाच्च तज्जातिप्रतीतौ विशेषेषु  प्रवर्त्तते(।) तेन तद्विशेषावतारार्थैरपि शब्दैः सैव प्रकाश्यते नापराव्यतिरिक्तेत्युपसंहारः ।

[2.1.2.2.0,30]

भवतु रूपाकारता जातेरेकत्वाध्यवसायस्तु कुतो व्यक्त्येति । रूपं हि दृष्टमदृष्टन्त्वेकत्वाध्यवसानङ् कथं । अत्रोच्यते ।

[2.1.2.2.0,31]

तस्यां रूपावभासो यस्तत्त्वेनार्थस्य वा ग्रहः ।भ्रान्तिः सा ;ऽनादिकालीनवासनाभ्यासनिर्मिता ।। २६ ।।

[2.1.2.2.0,32]

न खलु तत्त्वे दर्शनादेव तद्रूपारोपः । भ्रान्तिपरम्परापि भवत्येवेश्वरादिकल्पनावत् ।  अस्फुटावभासेपि स्फुटदर्शनात् कथमिति भ्रान्तिपरम्परैवात्रापि शरणं । तस्मादपरभ्रान्तिदर्शनायातैव भ्रान्तिः साप्यपरस्मादित्यनादितैव भ्रान्तेः श्रेयसीति न दर्शनेन तद्रूपस्य  प्रयोजनं । अथवा ।

[2.1.2.2.0,33]

अर्थानां यच्च सामान्यमन्यव्यावृत्तिलक्षणं ।यन्निष्ठात इमे शब्दा रूपन्तस्य न किञ्चन ।। ३० ।।

[2.1.2.2.0,34]

नहि जाते रूपमस्त्यन्यव्यावृत्तिलक्षणायाः । ततो हि विजातीयादनभिमताद् व्यावृत्तिमेव शब्दाः कुर्वते । व्यावृत्तिश्च ततो वृत्यभाव एव । नहि निवृत्तिमात्रेण कश्चिदर्थी । नहि  घटमानयेति पटादीनामनानयनमेव प्रार्थ्यते । नैतदस्ति । आनयेत्यनानयनम्प्रतिषेध्यते । ततः  स्वयमेवानयनम्भवति । तच्चाघटेपि प्रसक्तमिति तस्य निषेधः । न च निषेधस्य रूपं ।

[2.1.2.2.0,35]

ननु प्रथमस्य शब्दस्य विधेः शब्दार्थो भविष्यति । न तत्र प्रतिषेधस्सम्भवति प्रसक्तभावात् । तदपि न ।

[2.1.2.2.0,36]

अनानयनमेवात्र प्रसक्तन्तन्निषिध्यते । औदासीन्यात् परन्नास्ति प्रसक्तिस्तस्य काऽपरा ।। १९३ ।।

[2.1.2.2.0,37]

अत्रानुद्योग एवानानयनन्तदेव प्रसक्तन्निषिध्यते शब्देन ।

[2.1.2.2.0,38]

ननु तस्य निषेधोन्यस्य
	      विधानमेव तत्कथं रूपन्नास्ति तस्येति । अत्रेदमुच्यते ।

[2.1.2.2.0,39]

निषेधे तस्य रूपस्य स्वयमेवान्यकल्पना । न तत्र शब्दव्यापाः स्वयमर्थत्वतो गतिः ।। १९४ ।।

[2.1.2.2.0,40]

कथमन्यभाव एवान्यस्याभाव इति चेत् । अन्यप्रतिपत्तौ तत्कल्पनोत्पत्तेः । कल्पनारूपान्यापोहपक्षे वा तदुक्तिमिति न दोषः । स्वबुद्धिमेव तद्विविक्तामनुभवतो नास्तीति प्रतीतेः ।

[2.1.2.2.0,41]

ननु सामान्यबुद्धिस्तावदस्ति । तत्र योऽर्थाकारः स सामान्यं सदेव । यदि नाम  तस्यार्थरूपता नास्ति तस्यान्यथाप्रतिभासनात् । व्यतिरिक्तन्तु तत् सामान्यन्न भवतीति न  युक्तं । अत्रोच्यते ।

[2.1.2.2.0,42]

सामान्यबुद्धौ सामान्ये नारूपायामपीक्षणात् ।अर्थभ्रान्तिरपीष्येत सामान्यं साप्यभिप्लवात् ।। ३१ ।।

[2.1.2.2.0,43]

अर्थरूपतया तत्त्वेनाभावाच्च न रूपिणी ।

[2.1.2.2.0,44]

सामान्यबुद्धौ हि प्रतिभासमानं सामान्यमिष्येत । यद्यरूपता निराकारता सिध्येत् तदा  नियमेन बुद्धेरपरेण तेन भवितव्यमिति सामान्यं स्यात् । तस्य सामान्येन रूपेण दृष्टेः किन्तु  सार्थभ्रान्तिरपि यथैव हि तत्सामान्ये नेक्ष्यते । तथा भ्रान्तिरेषेत्यपि प्रतीयत एव (।) सापि  न स्वरूपेण सामान्यं । स्वाकारनिष्ठतया स्वलक्षणत्वात् अपि त्वभिप्लवादर्थेषु प्लवमानत्वादर्थरूपतया तत्त्वेनाभाव इति च प्रतिपत्तेः । नहि सामान्यमिदमर्थेषु विद्यते (।) यथा तन्निष्ठतया  प्रतीयते । अतस्तेन रूपेण सालम्बनत्वेन न रूपिणी न सस्वभावा । तथा परीक्षाक्षमत्वात् ।  अन्यथा पीतादयोपि सितशङ्खादिषु भवेयुरेव । तस्मान्न सामान्यम्वस्तु ।

[2.1.2.2.0,45]

अवाच्यत्वाच्चावस्तु सामान्यं । न खलु सामान्यन्तत्त्वान्यत्त्वाभ्यामवाच्यत्वेपि वस्तु । कुतः ।

[2.1.2.2.0,46]

निःस्वभावतयाऽवाच्यङ् कुतश्चिद् वचनान्मतं ।। ३२ ।।

[2.1.2.2.0,47]

यदि वस्तु न वस्तूनामवाच्यत्वङ् कथञ्चन ।

[2.1.2.2.0,48]

यदातु
	      तत्त्वान्यत्त्वाभ्यामवाच्यन्तदस्वभावं । अवश्यं हि भवता भावेन तत्त्वान्यत्त्वाभ्यामवाच्येन न भवितव्यं । अथ सामान्यान्तरादन्यत्त्वेन वाच्यमेवेति नियमेन भेदे  सति वस्तुना सामान्येन भवितव्यम् । यदि वस्तुव्यक्तेरपि तत्त्वान्यत्त्वाभ्याम्वाच्यम्भवेत् ।  तत एवावाच्यत्वादवस्तु । तत्सम्बन्धादेवावाच्यता तत इति चेत् । व्यतिरिक्तस्य कार्यकारणभाव एव सम्बन्धः । ततः सर्वकार्याणाङ् कारणापेक्षयाऽवाच्यत्वम्भवेत् । न च धूमोऽग्नेस्तत्त्वान्यत्त्वाभ्यामवाच्यः । देशाभेदात् सामान्यस्य व्यक्तेरवाच्यतेति चेत् । न देशो नामास्ति वस्तुतः  पदार्थादपरः । भेदाप्रतिभासे कथम्भेदाभावो न भवेत् । भेदप्रतिभासने केनाभेदः । ततस्तत्त्वान्यत्त्वादपरः प्रकारो नास्ति वस्तुन इति कुतश्चिदप्यवाच्यत्वादवस्तु । सामान्यान्तरादपि नैव  तद्भेदेन वाच्यं । सामान्यान्तरस्यापि वस्तुत्वसिद्धेः । अथ परिकल्पितादपि भेदेन वाच्यत्वे  वस्तु । शशविषाणादीनामपि परस्परम्भेदाद् वस्तुताप्रसङ्गः । उपादानभेदात्तेषाम्भेदो न


	      
	      परमार्थतः । शशादिमस्तकभेदोपादानबुद्धिरिवासौ भिद्यते न शशविषाणादय इति चेत् ।  इहाप्येवमुच्यमाने को विरोधः । व्यक्त्युपादानभेदादत्रापि बुद्धिभेद एव न वस्तुभेदः  इति । तदाह ।

[2.1.2.2.0,49]

नैव वाच्यमुपादनभेदाद् भेदोपचारतः ।। ३३ ।।

[2.1.2.2.0,50]

यदि च सामान्यं व्यक्तिर्वा वाच्यं शब्दानाम्भवेत् । अतीतानागतम्वाच्यन्न स्यान्न चैवं  यावता ।

[2.1.2.2.0,51]

अतीतानागतेप्यर्थे सामान्यविनिबन्धनाः ।श्रुतयो निविशन्ते सदसद्धर्मः कथम्भवेत् ।। ३४ ।।

[2.1.2.2.0,52]

यद्यतीतेपि वस्तुन्यनागतेपि वा सामान्यम्प्रतीयेत तत्तर्हि सामान्यमतीतानागतस्यावस्तुनः  सदसतो धर्मः कथम्भवेत् । नह्यसतः सन्धर्मो भवति । सत एव व्यक्त्यन्तरस्य धर्म इति चेत् ।  तद्धर्मतया प्रतीयमानस्य कथमतीतता । अतीतव्यक्तिबलेन हि सामान्यस्यातीतता न स्वतः ।  तेनातीतयोगितया सामान्यस्यातीततेति नियमेन सामान्यमसतो धर्मः (यश्चासतो धर्मः) सन्न  भवति । यथा शशविषाणत्वमभावत्वम्वा । सन् वाऽसतो धर्मो न भवति कार्योत्पादनशक्तिददङ्कुरादीनां । को विरोध इति चेत् (।) सम्बन्धाभाव एव । नह्यसता सम्बन्धः शक्यः  प्रतिपत्तुं । तथा चेत् सामान्यमप्यसदेव प्रतीयते यथा व्यक्तिर्विशेषाभावात् । व्यक्तिरपि  तर्हि सत्येव प्रतीयते अतीतानागतस्य सत्त्वात् । यदि सत्कथमतीतं । प्रतिपत्तेरतीतत्वात् ।  सापि प्रतीतिः प्रतीयत एव । अप्रत्यक्षतया प्रतीतिरिति चेत् । न (।) अप्रत्यक्षताया एव  स्वरूपप्रतिपत्तावभावादित्युक्तं । तस्मादसतोऽतीतादेर्न धर्मः सत्सामान्यं ।

[2.1.2.2.0,53]

उपचारात् तदिष्टञ्चेद् वर्तमानघटस्य का ।प्रत्यासत्तिरभावेन या पटादौ न विद्यते ।। ३५ ।।

[2.1.2.2.0,54]

असदित्यसिद्धो हेतुः । उपचारात् तदिष्टं असद्धर्मत्वन्न परमार्थत इति । असद्धर्मत्वमसिद्धो हेतुः । यच्चोपचरितन्तत्तत्र परमार्थतो नास्तीति तत्रातीतानागते सामान्यस्य  परमार्थतः सत्त्वाभावात् सत्त्वमसिद्धो हेतुरित्यभिप्रायः ।

[2.1.2.2.0,55]

अत्र परिहारः । तत्रातीतादौ सामान्यधर्मस्य चोपचारः । शब्दस्य व्यक्तेर्वेति पक्षाः ।  यदि सामान्यस्योपचारः । तदयुक्तं । वर्तमानघटे यत् सामान्यन्तस्योपचारोऽतीते सम्बन्धात् सो दृश्याद्वा । अन्यथा प्रत्यासत्तिरहिते उपचारेऽतिप्रसङ्गः । न चासता सम्बन्धः  सादृश्यम्वा । सत्त्वप्रसङ्गाद् अतीतादेरपि सत्त्वमिति प्रत्युक्तं । अथ शब्दस्योपचारः ।  तदप्ययुक्तं । अर्थमन्तरेण शब्दस्याप्रवृत्तेः । प्रवृत्तौ वाऽभावेपि शब्दाः प्रवर्त्तन्त इति प्राप्तं ।  तच्च सामान्यमतो न वस्तु । अथ व्यक्तेरुपचारस्तत्रापि प्रत्यासत्या भवितव्यं । अप्रत्यासत्तिकस्योपचारस्यायोगात् । शब्दोपचारेप्येतदेव वाच्यं (।) अथातीतानागतयोरेकत्वाद् रूपसादृश्यादुपचारस्तदेवातीतमर्थक्रिया तु नास्तीति तत उपचारोर्थक्रियाया इति सामान्यमेव तत्र  प्रतीयते नेतरथा । तथा तर्हि सर्वमस्ति कथमतीतत्वं । अर्थक्रिया नास्ति तेनेति चेत् ।  यदि सा नास्ति सैवातीता कथम्भावः । तद्योगाद् भावोप्यतीत एवेति चेत् । तद्योगः केन  प्रतिपन्नः । प्रतीतावभावस्यापि प्रतीतिः । अपि च ।

[2.1.2.2.0,56]

अर्थक्रियाऽपि तस्यास्ति सर्व मस्तीति दर्शने । तस्याभावे कथम्भावस्याभावो भाविको भवेत् ।। १९५ ।।

[2.1.2.2.0,57]

अथ सम्वृत्याऽतीतादिता परमार्थतः सर्वमसत्त्येवेति चेत् ।

[2.1.2.2.0,58]

केयं सम्वृत्तिरर्थस्य ज्ञानालम्बनता यदि । परमार्थ एव सकलः सत्त्यता सम्वृतेः कथं ।। १९६ ।।

[2.1.2.2.0,59]

असद्रूपपदार्थालम्बना हि सम्वृतिस्तत्त्वसम्वरणात् । तत्त्वप्रकाशने तु न सम्वृतिर्नाम ।  अतीतादिकञ्च यदि सम्वृतिर्न परमार्थः । अतीतादिरूपताव्यतिरेकेण भावस्याभावान्न  किञ्चित् तत्त्वमिति स्यात् । वर्त्तमानम्परमार्थञ्चेदतीतादिकं सम्वृतिरपरमार्थ इति सामान्यमवस्त्विति सिद्धं । नहि वर्त्तमानमात्रभावि सामान्यमिति सकलं सुस्थं । तस्मान्नोपचारो नाम  वस्तुनि वाच्ये । तथायमेवोपचारो यदसत्प्रतिपादनं ।

[2.1.2.2.0,60]

असच्च सामान्यम्व्यक्तिर्वा । अतीतवस्त्वभिधायिनां शब्दानामर्थः । तथाहि ।  यद् दृष्टन्तदेवाध्यारोप्यते । तदप्यसत् ।

[2.1.2.2.0,61]

येन रूपेण तद् दृष्टन्तेनैवारोप्यते नहि । येन दृष्टन्न तद् वस्तु तेनारोप्यते तेन हि ।। १९७ ।।

[2.1.2.2.0,62]

अथातीतादौ प्रवर्त्तमानः प्रत्ययस्तद्देशकालसम्बन्धितया प्रतीयते । ततोऽतीतेपीदानीन्तदेव पूर्वकृतं रूपमारोप्यते । यथा वा ही के पूर्वदृष्टगोत्वारोपः । एवन्तर्ह्यनतीतेपि  तस्मिन् पूर्वरूपारोप एव प्रतीयते नान्यथाऽनुमानेनापि सामान्यम्प्रत्येतुं शक्यं । ततः  सर्वत्रोपचार एव न परमार्थः सामान्यं । सर्वत्रारोपलक्षणत्वात् ।

[2.1.2.2.0,63]

अथ प्रत्यक्षेण विद्यमानमेव सामान्यङ् गृह्यते तत्परमार्थो भविष्यति । तत्तर्हि नानुमानादिना प्रतीयत इति तदवस्तु सामान्यं ।

[2.1.2.2.0,64]

अथ प्रत्यक्षेणापि यत् पूर्वसाधारणमस्पष्टाभं रूपम्प्रतीयते शब्दतोपि तदनुमानतोपि  तथैव प्रतीयते । स्पष्टत्वन्तु तत्र व्यक्तेरेव प्रतीयते । ततो यदि नामविशेषांशे न प्रवर्त्ततेऽनुमानं शाब्दम्वा सामान्यांशे तु अस्पष्टावभासिनि प्रवर्त्तत एव । तदप्यसत् ।

[2.1.2.2.0,65]

प्रत्यक्षतैव नास्त्यत्र सामान्येऽनक्षभावतः । असाक्षात्करणाच्चैतत् पश्चादेवाभिधास्यते ।। १९८ ।।

[2.1.2.2.0,66]

न खलु पूर्वसाधारणतायामध्यक्षमिति प्रतिपादयिष्यते । नष्टेपि च पूर्वविशेषे तत्साधारणता प्रतीयमाना कथम्वस्तु । सदसद्धर्मः कथम्भवेदित्युक्तं ।

[2.1.2.2.0,67]

अथोभयसाधारणत्वे कथमवस्तुता वस्तुतापि भवेत् । तदप्ययुक्तं । नहि वर्तमानः  प्रतिभासोऽतीतप्रतिभासेन सहैकतया प्रतीयते । अनेकप्रतिभासे च कान्या साधारणता नाम ।  तस्मादतीतादिरूपप्रतिभासनात् असदेव शब्दविषयः न चात्रोपचारः । अस्खलत्प्रत्ययविषयत्वात् । यतः ।

[2.1.2.2.0,68]

बुद्धेरस्खलिता वृत्तिर्मुख्यारोपितयोस्सदा ।सिङ्हे माणवके चेति घोषणाप्यस्ति लौकिकी ।। ३६ ।।

[2.1.2.2.0,69]

बुद्धेरेवास्खलिता वृत्तिर्मुख्यारोपितयोर्निबन्धनम्भ (व) त्यन्यथा च स्खलद्गतिर्हि प्रत्ययो  माणवके तेन सिंहत्वमुपचरितं । अन्यत्र सिंह एव तथेति मुख्यन्तत् । अत्र तूभयत्रापि न  स्खलत्प्रत्ययविषयता ततो नोपचारः । असदर्थतयोपचार इति चेत् । यद्यसदर्थप्रत्ययविषयता  तथा सति सामान्यन्तत्त्वादेवावस्त्विति सिद्धं । किञ्च ।

[2.1.2.2.0,70]

यत्र रूढ्या ऽसदर्थोपि जनैः शब्दो निवेशितः (।)स मुख्यस्तत्र तत्साम्याद् गौणोऽन्यत्र स्खलद्गतिः ।। ३७ ।।

[2.1.2.2.0,71]

अभावशब्दो ह्यभावेऽस्खलद्गतित्वान्मुख्यः । भाव एवाप्रयोजनत्वादन्यत्र पुत्रादावभावशब्दो गौण इति लोकप्रसिद्धिः । तस्मादभावो भावे च समानत्वादप्रतीतादौ न सामान्यम्वस्तु, अवस्तुग्राहिप्रत्ययसमानाकारग्रहणात् । अथैतदेवोपचरितत्वं यदसति वस्तुनि  प्रवर्त्तनं । समानाकारतायां असति प्रवर्त्तनमिति कुत एतत् । प्रतीतेरेव तथा भावादिति चेत् ।  नन्वविज्ञाननाशे प्रतीतिभेदोपि नास्त्येव । याप्यसौ नष्ट इति प्रतीतिः साप्यनष्टे भवति ।  सन्देहो भविष्यतीति चेत् । सन्देहोपि न स्यादेव यदि वस्तु प्रतिभासेत । प्रतिभासमानेपि  सादृश्यात् सन्देह इति चेत् ।

[2.1.2.2.0,72]

नन्वभेदेपि नोपलक्षितयोः सादृश्यमिति शक्यम्वक्तुं । अनुपलक्षणे तु भेदस्य तत्त्वमेव  न सादृश्यं । अथ कालभेदाद् भेदः (।) तदसत् ।

[2.1.2.2.0,73]

कालभेदेन यो भेदस्तत्त्वातत्त्वन्ततः कुतः । सदर्थत्वेपि कालस्य भेदः प्रत्य(य)योर्न्न किम् ।। १९९ ।।

[2.1.2.2.0,74]

यथा भवतः सदर्थत्वेपि पूर्वापरप्रत्यययोः कालभेदस्तथैवासदर्थत्वेपीति कुतः कालभेदात्  सदर्थेतरविभागः । अथानुमानात् सदर्थता ननु
	      मानमप्यतीतानागतयोरस्त्येव । लिङ्गविशेषादतीतादिविभाग इति चेत् । तथा हि । लिङ्गात् किञ्चिदतीतया किञ्चिद् वर्तमानतयाऽपरन्तु भावितयेति नास्ति बुद्धेः समानत्वं । तदसत् ।

[2.1.2.2.0,75]

लिङ्गादुत्पद्यमानापि यदि वस्तुनि सा भवेत् । नाकारान्तरसन्देहः सर्वाकारपरिग्रहात् ।। २०० ।।

[2.1.2.2.0,76]

तस्मात् तत्रापि स आकारः शब्दाकारवत् सन्देहविषयत्वादवस्त्विति युक्तं । नहि  प्रतीयमान एव सन्देहः । आकारान्तरे सन्देह इति चेत् । अत्रोच्यते ।

[2.1.2.2.0,77]

तदाकारान्तरन्तत्र प्रतीतं यदि वाऽन्यथा । प्रतीतञ्चेन्न सन्देहः सन्दिग्धन्तत्क्षणोन्यथा ।। २०१ ।।

[2.1.2.2.0,78]

यदि हि तस्य प्रतीतिः प्रतीतेरेव न सन्देहः । अप्रतीयमानमप्यनाभासमेव कस्तत्र  सन्देहः । यदि ह्यप्रतीयमानतैव सन्देहः सर्वत्रानाभासने सन्दिग्धता भवेत् । अप्रतीयमान  एव सन्देहोऽपरस्य विकल्पस्य चलाचलस्य भावादिति चेत् । यदि प्रतीतिः कथम्विकल्पस्य  चलनं । किञ्च । किं स्वरूपस्य चलनमथ विकल्पस्य प्रमेयस्य । विकल्पस्वरूपस्य चलनेन प्रमेयसन्देहः । अथ प्रमेयस्य चलनन्न प्रतिभासमानस्य चलनाभावात् । अथात्र न सन्देहः(।)  किमिदन्द्रक्ष्यामि न वेति द्रक्ष्यमाणतायां सन्देह इति चेत् । सापि प्रतिभाति न वेति(।)  तदेव पक्षदृयमक्षीणमावर्त्तते । यदि द्रक्ष्यमाणता दृष्टा कथं सन्देहः । न दृष्टा चेत्कः सन्देह  इति । अथ सामान्यप्रत्यक्षाद् विशेषाप्रत्यक्षाद् विशेषस्मृतेश्च सन्देहः । तदप्यसत् । यतः ।

[2.1.2.2.0,79]

योसौ विषेशो ऽप्रत्यक्षस्तस्याप्रत्यक्षतैव का । पर्युदासप्रसज्याभ्यामपरन्न निषेधनम् ।। २०२ ।।

[2.1.2.2.0,80]

यदि पर्युदासः प्रत्यक्षादन्यत्सम्वेदनमप्रत्यक्षमिति तदाऽन्यदपि सम्वेदनं सालम्बनमिति  कथं सन्देहः । अथ न ज्ञायते किं सालम्बनमथान्यथेति ततः सन्देहः । तत्रापि सालम्बनत्व-

[2.1.2.2.0,81]

म्प्रतिभाति न चेति तदेवावर्त्तते । अथ तन्निरालम्बनमपि सम्भवति विपर्ययेण चेति सन्देहः ।  प्रतिभासमात्रमेव तर्हि नार्थः प्रतिभातीति कथम्वस्तुविपयंयताऽनुमानस्य । सामान्यप्रत्यक्षादिति च विशेषणमनर्थकं । अनुमानप्रतीयमानेपि सन्देहात् । यत्र च विशेषेऽप्रत्यक्षता स  किन्तस्यैवान्यस्य वेति विकल्पः । तस्यैव चेत् स्वरूपं कथमप्रत्यक्षता । अन्यस्य चेत् ।  कथन्तद्दर्शनात्तत्र सन्देहः । तदपि तत्र दृष्टमिति चेत् । यदि नाम दृष्टन्तथापि दृष्टमिति  स्मरणमस्तु कथं सन्देहः । कदाचिन्न दृष्टमपीति चेत् । अन्यदा न दृष्टमित्येवमपि स्मरणमस्तु कः सन्देहः । उभयत्र युक्तमिति सन्देह एवेति चेत् । कथमुभयदृष्टङ् कालभेदेनेति  चेत् । स्मरणमपि तथैवास्तु कथं सन्देहः । इहेदानीन्न दृश्यत इति सन्देह एव । अदर्शनेन  तर्हि सन्देह इति सामान्येत्याद्ययुक्तं । तस्मादनालम्बना प्रतीतिःसम्भवतीति सन्देहसम्भवः ।

[2.1.2.2.0,82]

अथ सन्देहो नामार्थ एव तथाभूतप्रतिभासमानः । न(।) अर्थत्वेनाधिमुक्तेरभावात् ।  प्रतीतिमात्रकमेतदिति तत्राधिमोक्षः । न चालौकिकस्वसम्वेदनयोर्विशेष इत्युक्तं । तस्मात्  प्रतिभासमन्तरेण सन्देहो नान्यथा । ततो यद्यनुमानविषयो वस्तुसन्देहो न स्यात् । अस्ति  च ततो न वस्तु ।

[2.1.2.2.0,83]

अथास्ति तावत्तत्र वस्तु तच्चाध्यवसितमनुमानेन (।) ततः कथमनुमानस्य न वस्तुविषयः । अत्रोच्यते ।

[2.1.2.2.0,84]

वस्तुसंस्पर्शनन्तत्र यदि स्याच्चलनङ्कथं । चलत्येव प्रतीतिः सा लिङ्गाभासत्वकल्पने ।। २०३ ।।

[2.1.2.2.0,85]

वह्निप्रतीतावपि सत्त्यधूमाद् यदा मशकर्वात्तरिति विभ्रमोदयस्तदा चलति दहनप्रतीतिरन्या चोपजायते । न तु प्रत्यक्षप्रतीतावेवञ्चलनं । तत्रापि तिमिरोपघातसम्भावनया  समानमिति चेत् । न । स्वरूपाभासस्य तदभावात् । लोचननिमीलने चलतीति चेत् ।  न । कारणाभावादनुत्पत्तिरेव । अनुमानस्यापि कारणस्य लिङ्गस्याभावादनुत्पतिरेवेति  चेत् । न(।) तस्य धूमसद्भावेप्यन्यथा सम्भावनया चलितत्वे दृष्टेः ।

[2.1.2.2.0,86]

अथानन्यथा सम्भावनमेव कारणमिति कुतः कारणसम्भवः । तदयुक्तं । तस्य  दर्शनेऽन्यथा सम्भावनमेव न भवेत् । तस्मात् ।

[2.1.2.2.0,87]

अनुमानस्य चलने न वस्तुग्रहणन्ततः । पश्यन्नेवापदेशेन चलतीत्यतिसाहसं ।। २०४ ।।

[2.1.2.2.0,88]

प्रत्यक्षे चलनन्नास्ति चलनञ्चेन्न दर्शनम् ।

[2.1.2.2.0,89]

योहि दृष्टोऽर्थो न तस्य चलनं । न ह्यन्यथा विकल्प्यमानमन्यथा वस्तु भवति ।  अथापि नायम्वह्निरिति दृश्यमाने चलत्येव ।

[2.1.2.2.0,90]

नाग्निः प्रत्यक्षविषयः स्पृश्यविन्नहि चक्षुषा । भाविरूपस्य वा नास्ति क्वचिदक्षेण वेदनम् ।। २०५ ।।

[2.1.2.2.0,91]

अग्निरयन्न भवतीति किमिदमेवं रूपन्न भवति । अथोष्णस्पर्शसहचारीदन्न
	      भवति ।  भाविसमीहितवेदनविषयम्वेति विकल्पाः । यदीदमेव न भवति तदशक्यं । दृश्यमानत्वाद् दृश्यमानमपि नेति सर्वत्र भवेत् । अथ रूपस्पर्शसमुदायोग्निस्तेन स्पर्शसहचारीदं रूपन्न  भवतीति विकल्प्यते । न तर्हि तस्य चक्षुषा ग्रहणन्ततोऽदृष्ट एव । तस्माददृष्टेरेव चलनं ।  अनेन भाविरूपताचलनं व्याख्यातं ।

[2.1.2.2.0,92]

तस्माद् वस्तुसंस्पर्शनिदर्शनमिति न विकल्पो युक्तः । तस्मादनुमानप्रत्ययो न वस्तुसंस्पर्शी ।

[2.1.2.2.0,93]

आकारान्तरसन्देहो दृष्टेपि क्वचिदस्ति चेत् । अनुमेये स सन्देहो न दृष्टस्यानुमेयता ।। २०६ ।।

[2.1.2.2.0,94]

प्रतिभासेऽविसम्वादः प्रत्यक्षेतरयोः समः । प्रत्यक्षता च भेदस्तु बाह्मवस्तुव्यपेक्षया ।। २०७ ।।

[2.1.2.2.0,95]

प्रत्यक्षाभासता तेन प्रतिभासेपि कस्यचित् । अनुमानस्य चेत्येष विभागो बाह्यवस्तुनि ।। २०८ ।।

[2.1.2.2.0,96]

अथवानुमानेपि यदि भावि वस्तु न प्रतिभाति किन्तस्य सत्त्यता भवति । भवति तस्य  पुरुषान्तरेण प्रतीतेः ।

[2.1.2.2.0,97]

ननु सोपि यदि भाविरूपतया नावगच्छेत् कथन्तस्य सत्त्यता । तैमिरिकप्रतिभासवदसत्त्यमेव भवेत् । पुरुषान्तरप्रतीतावप्यनुमानमेव । कथन्तेनैव तस्य सत्त्यतावगतिः ।  नासिद्धमसिद्धेन साध्यं । भाविरूपतायाश्च सम्भवे तद्विषयावसाय्येवानुमानं । न च तदा  तदस्तीति कथम्वस्तुविषयमनुमानं । प्रत्यक्षस्यापि तत्रैव प्रामाण्यमिति चेत्(।) यतस्तत्रापि  सत्त्यता भाविरूपप्रत्यतीत्येवान्यथा न सत्त्यता । एवमेतत्तथा च प्रतिपादयिष्यते । तस्मादनुमानबुद्धिरसत्यपि समाना । प्रत्यक्षबुद्धिस्तु वस्त्वन्तरेण न भवतीति नानुमानम्वस्तुविषयं ।

[2.1.2.2.0,98]

अथावस्तुविषयतैवामुख्यता । तदप्यसत् । सर्वमेवानुमानेन वस्तुविषयमिति सिद्धत्वात्  न चेदममुख्यलक्षणम्विपर्ययदर्शनात् । तथाहि ।

[2.1.2.2.0,99]

यथाभावेप्यभावाख्यां यथाकल्पनमेव वा ।कुर्यादशक्ते शक्ते वा प्रधानादिश्रुतिञ्जनः ।। ३८ ।।

[2.1.2.2.0,100]

भावेप्ययोग्यतया योग्यतया वा प्रधानादिश्रुतिम्प्रवर्त्तयति लोकः । त्वन्मत्या तु वस्तुविषयत्वात् मुख्यता भवेत् । प्रधानपुरुषादौ तु त्वन्मत्या सा ङ् ख्य पुरुषादिशब्दास्तेषामवस्तुत्वादमुख्यता व्यपदेशविकल्पयोः । न चैवं ।

[2.1.2.2.0,101]

अथ पुत्रादावध्यारोपतोऽमुख्यता प्रधानपुरुषादिशब्दानान्न तर्हि भावेतरविषयत्वम्मुख्येतरयोर्लक्षणं । अन्यत्रारोप्यमाणन्तत्र तेन रूपेण नास्त्येव । तेनेदमेव लक्षणं । अनुमानेनापि  तर्हि दृष्टान्तं दृष्टमेव रूपं साध्यस्यारोप्यत इति सिद्धमवस्तुविषयत्वमनुमानस्य । तस्मात् ।

[2.1.2.2.0,102]

शब्देभ्यो यादृशी बुद्धिर्नष्टे ऽनष्टेपि दृश्यते ।तादृश्येव; सदर्थानान्नैतच्छ्रोत्रादिचेतसाम् ।। ३९ ।।

[2.1.2.2.0,103]

सामान्यमात्रग्रहणात् सामान्यं चेतसोर्द्वयोः ।तस्यापि केवलस्य प्राग् ग्रहणम्विनिवारितं ।। ४० ।।

[2.1.2.2.0,104]

सामान्यमात्रग्रहणे हि नातीतादिविभागः । प्रतिपादितञ्च न केवलङ् गृह्यत इति ।

[2.1.2.2.0,105]

अथ ता एव व्यक्तयोऽविशेषेण गृह्यमाणाः सामान्यन्ततो वस्तुविषयमनुमानं । अत्रोच्यते । तदविशेषग्रहणं यदि ज्ञानरूपस्यैव न वस्तुविषयोनुमानस्य । अथ वस्तुत एव  सद्रूपं । तदप्यसत् । तथाहि ।

[2.1.2.2.0,106]

परस्परविशिष्टानामविशिष्टङ् कथम्भवेत् ।रूपन्द्विरूपतायाम्वा तद्वस्त्वेकङ् कथम्भवेत् ।। ४१ ।।

[2.1.2.2.0,107]

नहि विशिष्ट रुपाणामविशिष्टरूपता । परस्परविरुद्धयोरेकत्वायोगात् । अनुगत-

[2.1.2.2.0,108]

व्यावृत्तङ् गौरित्येकमेव प्रत्यक्षत उपलभ्यत इति चेत् ।। केयमनुगतिर्नाम । या गौर्गोरित्यनुगतत्वेन प्रतीयते । किमनुगतिरस्ति । तथाचेदनवस्था । स्वरूपमेव तत्तस्या इति चेत् ।  किमसौ स्वेन रूपेणोपलभ्यते । यद्युपलभ्यते द्व्याकारः प्रत्ययो भवेत् । पदार्थरुपमेव तस्या  रूपमिति चेत् । रूपस्यानुगमो रूपस्यैकत्वमतो न व्यक्तिभेदस्तथा च न सामान्यं । अथ  तदेकन्न भवति रूपन्तथापि न सामान्यं । अथ व्यक्तय उपलभ्यन्ते गौर्गोरिति चानुगताकारप्रत्ययोऽन्यथा कथमेतद् भवेत् । अत्रेदमुच्यते ।

[2.1.2.2.0,109]

प्रत्ययोऽनुगताकारः किमर्थ इति कथ्यतां । प्रत्ययश्चेन्न तेनार्थोंऽनुगतः कश्चिदीक्ष्यते ।। २०९ ।।

[2.1.2.2.0,110]

यदि प्रत्ययोऽनुगताकारार्थस्य किमायातं । अथास्यानुगतत्वेन तदनुगतिरिति चेत् ।  स एव तथा व्यपदिश्यताङ् किमन्यव्यपदेशेन । नहि नीलादयो ज्ञानस्य व्यपदेशेन तथोच्यन्ते ।  नीलादयोपि तथा व्यपदिश्यन्त एव । तथाहि (।) नीलाकारसम्वेदनान्नीलन्नान्यथा ।  नैतदप्यस्ति । नहि लोक एव व्यपदिशति । अपि तु नीलम्पश्यामीति नीलपीतर्योर्भेदमेवावगच्छति सुखदुःखयोर्वा । अत्रापि भेदवेदने इदमत्रानुगतमिदमन्यथेति व्यपदिश्येत ।  अव्यपदेश्यमेवैतदिति चेत् । अथ किमिदमी(?) सतो रूपन्न निर्दिश्यते । निर्देष्टुमशक्यत्वात् ।

[2.1.2.2.0,111]

नहि सर्वस्वरूपेण निर्देष्टुं शक्यमस्ति यत् । यतोयम्प्रत्ययस्तत्तु सामान्यमिति कथ्यते ।। २१० ।।

[2.1.2.2.0,112]

यदि निर्देष्टुमशक्यङ्कथम्परस्मै प्रतिपाद्यते । अप्रतिपादितश्च परः कथमप्युपगमयितव्यः ।

[2.1.2.2.0,113]

ननु सुखादीनामपि कथन्निर्देशः । तेपि न स्वरूपेण प्रतिपादनार्हाः । स्वसम्वेदनप्रत्यक्षत्वादप्रतिपादनेपि न
	      दोषः । तव सुखमस्तीति किमनेन प्रतिपादितेन, मम तु दर्शनेन  सुखमिति प्रतिपादनमुपयोगीति चेत् । न । सम्व्यवहारमात्रकमेवैतद् गणिकादिषु  दर्शनात् । अथ रोमाञ्चादिदर्शनात् प्रत्येति तथापि किम्परप्रतिपादनेनेति यत्किञ्चिदेतत् ।  यतोयं रोमाञ्चादिप्रपञ्चस्तत् सुखादीतिप्रतिपत्तिमात्रेण पर्यवसानात् । अत्रापि यतः  पटः पट इत्युल्लेखस्तत् सामान्यमिति चेत् । नैवमनुगताकारम्व्यतिरिवतमितरद्वा साधितं  सामान्यं । केवलमनादिरयम्व्यवहार इति व्यवहारपरम्परायातमेतदव्यवस्थितवस्तुकं ।  व्यवहारवासनैवास्य निमत्तम्प्रधानादिव्यवहारवत् । नहि भिनाभिन्नमप्यनुभूयते ।

[2.1.2.2.0,114]

अन्यदेव न सामान्यमन्यत्त्वेनाप्रवेदनात् । अन्यानन्यत्त्वपक्षोपि किमाकारान्तरम्विना ।। २११ ।।

[2.1.2.2.0,115]

तथाहि केनचित् तत्त्वमपरेण विपर्ययः । विपर्ययेण यत् तत्त्वं न तदन्यत् प्रवेद्यते ।। २१२ ।।

[2.1.2.2.0,116]

कटकत्वेन भेदेपि सुवर्णङ् कुण्डलन्न किं । कटकाव्यतिरेकेण सुवर्ण्णमपरङ् कुतः ।। २१३ ।।

[2.1.2.2.0,117]

अन्वितत्वं सुवर्ण्णञ्चेदन्वितत्वम्परङ् कुतः । अन्वितप्रत्ययादेतत् प्रागेव प्रतिपादितं ।।

[2.1.2.2.0,118]

तदेतदास्तान्तावत् । अथापि व्यक्तिरिक्तं सामान्यन्तथापि न तस्य सम्बंधः ।

[2.1.2.2.0,119]

ताभ्यान्तदन्यदेव स्याद् यदि रूपं समन्तयोः ।तयोरिति न सम्बन्धे व्यावृत्तिस्तु न दुष्यति ।। ४२ ।।

[2.1.2.2.0,120]

यदि ताभ्यान्तदसम्बद्धमन्यदेव तदा न सामान्यम्पदार्थान्तरत्वात् । नहि घटः पटस्य  सामान्यं । असामान्यात्मकत्वान्न सामान्यमिति चेत् । तदसत् ।

[2.1.2.2.0,121]

सामान्यात्मकतायां हि भवेत् सामान्यमेव तत् । तस्येति तु सम्बन्धः कुत एव भविष्यति ।। २१४ ।।

[2.1.2.2.0,122]

तत्सम्बन्धरूपादिति चेत् । तदेतदायतं ।

[2.1.2.2.0,123]

अनित्यत्वङ् कुतः शब्देऽनित्यत्वाद (?) नित्यता ।

[2.1.2.2.0,124]

न चैवङ्कस्यचित् सिद्धिर्न भविष्यति वस्तुनः ।। २१५ ।।

[2.1.2.2.0,125]

ननु सम्बद्धत्वस्यासिद्धेः कुतः स एव हेतुरन्यथा सर्वस्य सर्वं सिध्येत् । न च सामान्यरूपतापि नाम सामान्याभिमंतस्य सिद्धा । अथ सम्बन्धः सिद्धः । एवमप्यशेषव्यक्तिग्रहणम्भवेदशेषसम्बन्धिरूपत्वात् । न च सम्बन्धिरूपताव्यतिरेकेणापरं सामान्यं । समानाकारमिति चेत् । समानाकारतेति सम्बन्ध एव तथा व्यपदिश्यते । व्यक्त्यपेक्षया हि  समानाकारता न स्वरूपापेक्षया । स्वरूपस्य सर्वत्र स्वात्मनि व्यवस्थितेः । व्यक्त्यपेक्षया  च समानत्वे व्यक्तिग्रहणमन्तरेणाग्रहणात् । अन्यव्यावृत्तेरपि सामान्यस्यायमेव दोषः ।  न । व्यावृत्तेरदुष्टत्वात् परस्परविशिष्टानामपि परतोऽभिमतात् व्यावृत्तिरविरुद्धा ।  समानव्यवहारोपि तदेकार्थक्रियाकरणात् अविरुद्ध ए व । अलक्षितनानात्वस्य हि समानाकारता केन वार्यते । असमानेषु कथं समानबुद्धिः । न (।) तत एव समानत्वात् । नहि  समानताऽन्यैव काचिदन्यत्र समानाकारप्रत्ययविषयीकरणात् । तत्रासमानेषु कथं समानाक(ा)रबुद्धिरिति पर्यनुयोगस्यायमर्थः । असमानबुद्धिविषयेषु कथं समानबुद्धिः ।  बुद्ध्यविषयत्वञ्च सिद्धं । नहि सामान्यवादिनोपि तत्र सामान्यबुद्धिविषयीकरणमसिद्धम् ।

[2.1.2.2.0,126]

तस्मात् समानतैवास्मिन् सामान्ये ऽवस्तुलक्षणं ।कार्यञ्चेत् तदनेकं स्यान्नश्वरञ्चन (त)न्मतं ।। ४३ ।।

[2.1.2.2.0,127]

वस्तुमात्रानुबन्धित्वाद् विनाशस्य न नित्यता ।असम्बन्धश्च जातीनामकार्यत्वादरूपता ।। ४४ ।।

[2.1.2.2.0,128]

नहि समानाकारता भ्रान्तप्रत्ययाकारव्यतिरेकेणापरोपपादयितुं शक्या । अथ सामान्याकारता यथासम्भवं यत्र द्वयन्तत्र तथेति । एवन्तर्ह्यपरापरव्यक्त्युत्पत्तौ परिबर्द्धमानाकारं  सामान्यम्व्यक्त्यन्वयव्यतिरेकानुविधानात् कार्यमेव व्यक्तीनां । तथासत्यनेकता व्यक्तिवदेव  प्रसक्ता । प्रत्यभिज्ञायमानत्वादेकत्वमिति चेत् । सामान्येपि समानाकारतेत्यनवस्था ।

[2.1.2.2.0,129]

अथ न प्रतीयत एव सामान्ये सामान्यम्व्यक्तावपि नेति समानः पर्यनुयोगः। प्रत्यभिज्ञायान्तु सामान्येनानेकान्तः । सामान्येष्वपि प्रत्यभिज्ञानदर्शनात् । नश्वरञ्च सामान्यन्नाभिमतम्प्राप्नोति च व्यक्तिविनाशे विनाशात् । वस्तुत्वाच्च नश्वरता । वस्तुमात्रानुबन्धी हि  विनाश इति साधयिष्यते । अजन्यतायाञ्च सामान्यस्यासम्बद्धता । अरूपता च । प्रतिनियताकारपरिग्रहे हि वस्तुत्वं स च सामान्यस्य व्यापिनो न सम्भवति । नहि सामान्यं सकलकालकलाकलापावलीढम्प्रतिपत्तुं शक्यं । उपलम्भ एव च सत्त्वन्तदभावे कुतः सत्त्वं । सत्तासम्बन्धतः  सत्त्यामिति चेत् । सत्ताया अपि सत्तासम्बन्ध इत्यनवस्था । न च व्यतिरिक्तसत्तासम्बन्धः  सामान्यस्य (।) स्वरूपसत्त्वेनैव सत्त्वात् । न चोपलम्भव्यतिरेकेण तदुपलब्धं । तस्मादसत्  सामान्यं । स्वरूपसत्त्वञ्च खरविषाणस्य कस्मान्न भवति । तवापि किन्नेति चेत् । कारणाभावात् । तथा चेत् सामान्यमप्यसत् तत्रापि कारणाभावात् । प्रतीयात् सामान्यमिति चेत् ।  उक्तमत्र (।) शशविषाणादयोपि स्वबुद्ध्या प्रतीयन्त एव तेपि सन्तः स्युः । निरूप्यमाणा नेति  चेत् । सर्वं समानं ।

[2.1.2.2.0,130]

किञ्च । सामान्यमेतत्सङ्केतबलात् प्रतिभासते शाब्द्याम्बुद्धौ । तथात्र न वस्तु ।  तथाहि ।

[2.1.2.2.0,131]

यच्च वस्तुबलाज्ज्ञानं जायते तदपेक्ष्यते ।न सङ्केतन्न सामान्यबुद्धिष्वेतद् विभाव्यते ।। ४५ ।।

[2.1.2.2.0,132]

सङ्केतो हि क्रियमाणः सन्निहितमात्रमवलम्व्य न क्रियते । तदपेक्ष्यश्च प्रत्ययः  समारोपित एव । तथाहि ।

[2.1.2.2.0,133]

पूर्वेतराध्यारोपेण विना सङ्केतनं यदि । अव्यापितायान्नैवं स्याद् व्यवहारानुमायिता ।। २१६ ।।

[2.1.2.2.0,134]

शब्दसामर्थ्यादेव व्यवहारकाले प्रतीतिरिति चेत् । यदि पूर्वापराध्यारोपो न स्यान्न  भवेत् प्रतीतिः । न च शब्दात् सामान्यबुद्धिः सङ्केतमन्तरेण दृष्टा । व्यक्त्यन्तरदर्शनाद्  भवत्येव शब्दमन्तरेणेति चेत् । तत्रापि तदेव लिङ्गन्तद्रूपव्यवहारभावे सङ्केतग्रहणमुपलक्षणं लिङ्गमपि पूर्व्वाध्यारोपमेव जनयति नाधिकं(।)तथा हू णा दि
	      जातिर्द्विजादिजातिश्च  सङ्केतमात्रबलावलम्बिनी न वस्त्वपेक्षते । सङ्केतसहितम्प्रत्यक्षम्प्रमाणन्द्विजादिजातिषु चेत् ।  न(।)वस्तुबलेन यज्जायते न तत्सङ्केतमपेक्षते सङ्केतमात्रापेक्षणेऽन्धपरम्परैव स्यात् ।  प्रत्यक्षमपि सहकारि विद्यत इति चेत् । अत्रोच्यते ।

[2.1.2.2.0,135]

प्रत्यक्षेण गृहीतञ्चेदुपदेशो निरर्थकः ।प्रत्यक्षेणागृहीतञ्चेदुपदेशो निरर्थकः ।।२१७ ।।

[2.1.2.2.0,136]

यदि प्रत्यक्षेण गृहीतङ् किमुपदेशेन तेनैव ग्रहणात् । अथ प्रत्यक्षेण प्रत्येतुमशक्यं  किमुपदेशसहस्रेणापि शक्यम्प्रत्याययितुं । दृष्टे हि पुरुषोपदेशो मयैतद् दृष्टमिति स्यात् ।  अतीन्द्रिये तु द्विजातित्वे नोपदेशस्य सामर्थ्यात् । तदेवाह ।

[2.1.2.2.0,137]

याप्यभेदानुगा बुद्धिः काचिद् वस्तुद्वयेक्षणे ।संकेतेन विना सार्थप्रत्यासत्तिनिबंधना ।। ४६ ।।

[2.1.2.2.0,138]

तत्पुरुषबुद्धिप्रभवमप्रमाणमेव । अथापि स्याद् (।) अनुगताकारा बुद्धिः पदार्थद्वयदर्शने  सङ्केतमन्तरेण भवत्येव । यथा गवादिबिुद्धिः शावलेयादिदर्शनादेव न तत्र सङ्केतोपेक्ष्यते । एवन्तर्हि ।

[2.1.2.2.0,139]

ब्राह्यणत्वमजातिः स्यात् तथा तस्याप्रतीतितः ।

[2.1.2.2.0,140]

द्विजादिजातेर्न व्यक्तिर्गोत्ववद् व्यञ्चिकेक्ष्यते ।। २१८ ।।

[2.1.2.2.0,141]

गोत्वे यद्यन्यथा बाह्यङ् किं सन्देग्ध्यत्र
	      कश्चन ।

[2.1.2.2.0,142]

ब्राह्मणत्वे तु सन्देग्धि किं द्विजोयमिति ध्वनेः ।। २१९ ।।

[2.1.2.2.0,143]

क्रियातो निश्चयस्तत्र नास्त्यन्येन जनिश्रुतेः । हूणादिजातेर्न व्यक्तिरुपदेशंविना कृता ।। २२० ।।

[2.1.2.2.0,144]

नास्त्येव तत्र तत्त्वञ्चेद् गोत्वादावपि किम्मतं । यथैकशब्दवाच्यत्वमजादौ जातिरिष्यते ।। २२१ ।।

[2.1.2.2.0,145]

तथकशब्दवाच्यत्वङ् कर्क्कादौ किमनिष्टिमत् । अनन्तव्यक्तयो गोत्ववाच्यत्वन्तत्र तत्कथम् ।। २२२ ।।

[2.1.2.2.0,146]

व्यक्तिभेदे हि तत्रापि किमनन्तत्वमस्ति न । उदात्तादिप्रभेदे हि नानन्तत्वन्न साधयेत् ।। २२३ ।।

[2.1.2.2.0,147]

प्रत्यभिज्ञानमेकत्व उत यत्रापि सम्भवि ।

[2.1.2.2.0,148]

उदात्तघर्घंरादिभेदो हि इकारादिष्वपि तदनन्ततानिबन्धनमस्त्येव । प्रत्यभिज्ञानादेकत्वङ् घर्घरत्वादिभेदेपि विद्यत इति समानङ् कर्क्कादिषु । तस्माद गोत्वादावपि गोशब्दवाच्यता व्यतिरेकेण नापरङ् गोत्वमिति । अर्थप्रत्यासत्तिरेकशब्दवाच्यतैकपरामर्शजननञ्चेति न जातिर्नामास्ति क्वचित् । अथापि स्यात् सैव शब्दवाच्यता (।) एकपरामर्शजननन्न जातिमन्तरेण । तदप्यसत् ।

[2.1.2.2.0,149]

प्रत्यासत्तिर्विना जात्या यथेष्टा चक्षुरादिषु ।ज्ञानकार्येषु जातिर्वा ययान्वेति विभागतः ।। ४७ ।।

[2.1.2.2.0,150]

न खल्वेककार्यजननलक्षणा प्रत्यासत्तिश्चक्षुरालोकमनस्काराणाञ्जातिमन्तरेणासम्भविनी । सहकारिणां सम्भवत्येवेति चेत् । वस्तुद्वयेक्षणेपि सहकारित्वमेव भवत्येकबुद्धिः  समानकारता नास्तीति चेत् । न । प्रमेये समानाकारताया वस्तुद्वयव्यतिरेकेणादर्शनादिति  प्रतिपादनात् । बुद्धिजननमेवावशिष्यते । तच्चक्षुरादिष्वपि समानं । तेषामपि तदेकप्रत्ययजनकत्वमस्तीति चेत् । शावलेयादीनामप्येकपरामर्शजननात् नापरमिति समानः प्रसङ्गः (।)  तदेव वस्तुभूतमिति चेत् । अन्यथा त एव तत्प्रत्ययञ्चनयन्ति नान्य इति कुतोयम्विभागः ।  जातिरपि तर्हि शावलेयादिषु नान्यत्रेति कुतोयम्विभागः । तत्र विभागकारिणापरेण सामान्येन  भवितव्यन्तस्यापि विभागवृत्तिनिबन्धनेन नापरेंणेत्यनवस्था भवेत् । अथ तथा भूतङ्कारणन्तेषां  येन त एव शावलेयादयो व्यञ्जका गोत्वस्य तदाधेया चेति । एवन्तर्हि जातिमन्तरेणैव  तत्परामर्शजननं स्वकारणवशादिति किम्परिहीयते जातिम्विनेत्याग्रहस्त्यज्यताञ्जातौ ।  न च चक्षुरादिषु सामान्यं ।

[2.1.2.2.0,151]

कथञ्चिदपि विज्ञाने तद्रूपानवभासतः ।यदि नामेन्द्रियाणां स्याद् द्रष्टा भासेत तद्वपुः ।। ४८ ।।

[2.1.2.2.0,152]

रूपवत्त्वात्; न जातीनाङ् केवलानामदर्शनात् ।व्यक्तिग्रहे च तच्छब्दरूपादन्यन्न दृश्यते ।। ४९ ।।

[2.1.2.2.0,153]

नहि चक्षुरादिषु सामान्यङ् कथञ्चिदपि प्रतिभाति । कार्यद्वारेणापि प्रतीयते ।  कार्यद्वारेणापि प्रतीयमानन्तदेककार्यमिति प्रतीयते । तथा च तेषामेकेने कार्येण सम्बन्ध इति  स्यान्न सामान्यं । सम्बन्धोपि सर्वत्रैकः सामान्यमिति चेत् । न । सम्बन्धस्यापि कथञ्चिदप्रतिभासनात् (।) तदनन्तरङ् कार्यस्योपलब्धिरेव तेन नापरः सम्बन्ध उपलभ्यते । उक्तञ्च  कार्यमपि सम्बव्यते कल्पनयेति । अथ शक्तिरेका सर्वषामित्युच्यते । न शक्तेः शक्तिमतोऽव्यतिरेकादिति प्रतिपादितं । न च शक्तिरपि प्रतिभाति । अदृष्टापि शक्तिः कस्मान्न  परिकल्प्यते इन्द्रियादिवदिति चेत् । तदसत् । तत्रातीन्द्रियत्वस्योपगमादस्माभिरनुपलम्भः । अजाजीपुष्पवदित्यादि
	      वचनात् । न च सामान्यमागमैकसमाधिगम्यं । कार्यव्यतिरेकेण च किमपि रुपादिप्रतिभासस्य कारणमस्ति । तत्किङ् गोलकावस्था  व्यतिरिक्तमथान्यथेति  नात्र विवेकः । तथाहि ।

[2.1.2.2.0,154]

व्यतिरिक्तङ् किमप्यस्ति विशिष्टङ् गोलकन्तथा ।

[2.1.2.2.0,155]

वासनाया विशेषो वा मतभेदाः पृथग्विधाः ।। २२४ ।।

[2.1.2.2.0,156]

यस्य हि वाह्योर्थोऽव्यतिरेकात् कार्यस्य न सिध्यति स किञ्चक्षुरादीनाङ् कार्यव्यतिरेकाद्  व्यतिरिक्तानामनुमानं क्षमते । तस्माद् यथा कथञ्चिदनुमानमनवस्थितप्रमेयमेवतदिति न  तद्द्वारेणोपलम्भः । रूपवत्वेत्वनागम एव । तथा सति ।

[2.1.2.2.0,157]

यदि तेषाम्भवेद् द्रष्टा दृश्येरंश्चक्षुरादयः । अतीन्द्रियत्वोपगमे गतिरन्या न विद्यते ।। २२५ ।।

[2.1.2.2.0,158]

अतीन्द्रियस्यैषैव गतीरूपवत्वेनोपगमात् । न तु सामान्यमेवं केवलस्य दर्शनानभ्युपगमात् । यदि योगिनाङ् केवलं सामान्यमुपलभ्येत(।) न सामान्यं भवेत् । अथ समानाकारा  बुद्धिरुत्पद्यते । तस्या इदन्निवन्धममिति योगिनः पश्यन्ति । नैवम्प्रमाणसिद्धता सामान्यस्य ।  अस्माभिस्तु सामान्यं न दृश्यत एव पृथक् । व्यक्तिव्यङ्ग्यत्वात् सामान्यस्य न केवलग्रहणं  नह्यालोकग्रहणमन्तरेण रूपग्रहः ।

[2.1.2.2.0,159]

तदप्यसत् । रूपं स्पर्शाद्यव्यभिचारीति गृह्यतेऽनुमाने नालोकमन्तरेणापि । यदि तु न  गृह्येत न भवेदेवालोकाद् व्यतिरेकः । नाप्रसिद्धव्यतिरेकम्व्यतिरेकीत्यभ्युपगमार्हं । सामान्यन्तु  न केवलङ् कदाचिदुपलब्धिविषयः । व्यक्तिरूपानुप्रवेशे तु न विद्यत एव । यदि परङ् गौर्गौरिति नाममात्रकं । अथ समानदेशतया न विवेकोपलब्धिः कथं रूपरसादीनान्तेषां  भिन्नेन्द्रियग्राह्यत्वाद् विवेक इति चेत् । अत्र तु पुनरविभागप्रतिपत्तिरत्यन्तसंसर्ग्गात् ।

[2.1.2.2.0,160]

कोयमत्यन्तसंसर्ग्गः किं स्वरूपविमिश्रता । अभेद एव हि प्राप्तो रूपन्तस्यैतदेव यत् ।। २२६ ।।

[2.1.2.2.0,161]

देशाभेदेपि रूपस्य भेदाद् भेदग्रहो न किं । नहि रूपातिरेकेण देशो नाम प्रतीयते ।। २२७ ।।

[2.1.2.2.0,162]

वस्तुव्यतिरेकेण कुतोन्यो देशः वस्तु चेद् भिन्नं देशोपि भिन्न एव कथन्देशाभेदः ।

[2.1.2.2.0,163]

देशाभेदेन भेदश्चेत् तस्य भेदः कुतो भवेत् । तस्य देशान्तरादेव तथा स्यादनवस्थितिः ।। २२८ ।।

[2.1.2.2.0,164]

यतश्च स्वरूपेण न प्रतिभाति खरादिविषाणवत् ।।

[2.1.2.2.0,165]

ज्ञानमात्रार्थकरणेप्ययोग्यमत एव तत् ।तदयोग्यतयाऽरूपं तद्ध्यवस्तुषु लक्षणं ।। ५० ।।

[2.1.2.2.0,166]

यदेव न प्रतिभाति स्वरूपेण ग्राह्याभिमतं स न भवत्यालम्बनप्रत्ययः । स्वाकारार्प्पणार्थान्न  सत्वाच्चक्षुरादिवत्
	      अधिपतिप्रत्ययो भविष्यतीति चेत् । न(।) तत्राप्यन्वयव्यतिरेकाभावात् ।।

[2.1.2.2.0,167]

यथोक्तविपरीतं यत् तत्स्वलक्षणमिष्यते ।

[2.1.2.2.0,168]

यत् पुनः स्वाकारेण प्रतिभासतेऽन्वयव्यतिरेकाम्यामवधृतसामर्थ्यन्तत् परमार्थसत्  स्वलक्षणं स्वेनरूपेण लक्षमाणत्वात् । स्वरूपं लक्षणमस्येति ।

[2.1.2.2.0,169]

न तु स्वरूपेण कथं लक्ष्यलक्षणभावः । न(।) लक्ष्यलक्षणभावस्य काल्पनिकत्वात् ।

[2.1.2.2.0,170]

"एवम्प्रकारा सर्वैव क्रियाकारकसंस्थितिः"

[2.1.2.2.0,171]

इति च वक्ष्यते । स्वरूपमेव लक्षणं युक्तन्नान्यत् । अन्येनान्यस्य परमार्थतो  लक्षयितुमशक्यत्वात् । पररूपेण हि लक्षणम्पररूपताध्यारोप एव न स्वरूपलक्षणन्तत् ।  कथन्तर्हि सामान्यलक्षणं । अव्यक्तिव्यापनात् । सत्यमेतन्न परमार्थतः सामान्यन्नाम ।  स्वरूपमेव तदपि ज्ञानस्य । व्यवहारादेवमुच्यते । अनेकव्यक्तिस्वरूपाध्यारोपेण वर्त्तमानत्वात् तत उत्पत्तेश्च । कथमवस्तुत्वे सति, अनुपलम्भकार्यस्वभावहेतुभेदः । प्रत्यक्षानुमानयोर्विषयभेदाद् भेदः । अनुपलम्भादीनान्तु न विषयभेदः । लिङ्गभेदाद् भेद इति चेत् । ननु  तदेव चोदितन्तदेव परिहार इति कथमेतत् । तथाहि लिङ्गभेद एव न युक्तः । अथ दृश्यते  षड्भेदता तर्हि प्राप्नोति । अथवा द्वौ वस्तुसाधनावेकः प्रतिषेधहेतुरिति वक्ष्यते । कथमवस्तुत्वे  समाने वस्त्ववस्तुविभागः । अत्र परिहारमाह ।

[2.1.2.2.0,172]

सामान्यन्त्रिविधन्तच्च भावाभावोभयाश्रयात् ।। ५१ ।।

[2.1.2.2.0,173]

न परमार्थतो भेदः सर्वत्रावस्तुत्वात् । भावाभावोभयाश्रयत्वेन तु कार्यस्य ज्ञानस्य  भेदात् तत्कारित्वेन स्वभावानुपलब्धिकार्यहेतुभेदः । तथाहि । भावोपादानो विकल्पः  स्वभावहेतोरुदयी । अभावोपादानोऽनुपलब्धेः । उभयोपादानो विकल्पः कार्यहेतोरिति व्यतिरिक्तसाधनः कार्यहेतुः । भावाभावाभ्यां हि व्यतिरेको भवति । व्यतिरिक्तञ्च कारणं साध्यं ।  अथवाऽवस्तुत्वेपि भावाभावोपादानतया भेदमुपादानभेदादाश्रित्य
	      विषयभेदः । भाव एव  द्विविधो व्यतिरिक्तोऽव्यतिरिक्तश्चेति विषयभेदाद् भेदप्रकारस्त्रिविधस्तत्र । (सदसतोः  विषययोरदृश्यानुपलब्धिः) । उभयोपादानभेदोऽदृश्यानुपलब्धिर्विषयः ।।

[2.1.2.2.0,174]

यदि भावाश्रयं ज्ञानम्भावे भावानुबन्धतः ।नोक्तोत्तरत्वाद् दृष्टत्वादतीतादिषु चान्यथा ।। ५२ ।।

[2.1.2.2.0,175]

नहि भावाश्रयं ज्ञानमित्येव भावे भवति । भावविषयत्वं हि भावस्वरूपग्रहणात् । न  च स्वरूपग्राही सामान्यविषयो विकल्पो "वैफल्यादक्षसंहतेः" (२।११०) इत्युक्तं ।

[2.1.2.2.0,176]

अथ भावे सतीत्युच्यते तदासिद्धं । भावमन्तरेणाप्यतीतादिषु दृष्टत्वात् । यदि  सामान्ये तज्ज्ञानम्विशेषे वा(।) नातीतादिविषयता भावस्य स्वरूपेण ग्रृह्यमाणस्यातीतत्वत्यागात् ।  नात्र लोको भावविषयत्वमवगच्छति । भावो नास्ति स्वरूपाभिनिवेशी भवति प्रत्यय इति  भ्रान्तिमात्रकं । उक्तोत्तरत्वादिति च विपर्यये प्रमाणवृत्तिरुपदर्शिता । दृष्टत्वादिति पराभिमतस्य हेतोरनैकान्तिकोद्‌भावनं । यदि तर्ह्यभावेपि विकल्पस्य दृष्टिर्भावेपि तदा तर्हि  भावधर्मता हीयते । एवेत्युभयधर्मता स्यात् तदाह ।

[2.1.2.2.0,177]

भावधर्मत्वहानिश्चेद् भावग्रहणपूर्वकं ।तज्ज्ञानमित्यदोषोयं;

[2.1.2.2.0,178]

तज्ज्ञानमेव  न तत्र किञ्चिदालम्बनं । परोक्षस्य सामान्यस्यामेयत्वात । परोक्षं हि  सामान्यन्तच्च स्वरूपेणाप्रतीयमानङ्कथम्मेयं ।

{2.1.2.2.1}



〈PV 3.53d〉


[2.1.2.2.1,1]

मेयन्त्वेकं स्वलक्षणं ।। ५३ ।।

[2.1.2.2.1,2]

नहि सामान्यन्नाम प्रमेयं । यथाकल्पनमयोगात् । स्वलक्षणमेव परमार्थतः प्रमेयं । तस्यैव सदसत्त्वेनावबोधस्य प्रयोजनत्वात् ।

{2.1.2.2.2}



〈ad PV 3.54〉


[2.1.2.2.2,1]

कुत एतत् ।

[2.1.2.2.2,2]

तस्मादर्थक्रियासिद्धेः सदसत्ताविचारणात् ।

[2.1.2.2.2,3]

अर्थक्रियाकारिणो हि पदार्थस्य सत्त्वासत्त्वाभ्यामर्थिता प्रेक्षावतां । तदवबोधाय च  प्रमाणमन्विष्यते । अन्यथा प्रमाणपरीक्षणमप्रेक्षापूर्वक्रियैव भवेत् । तस्मादर्थक्रियाकारिपदार्थभावाभावविषयीकरणसमर्थमर्थवत्प्रमाणं । तस्मात् द्वाभ्यामपि प्रत्यक्षानुमानभ्यां स्वलक्षणमेव विषयीकर्तव्यं । अन्यथा प्रमाणत्वायोगात् । यदि स्वलक्षणमेव द्वाभ्यामपि विषयीक्रियते एकविषयत्वात् एकमेव मानम्प्रसक्तं । अथैकविषयत्वेपि  सामग्रीभेदात् प्रमाणभेद  एवं सति प्रमेयद्वैविध्यादिति विरुध्यते । उक्तञ्चाचार्येण यस्माल्लक्षणद्वयम्प्रमेयमिति ।
		सामग्रीभेदेन च प्रमाणभेदे चक्षुरादिविज्ञानानामपि भेदः सामग्र्या इति तावन्ति प्रमाणानि  भवेयुः ।

[2.1.2.2.2,4]

ननु प्रमेयभेदेनापि भेदेऽनेकनीलादिप्रमेयत्वादनन्तप्रमाणप्रसङ्गः । न(।) सर्वेषां  स्वलक्षणत्वस्य भावात् । तद्विषयमेकमेव प्रमाणमेकविषयत्वात् । सामग्रीभेदेपि सत्यक्षजत्वस्य भावात् किन्न सर्वम्प्रत्यक्षमिति चेत्नाक्षजत्वस्यालक्षणत्वात् । तथा च प्रतिपादयिष्यते । तस्मात् प्रमेयद्वैविध्यादेव द्वैविध्यं । अन्यथाऽनन्तप्रमाणता भवेत् । कथम्प्रमेयस्यानन्तता नेति चेत् । नानन्तत्वेपि नीलादित्वे प्रमेयद्वित्वमेव । यतः ।

[2.1.2.2.2,5]

तस्य स्वपररूपाभ्याङ् गतेर्मेयद्वयम्मतं ।। ५४ ।।

[2.1.2.2.2,6]

 स्वरूपप्रतिभासनेन नीलादयोऽनन्तभेदत्वेपि स्वलक्षणमेव स्वेन रूपेण लक्षणात् ।

[2.1.2.2.2,7]

ननु प्रतिपत्तिभेदेनभेदेन पारमार्थिकं स्वलक्षणत्वं । तत्प्रतिपत्यभावेऽन्यप्रतिपत्तिसम्मुखीभावेऽस्वलक्षणत्वात् । तथा तदैवैकमेकस्य स्वलक्षणमपरस्यान्यथा । न च प्रतिप्रतिपत्तृप्रमेयभेदः । अपेक्षाकृतस्य भेदस्य काल्पनिकत्वादपरमार्थता । एकस्य च स्वलक्षणत्वेतरत्वेतदुभयरूपम्प्रमेयान्तरमिति तत्रापरम्प्रमाणमुद्भवेत् । तदेतदसत् ।

[2.1.2.2.2,8]

परमार्थप्रमेयत्वे स्यादनन्तप्रमेयता ।अपेक्षाकृतभेदत्वे परमार्थो न लक्षणम् ।। २२९ ।।

[2.1.2.2.2,9]

अत्रोच्यते ।

[2.1.2.2.2,10]

उपलम्भेन यल्लक्ष्यम्पारमार्थिकमेव तत् ।सत्तोपलम्भ एवेति भावानाम्पारमार्थिकी ।। २३० ।।

[2.1.2.2.2,11]

न हि स्वरूपोपलभ्यमानतामनासाद्य भावाः सत्तामात्मसात्कुर्वन्ति ।

[2.1.2.2.2,12]

ननूपलम्भेन ज्ञाप्यते सत्ता न तु स एव सत्ता । अनुपलभ्यमानस्य शशविषाणादेरसत्त्वात् । विपर्ययादुपलम्भः सत्तेति व्यवस्था ।

[2.1.2.2.2,13]

ननु तत्राप्यसत्त्वेऽनुपलम्भो न त्वनुपलम्भ एवासत्त्वं । नानुपलम्भव्यतिरेकेणासत्त्वमपरं । अनुपलम्भेन यत्प्रतीयते तदसत्त्वमिति चेत् । कोयमनुपलम्भः(।) किमुपलम्भाभावोऽथान्योपलम्भः किम्वा नोपलभ इति विकल्पः । यद्युपलम्भाभावः कथमतः प्रतीतिः । नाभावः  प्रतीतिः । सो ऽप्यभावोन्येनोपलम्भाभावेन प्रत्येय इत्यनवस्था ।

[2.1.2.2.2,14]

ननूपलम्भस्यापर उपलम्भो नास्तीति नोपलम्भभावेन तस्य प्रतीतिर्येनानवस्था भवेत्  परोक्षत्वज्ज्ञानस्य । यदि परोक्षं ज्ञानङ्कथन्तस्य भावः प्रतीयते । यथा च पदार्थस्यानु
		पलम्भादभावप्रतीतिस्तथा ज्ञानस्यापि स्यादिति वैशसतरं । अथ तत्रार्थापत्तिरस्ति । अपरोक्षत्वादर्शस्य तेन न प्रमाणपञ्चकाभावः ।

[2.1.2.2.2,15]

नन्वर्थापत्तिरपि बुद्धिरेव ततो बुद्ध्यन्तरेण बुद्धिः प्रतीयते । ततश्च तत्रापरार्थापत्तिर्नास्तीति प्रमाणपञ्चकाभावादर्थापत्तिबुद्धिर्नास्तीति प्राप्तं । अथ तत्र प्रमेयप्रतिपत्तिरस्तीति पुनरर्थापत्तिरनवस्थानादप्रतिपत्तिः ।

[2.1.2.2.2,16]

ननु प्रतिपत्तिर्दृश्यते । यदि दर्शनमात्रमवलम्ब्यते किमर्थापत्त्या । यथा दृश्यते  तथैवास्तु । अपरोक्षो दृश्यते स तथैवास्तु किमर्थापत्त्या बुद्धिपरिकल्पनया ।

[2.1.2.2.2,17]

नन्वर्थापत्तिरुत्पद्यते । यद्येवमनवस्थानादप्रतिपत्यध्यवसायोपि भवत्येव स कथमनिष्टः
		यदा चोपलभ्यमानताऽपरोक्षता वा बुद्धेस्तदा तदभावप्रतिपत्तावनवस्था ।

[2.1.2.2.2,18]

अथ पदार्थानुपलम्भ एवोपलम्भानुपलम्भः । एवं सत्यनुपलम्भमानोप्युपलम्भोऽस्त्येवेति  प्राप्तं । स एवाभाव इति चेत् । यद्यनुपलम्भोऽभाव उपलम्भोपि भाव इति प्राप्तं । अथान्योपलम्भ एवानुपलम्भः ।

[2.1.2.2.2,19]

तदप्ययुक्क्तं । यदि नामान्योपलम्भस्य नाम कृतङ् कथमन्यो नास्ति । तस्योपलम्भाभावादिति चेत् । दत्तमत्रोत्तरम् । स एवान्यस्योपलम्भोऽन्यत्र न प्रवृत्त इति तदन्यस्यानुपलम्भः । यदिनामान्यत्र न प्रवृत्तस्तथापि तस्याभाव इति कुतः । अथोपलब्धिलक्षणप्राप्तस्याभाव एव । अन्यथा तत्रापि प्रवर्त्तेत तस्यापि तद्वदेवोपलभ्यमानत्वात् । न  चोपलभ्यते । तस्यानुपलम्भः केन प्रतिपन्नोऽभावलक्षण इति सैवानवस्था । प्रतिनियताकारोपलम्भादिति चेत् । ननु किमियमर्थापत्तिः(।) तथेति चेत् । अनवस्थोक्ता । प्रतिनियताकारोपलम्भ एव उपलम्भाभावोऽपरस्येति चेत् । एवन्तर्हि नाभावो नाम कश्चिदन्यत्रापरभावादतोऽपरो योऽभावोऽन्यापेक्षया स्वापेक्षमभाव इति । तच्च रूपम्प्रतिनियतमुपलभ्यमानतायामेव । तत उपलम्भः सत्तोच्यते ।

[2.1.2.2.2,20]

ननु प्रतिनियतत्वे उपलभ्यमानताप्रतिनियमो न तु स एव प्रतिनियमः । नन्वनुपलभ्यमानतायाङ् कथम्प्रतिनियम इति बुद्धिरुपलभ्यमानताप्रसादादेव । तस्मादुपलभ्यमानतैव सत्ता ।

[2.1.2.2.2,21]

अथ नोपलभे इति विकल्प एवानुपलम्भः । तदपि नानोपलभे इति विकल्पोनुपलब्धिमेवानुसरति । सा चानुपलब्धिविंचारिता । तस्मादुपलब्धिः सत्तेति । उपलभ्यमानतैव  प्रमेयतत्त्वं । यदि तर्हि तदेव परमार्थसत्त्वन्न कस्यचिदन्यथा भवेत् । नैतदन्यथा भवति ।  पुरुषान्तरापेक्षयापि तत्तथैव भवति नीलादिवदेव । परोक्षतया कथन्तदेव तत्प्रतीयत इति चेत् ।  तेनैव रूपेण परोक्षतयापि प्रतीयमानन्तत् । यदि तु न केनचित् तथा प्रतीयते नापि प्रत्येष्यते  वृथा तदनुमानं । तदाऽप्रतीयमानङ् कथन्तथेति चेत् । अन्यथापि तद् भवति तदेवेति  कुतः । उपलब्धेरभावादन्यथेति चेत् । ननूपलब्धरेभावादभाव एव । नन्वभावेप्यनुपलब्धिः  स्यात् कथमभावः । ननु भावे प्रमाणभावे सत्येवम्वाच्यं स्यात् । अनुमानम्प्रमाणमिति  चेत् । तदपि दृष्टमेव रूपमनुसरति । पश्चाद्दर्शनात्कथम्पूर्वन्दृश्यमानता । यदि दृश्यमानता नास्ति कथं सत्त्वं । पश्चादुपलम्भादिति चेत् । पश्चादेव सत्त्वमस्तु कथम्पूर्व्वं ।

[2.1.2.2.2,22]

ननु पूर्वमविद्यमानङ् कथम्पश्चादुपलभ्यते । उपलभ्यमानतया प्रतीतेरुपलभ्यमानतया प्रतीतेरुपलब्धमन्यथान्यथेति चेत् । अन्यदापि तद्‌रूपेणैवाध्यवसीयत इति नान्यथासत्त्वम्(।) अन्यथा प्रतिपत्तुमशक्यत्वात् । अनुमानञ्च भाविसत्तायाम्प्रमाणमिति प्रतिपादयिष्यते । कथन्तर्हि मेयान्तरं । तस्यैव पररूपेण प्रतीतेः । तथा प्रतीयमानन्दृष्टान्तसाधारणेन रूपेण मेयान्तरं । प्रतिपत्तिभेदेन तद्रूपारोपान्न परमार्थतः । एवन्तर्ह्यपेक्षाकृतत्वान्न  परमार्थता । सत्यमवस्तुसामान्यमिति प्रतिपादितमेव नेदमपूर्वमुच्यते । वस्तुसम्वादद्वारेण  व्यवहारिभिरलक्षितनानात्वैर्वस्त्विति व्यवह्रियते । तेन तदपेक्षयेदमुच्यते प्रमेयद्वैविध्यं ।  व्यवहारिभिरलक्षितनानात्वैर्वस्त्विति व्यवह्रियते । तेन तदपेक्षयेदमुच्यते प्रमेयद्वैविध्यं ।  अथोभयरूपत्वादुभयग्राहिप्रमाणान्तरम्भवेदिति मतिः ।

[2.1.2.2.2,23]

तदयुक्तं । उभयरूपतयैकेन प्रतिपत्तुमशक्यत्वात् । प्रतिपत्तौ वा प्रमाणद्वयमेवतत् । प्रतित्तिभेदे एव भेदात् । अथवा प्रतिपत्तिभेदादपारमार्थिकमेव लक्षणमिति नो  भयरूपताप्रसङ्गः । नीलादितैव हि पदार्थस्वभावः । सा च नापेक्षाभेदाद् भेदवती ।  कथन्तर्हि पारमार्थिकप्रमेयाभावात्प्रमाणत्वं ।

[2.1.2.2.2,24]

अत्रोच्यते ।

[2.1.2.2.2,25]

भेदः कल्पितरूपत्वात् स एवापारमार्थिकः ।वस्तुरूपन्तु यत्प्राप्यम्परमाथतरन्न तत् ।। २३१ ।।</div><div label="2.1.2.3" level="4" n="3" xml:id="pva__pratyakṣa__anumānacintā">

〈३. अनुमानचिन्ता〉


{2.1.2.3.1}



〈(१) अनुमानसिद्धिः〉


[2.1.2.3.1,1]

कथन्तर्हि परमार्थस्य विषयीकरणाद् भेदः । स्वरूपसाक्षात्करणे हि प्रत्यक्षतैव भवेत् ।  तदसंस्पर्शे कथन्तद्विषयता । अत्रोच्यते ।

[2.1.2.3.1,2]

अयथाभिनिवेशेन द्वितीया भ्रान्तिरिष्यते ।

[2.1.2.3.1,3]

यथासावर्थ इदानीमिह कारणभेदतः भिन्नस्तथासावभिनिवेशो न भवतीति अयथाभिनिवेशिनी भ्रान्तिरेव । पूर्वदृष्टार्थजनितवासनाप्रबोधबलभावित्वादवस्तुसंस्पशोपितदध्यवसायात् । यदि तर्हि वस्तुसंस्पर्शाभावः प्रमाणमेव भवति । अविसम्वादात् प्रमाणमेवेति  चेत् । स एव विसम्वादोन्यगतावन्यप्राप्तेर्न्न स्यात् । तदाह ।

[2.1.2.3.1,4]

गतिश्चेत् पररूपेण न च भ्रान्तेः प्रमाणता ।। ५५ ।।

[2.1.2.3.1,5]

यदि पररूपेण गतिः कथन्तस्य गतिः पररूपस्यैवासौ गतिः । तत्रान्यस्य भ्रान्तौ भ्रान्तिरेव,
		भ्रान्तिश्च न प्रमाणता । परिहारः ।

[2.1.2.3.1,6]

अभिप्रायाविसम्वादादपि भ्रान्तेः प्रमाणता ।गतिरप्यन्यथा दृष्टा; पक्षश्चायङ् कृतोत्तरः ।। ५६ ।।

[2.1.2.3.1,7]

अन्यत्रापि यथाभिनिवेशः  कथमवगन्तव्यः । अभिप्रायाविसम्वादादेव । स चात्रास्तीति नायथार्थाभिनिवेशः । इदन्तु वासनाबलाज्ज्ञानम्प्रतिभासभेदतो भेद इति नैवम्व्यवहारिणो विदन्ति । व्याख्यातृप्रतीतिरेवेयं । स एवाभिप्रायः कथमन्यदर्शनादिति चेत् । न  विकल्पानाम्वस्तुप्रतिनियमाभावात् । अनादिवासनासामर्थ्यमेवैतत् । ततः कथमपरिच्छिन्नतत्त्वस्तत्र प्रवर्त्तत इति न चोद्यमेतत् । दृष्टे च नानुपपत्तिसम्भवः । प्रत्यक्षेपि कथम्प्रवर्त्तते ।  तत्रापि नैव प्राप्तव्यरूपपरिच्छेदः । सन्निहितमात्रस्य परिच्छेदात् । प्रत्युत (किन्त्वर्थे) प्रत्यक्षमे  वा प्रवर्त्तकं सन्निहितमात्रस्य परिप्राप्तेः । तत्रापि तदेकत्वाध्यवसायादेव वृत्तिर्भाविनि वस्तुनि ।  ततोनुमानेप्येवमेव वृत्तिः कथमसमानतयेक्ष्यते । अथ प्रत्यक्षमेकत्वाध्यवासायरूपन्न भवति  परिच्छेदकमेव सन्निहितस्य । एकत्वाध्यवसायस्तु तदुत्तरकालन्न विना विकल्पेन । तदसत् ।

[2.1.2.3.1,8]

अनुमानेन सुतरां स्वरूपस्य परिग्रहात् ।विकल्पान्तरमध्यासीद् ग्रहणे सन्निधावतः ।। २३२ ।।

[2.1.2.3.1,9]

यथैव हि प्रत्यक्षसन्निहितरूपादिमात्रग्राहि विकल्पान्तरेणैकत्वाध्यासे सति प्रवर्त्तकन्तथाऽनुमानं सुतरां स्वरूपस्य सन्निहिततरस्य ग्राहकमिति । तत्रापि विकल्पान्तरेणैव भाव्यध्यवसायात् प्रवर्त्तकत्वं ।

[2.1.2.3.1,10]

अथ स्वरूपेणैवानुनानमध्यवसायरूपत्वात् प्रवर्त्तकमवस्तुसंस्पर्शि चेत् प्रमाणं ।  प्रत्यक्षस्य तु वस्तुसंस्पर्शितया प्रमाणता । तदप्यसत् ।

[2.1.2.3.1,11]

वस्तुसंस्पर्शमात्रेण न प्रत्यक्षं प्रवर्त्तकं ।भाव्येकाध्यवसायस्तु प्रत्यक्षस्य न विद्यते ।। २३३ ।।

[2.1.2.3.1,12]

येन रूपेण वस्तुसंस्पर्शो न तेन रूपेण प्रमाणं । प्रवर्त्तकत्वाभावात् । अथ तदेव  रूपम्विकल्पजनने यत् प्रवर्त्तकं ।

[2.1.2.3.1,13]

अथ किम्विकल्पस्य प्रवर्त्तकत्वमस्ति येन तद्‌द्वारेण प्रत्यक्षस्य प्रवर्त्तकता । तद्धि स्वयमप्रवर्त्तकं । अप्रवर्त्तकविकल्पजननेन प्रवर्त्तकमिति केयम्वाचो युक्तिः ।

[2.1.2.3.1,14]

प्रवर्त्तको विकल्पश्चेदवस्तुग्रहणे कथं ।तथापि वर्त्तयत्येतदनुमानेन किम्मतम् ।। २३४ ।।

[2.1.2.3.1,15]

यदि हि विकल्पजननद्वारेण प्रत्यक्षम्प्रवर्त्तकं । आयातन्तर्हि विकल्पस्य प्रवर्त्तकत्वात्  प्रमाणत्वं । तथासत्यनुमानस्य प्रामाण्यमव्याहतमेव । अनुमानस्यावस्तुग्रहणादप्रामाण्यमप्रवर्त्तकत्वादिति चेत् । कथन्तर्हि विकल्पस्य प्रत्यक्षोत्तरकालभाविनः । तत्र प्रत्यक्षस्य वस्तुग्रहणात् । न विकल्पे भाविनि तस्याप्रवृत्तेः । तत्सन्ताने प्रवृत्तत्वात्प्रवृत्तिरिति चेत् । कथम्  प्रथमक्षणस्य सन्तानता । न चान्यत्र वृत्तमन्यत्र वृत्तम्भवति । तथा चेदनुमानमपि स्वरूपे  बृत्तमर्थेपि वृत्तमेव भवेत् । उपचारमात्रमेतन्न परमार्थसत्येपि नोत्तरं । प्रत्यक्षमपि एकत्रवृत्तमन्यत्रापि वृत्तमिति नोपचारादेतदन्यत् । प्रत्यक्षन्तज्जातीये वृत्तमनुमानन्तु तत्रापि नेति  व्याहतं । विकल्पस्य प्रत्यक्षोत्तरकालभाविनस्तज्जातीये वृत्यभावात् । तत्र प्रत्यक्षस्य  वृत्तिरिति परिहारेऽनुमानेप्येतदिति समानमेतत् । अनुमानविषयतज्जातीये प्रत्यक्षवृत्तेः ।  महानसदहने हि प्रत्यक्षम्प्रवृत्तमेव । अनुमानविषयेतत्रास्तीति चेत् । सर्व्वं समानं । तथा हि ।

[2.1.2.3.1,16]

यथानुमानविषये न प्रत्यक्षप्रवर्त्तनं ।तथा विकल्पस्य न किम्प्रत्यक्षोत्तरभाविनः ।। २३५ ।।

[2.1.2.3.1,17]

अन्यव्यक्तिप्रवृत्तञ्चेत् प्रत्यक्षमनुमानकृत् ।अन्यरूपे न वृत्तङ् किम्प्रत्यक्षन्तद्विकल्पकृत् ।। २३६ ।।

[2.1.2.3.1,18]

एकत्वाध्यवसायस्तु समान उभयोरपि ।सामान्यमुभयत्रापि गृह्यते प्राप्य वस्तुनः ।। २३७ ।।

[2.1.2.3.1,19]

वह्नेरादिक्षणस्तत्र विकल्पस्याक्षगोचरः ।नन्वन्यस्य ग्रहेऽन्यस्य ग्रहो नेति निवेदितं ।। २३८ ।।

[2.1.2.3.1,20]

तत्सम्बन्धिग्रहे तस्य ग्रहणं यदि सम्मतं ।अनुमानेपि सर्व्वत्र सम्बन्धिग्रहणं समम् २३९ ।।

[2.1.2.3.1,21]

विकल्प्येऽकारणन्दृश्यमनुमानेपि कार्यदृक् ।

[2.1.2.3.1,22]

यथा विकल्पस्य प्रत्यक्षोत्तरकालभाविनो विषयप्रत्यक्षमप्रवृत्तमपि तत्कारणे वृत्तम्विकल्पस्य प्रवृर्त्तकत्वप्रामाण्यम्विदधाति । तथाऽनुमानविषयेऽप्रवृत्तमपि तत्कार्यं प्रवृत्तमनुमानस्यापि  प्रामाण्यम्विदधातु । सम्बन्धविशेषात् । कार्यकारणसम्बन्ध उभयत्र समानः । प्रत्युत्कारणात् कार्यगतिरनैकान्तिकीति प्रत्यक्षमेवाप्रमाणम्भवेन्नानुमानं ।

[2.1.2.3.1,23]

अथ प्रत्यक्षत्वादनैकान्तिकोद्भावनमयुक्तं ।

[2.1.2.3.1,24]

ननु यत्र प्रत्यक्षता सन्निहितमात्रके न तत्रानैकान्तिकतोद्भाव्यते । भाविनि तु न  प्रत्यक्षमेतत् । तज्जातीये प्रत्यक्षन्तत्रापि प्रत्यक्षमेवेत्यप्यचोद्यं । तज्जातीयताऽनुमानविषयेपि  प्रत्यक्षविषयः । तत्र वृत्तम्प्रत्यक्षमिह तु प्रवर्त्तत इति विशेषः । तत्र व्यक्त्यन्तरे वृत्तमिह  तत्रैवेत्यसामान्यविषयता प्रत्यक्षस्य । न(।) भाविभूतयोरेकत्वाभावात् । अप्रत्यक्षत्वाच्च  सामान्यविषयता समानैव । कथम्वा तज्जातीयता भाविविषयेण नादृष्टस्यावगम्यते । अन्यत्र  तथाग्रहणादेतदिति चेत् । व्यक्त्यन्तरसाधारणतैव तर्हि सर्वत्र सामान्यङ् गम्यते न विशेषः  प्रत्यक्षानुमानयोः । अथावश्यम्भाविता भाविनस्तेन नानैकान्तिकता । यत्र कारणन्तत्रावश्यम्भाविता यत्र कार्यन्तत्र सुतरामेवावश्यम्भाविता । अवश्यम्भाविनि च कार्यकारणत्वमेवेति  प्रतिपादितं । तस्मान्न भाविनि प्रवर्त्त्ये प्राप्ये प्रत्यक्षानुमानयोर्विशेषः ।

[2.1.2.3.1,25]

अथ प्रत्यक्षन्तावाद् वस्तुसंस्पशे तेन प्रमाणन्नानुमानमिति चेत् । तदप्यसत् । प्राप्यविषयताभावे भ्रान्तस्याभ्रान्तस्य च न विशेषः । अथ भावाभावाभ्याम्विशेष इति चेत् । न ।  सम्वादमन्तरेण तस्यवार्थभावेतरत्वस्याधिगन्तुमशक्यत्वात् । अथ प्रत्यक्षे नरान्तरसम्वादादसम्वादेपि वस्तुविषयता । तदप्यनुमानगम्यमेवेति न विशेषः । तस्मादभिप्रेतार्थाविसम्वादात् प्रमाणान्न वस्तुग्रहणमुपयोगि । अन्यथा प्रत्यक्षमप्रमाणमेव भवेत् ।

[2.1.2.3.1,26]

तत्रैव व्याख्यायते । "अन्यथापि गतिदृष्टा" । भान्तापि गतिदृष्टा अथवा गतिः  पादविहरणन्तदन्यथापि पररूपेण प्रतिपत्तावपि दृष्टा । कथम्प्राप्तिः । सद्भावादर्थस्य । यस्य  सद्भावः स प्राप्यते । तथाहि । समर्थकारे हस्तपरामर्शतोपि प्राप्तिदर्शनं । नियता  कथमिति चेत् । सम्बन्धबलादेव । अस्तित्वमपि सम्बन्धिसद्भावादेव । कथं सम्बन्धिता  गतिः । प्रत्यक्षेपि कथम्भाविसम्बन्धिता गतिः । एवमेव दृष्टत्वादिति चेत् । समानमुभयत्रापीत्यविवादः । अत तदेव प्रत्यक्षन्तत्र प्रमाणन्तद्विकल्पजननादिति चेत् । अनुमानजननादपि तदेव पूर्व्वकम्प्रत्यक्षं किन्नेष्यते । अतीतत्वात्तस्येति चेत् । विकल्पोदयकालेपि  प्रत्यक्षमतीतमेव । नहि कार्यकारणयोः समानकालतेति प्रतिपादयिष्यते । अथ विकल्पसमानकालमपि प्रबन्धेन प्रत्यक्षमास्त एवेति विशेषः । नोत्तरप्रत्यक्षक्षणानामप्रमाणत्वात् ।  अथोत्तरेषामपि प्रमाणताऽन्यथा प्रबन्धस्य भाविनोऽपरिनिश्चियात् पूर्वेषान्तर्ह्यप्रमाणता ।  प्राप्यविषयत्वाऽभावात् । पूर्वरेव निश्चयजनने उत्तेरषामप्रमाणता भवेत् । सन्देहे हि न  निश्चित्यानिश्चये वा न सन्देहः । निश्चयेतरयोरेकविषयत्वायोगात् । अथ पूर्वेषामप्रमाणतैव
		
		तथा सति न प्रवर्त्तत इति कस्यचित् प्रामाण्यं पश्यामि तावत् किमत्र प्राप्तिरुत नेति  प्रवृत्तावनुमानेपि समानमेतत् । तस्माद् गतिरपि प्रत्यक्षाभिमताऽन्यथा दृष्टा पररूपेणैव ।  न काचित् प्रवृत्तिविषये स्वरूपेण गतिः । अन्यत्र तु वस्तुरूपे स्वरूपे वा गतिरुभयोरपीति  भाविवस्तुभि को विशेषः । कथन्तर्हि प्रत्यक्षानुमानयोर्विषयभदः । स्पष्टेऽस्पष्टमध्यारोप्यतेऽस्पष्टे च स्पष्टमिति । अथवाऽन्यथा ।

[2.1.2.3.1,27]

यत्र भाविगतिस्तत्रानुमानम्मानमिष्यते ।वर्त्तमानेतिमात्रेण  वृत्तावध्यक्षमानता ।। २४० ।।

[2.1.2.3.1,28]

यत्रात्यन्ताभ्यासादविकल्पयतोपि प्रवर्त्तनन्तत्र प्रत्यक्षम्प्रमाणं । अन्यथा विकल्पस्य  प्रमाणान्तरता प्राप्ता (।)यदि यत्र विकल्पस्तत्रैव प्रत्यक्षम्प्रवर्त्तकम्प्रमाणञ्चेति ।

[2.1.2.3.1,29]

अथ प्रत्यक्षमेव प्रमाणन्न विकल्पो गृहीतग्रहणादिति चेत् । विचारितमेतद् यथा गृहीतग्राहिता नास्ति । पुनरप्युच्यते । तथा हि ।

[2.1.2.3.1,30]

नोपयोगो विकल्पस्य प्रवृत्तौ यदि तेन किं ।उपयोगो विकल्पस्य प्रवृत्तौ चेत् प्रमा न किम् ।। २४१ ।।

[2.1.2.3.1,31]

यदि विकल्पस्यानुपयोगितैव कथमसौ सहायतयेष्यते प्रत्यक्षस्य । न खलु निरुपयोगिनापि सहायेन कस्यचिदर्थिता । अथ तेन विना न प्रवर्त्तनं । प्रत्यक्षमप्रमाणम्भवेत् । तेनापि  विना न प्रवर्त्तत इति चेत् । उभयन्तर्हि प्रमाणम्प्रसक्तं । अथाप्रमाणविकल्पः । पदार्थरूपासंस्पर्शात् । प्रत्यक्षमप्यप्रमाणम्प्राप्यरूपासंस्पर्शादित्युक्तमिदानीमेव । तस्मात् ।

[2.1.2.3.1,32]

अन्वयव्यतिरेकाभ्याम्विकल्पस्य प्रवर्त्तने ।यदि कारणता नास्ति तदा स्यादप्रमाणता ।। २४२ ।।

[2.1.2.3.1,33]

प्रत्यक्षात्परतो वृत्तिर्विकल्पस्य प्रवर्त्तने ।शक्तिश्चेद् व्यवधानन प्रत्यक्षस्याप्रमाणता ।। २४३ ।।

[2.1.2.3.1,34]

अथ व्यवहितस्याप्यप्रमाणता तथा सति चक्षुरादीनामपि प्रवर्त्तकत्वे प्रमाणता स्यात् ।  अज्ञानत्वान्नेति चेत् । समनन्तरप्रत्ययस्य स्यात् । अन्यविषयत्वात्तस्य नेति चेत् । समानविषयत्वे स्यात् । भवत्येवेति चेत् । न । तत्र प्रवर्त्त्येऽज्ञानत्वात् । नहि प्रवर्त्त्यविषयत्वम्पूर्वक्षणग्राहिणः प्रत्यक्षस्यास्ति तस्मादनन्तरत्वात् प्रमाणाम्विकल्प एव स्यात् । अथापि प्रवृत्तिविषयो प्रत्यक्षम्प्रवर्त्तेत प्रतिभासमात्रेण । तथापि प्रमाणम्विकल्पः । गृहीतग्राहित्वे कथमप्रमाणमिति चेत् । प्रवर्त्तकत्वात् । यथा स्वभावानुमानं । नहि प्रतिभासमात्रेण प्रत्यक्षम्प्रमाणं । क्षणिकत्वेपि प्रत्यक्षग्राह्यता स्यात् । भवत्येवेति चेत् । क्षणिकग्राहकमनुमानन्न  प्रमाणम्भवेत् । गृहीतग्राहित्वात् । अथ व्यवहारसाधनात् प्रमाणम्विकल्पोपि तथेति समानम्भवेत् । तस्मात् प्रत्यक्षविषयप्रवर्त्तकत्वेपि स्पष्टास्पष्टभेदात् प्रमाणद्वितयमेव । तत्पररूपेणापि गतिरविसम्बादात् प्रमाणमेव । यथा चाविसम्बादेपि न वस्तुस्वरूपग्रहणन्तथा प्रतिपादितमेव । अविसम्वादात् प्रमाणत्वेपि भ्रान्ततान्दर्शयति ।

[2.1.2.3.1,35]

मणिप्रदीपप्रभयोर्मणिबुद्ध्याभिधावतः (।)मिथ्याज्ञानविशेषेपि विशेषोर्थक्रियाम्प्रति ।। ५७ ।।

[2.1.2.3.1,36]

यथा तथाऽयथार्थत्वेप्यनुमानतदाभयोः (।)अर्थक्रियानुरोधेन प्रमाणत्वम्व्यवस्थितं ।। ५८ ।।

[2.1.2.3.1,37]

मणिप्रभायां कुञ्चिकाविवरविहितमणिसंस्थानविशेषायाम्मणिविशेषमनाश्रितायां ।

[2.1.2.3.1,38]

प्रदीपप्रभायाञ्च सरसिरुहरागमणिभ्रान्तिः परस्परन्न विशिष्यते । अथ च मणिप्राप्तिकृतोऽस्त्येव कस्याश्चिद् विशेषः । तद्वद् अनुमानतदाभासयोरपि तत एव प्रमाणेतरते ।  अदृष्टेपि मणौ प्रदीपप्रभाप्तं मण्यध्यवसायी प्रवर्त्तमान उपलब्ध एव । न च भ्रान्तिरिति  समानता सर्वत्र सामग्रीविशेषतो विशेषात् । नहि ज्ञानत्वात् सकलम्भ्रान्तमितरथा वा ।  तस्माद् भ्रान्तमपि प्रमाणमविसम्वादात् । सामग्रीविशेषाद् विशेषवत् । भ्रान्त्यध्यवसितता  भ्रान्तिरपि सम्बद्धपदार्थजनिता प्रमाणोदयनिबन्धनं भवति समीहितप्राप्तिहेतुः । प्रत्यक्षोदय  निबन्धनानुमानज्ञानवत् । न ह्यनुमानम्प्रत्यक्षोदयमन्तरेण प्रमाण । न च प्रत्यक्षमनुमानोदयम्विनेति प्रतिपादितं । तथा हि ।

[2.1.2.3.1,39]

विनाऽनुमानम्प्रत्यक्षन्न प्रवर्त्तकमादितः ।तथाऽनुमानम्प्रत्यक्षम्विनेति प्रतिपादितं ।। २४४ ।।

[2.1.2.3.1,40]

विशेषस्त्वयमेवात्र क्वचित् पूर्व्वङ् क्वचित्परं ।अनुमानात्   परन्नाक्षन्नाक्षात् पूर्व्वानुमेष्यते ।। २४५ ।।

[2.1.2.3.1,41]

अथापि स्यात् । प्रत्यक्षमन्तरेणानुमानं प्रवर्त्ततेऽनुमानन्तु विनापि प्रत्यक्षमिति विशेषादनुमानम्प्रत्यक्षेणासमानं ।

[2.1.2.3.1,42]

तदप्यसत् ।

[2.1.2.3.1,43]

प्रत्यक्षमनुमानेन विना मानं स्ववेदने ।व्यवहारस्तथा नास्ति प्रमाणत्वेपि किम्भवेत् ।। २४६ ।।

[2.1.2.3.1,44]

स्वसम्वेदनमात्रे च प्रत्यक्षेऽर्थाप्रसिद्धितः ।भेदस्य च न किञ्चित् स्यादद्वैतमवशिष्यते ।। २४७ ।।

[2.1.2.3.1,45]

तस्मादर्थस्य भेदस्य नाध्यक्षसाधकम्विना ।अनुमानन्ततस्तस्य प्रमात्वन्नानुमाम्विना ।। २४८ ।।

[2.1.2.3.1,46]

अथापि स्यात्(।) प्रत्यक्षमनुमानमपेक्षैव भेदेऽर्थे च प्रवर्त्तत । अनुमानन्तु प्रत्यक्षम्बिनापि(।) तथा हि(।) धमादग्न्यनुमानम्प्रत्यक्षमनपेक्षैवोत्तरकालभावि । तत एव  तस्यार्थस्य प्राप्तेः । नैतदस्ति ।

[2.1.2.3.1,47]

नहि देशविशिष्टत्वम्प्रत्यक्षेण विनेक्ष्यते ।अनुमानम्पुनर्देशाविशेषेणाग्निसम्विदे ।। २४९ ।।

[2.1.2.3.1,48]

कुडयादिव्यवहितो वह्निर्न प्रतिनियतदेशतया प्रत्येतुं शक्योऽनुमानेन । कुड्‌यात्  परदेशे क्वापि वह्निरिति सामान्येनानुमाने प्रत्यक्षात् प्रतिनियतदेशुपरिग्रहः । न चाप्रतिनियतदेशस्य हुतभुजो जन्मप्राप्तिः । मणिप्रभायामपि मणिज्ञानस्य प्रतिनियतदेशापरिग्रह एव  दोषः । न च सन्देहविपर्यययोः । प्रतिनियतपदार्थाप्रापकत्वेन विशेषः । अथापि स्यात् ।  विपर्ययप्रत्ययोऽन्यत्र प्रवर्त्तकत्वादप्रमाणं । सन्देहस्तु कदाचित् तत्रापि प्रवर्त्तयतीति भवेत्  प्रमाणं । तदसत् ।

[2.1.2.3.1,49]

उभयांगावलम्बी हि संशयो न प्रवर्त्तकः । विपर्यासो विपर्यासात् प्रवर्त्तयति देहिनः ।। २५० ।।

[2.1.2.3.1,50]

संशयो हि विपर्यासादधमः । उमयांशमवलम्बमानो दोलायमानचेतसः कथम्प्रवर्त्तकः । ततोसौ दोलायमानता प्रत्यक्षादपैति । विपर्यासोपि मणिप्रभायाम्मणिज्ञानलक्षणोऽनुमानात् पश्चाद्भाविन इति नानुमान्तरात् मणिप्रभायां मणिज्ञानस्य विशेषः प्रमाणत्वेन ।  किन्तु प्रमाणमिति चेत् ।

[2.1.2.3.1,51]

प्रत्यक्षमेव तन्मानङ् कथम्भ्रान्तन्तथैव तत् ।सम्वादेन प्रमाणत्वं क्वोपयोगि भ्रमेतरत् ।। २५१ ।।

[2.1.2.3.1,52]

"प्रमाणमविसम्वादि ज्ञानं" (१।१)
		इति लक्षणसामान्येन (।) तद्‌भ्रमे सत्यन्यथा  वेति क्वेदमुपयोगवत् । ननु भ्रान्तत्वे सत्यविसम्बादोपि भवेन्नान्यथा । नैतदपि सत्यं ।

[2.1.2.3.1,53]

अभ्रान्तिरविसम्वादात् कालदेशनरान्तरे ।न भ्रान्तेरविसम्वादोऽभ्रान्तेरेवाप्रसिद्धितः ।। २५२ ।।

[2.1.2.3.1,54]

इदम्भ्रान्तमिदमन्यथेति नाविसम्वादनमन्तरेण । अथाबाधितत्वादभ्रान्तिरिति चेत् ।  न (।) अविसम्बादस्यैव तथाभिधानात् । विसम्वादेहि सति सर्व्वो विभ्रम एव (।) अवाधितत्वेपि सैव बाधेति चेत् । अविसम्वाद एव तर्हि तस्याबाधितत्वमित्यविसम्वादादेवाभ्रान्तिरिति सिद्धं । अविसम्वादेपि भ्रान्तिरेवानुमानमित्यपि न मी मां स क स्य मतं । लो  का यत स्यापि न मतं । भ्रान्तेस्सर्व्वस्याप्रमाणत्वेनोपगमात् ।

[2.1.2.3.1,55]

यदि तर्हि भ्रान्तमपि प्रत्यक्षम्प्राणङ् को विशेषः प्रत्यक्षानुमानयोः(।) प्रतिभासभेदादिति  वक्ष्यते । भ्रान्तत्वेपि प्रतिभासभेदोऽनुमानाभासतैमिरिकज्ञानयोरिव ।

[2.1.2.3.1,56]

अभ्रान्तमेव सकलं ज्ञानं मानं न विभ्रमः ।विभ्रमाविभ्रमत्वस्य विशेषः क इवेक्ष्यते ।। २५३ ।।

[2.1.2.3.1,57]

विभ्रमोहि स्वरूपासंस्पर्श एव(।)स च प्रमाणस्य सकलस्य समानः । यथैवानुमानस्य  प्राप्यरूपासंस्पर्शस्तथा प्रत्यक्षस्यापीति विशेषः । तस्मान्मणिप्रभायामपि मणिज्ञानम्प्रत्यक्षमेव ।  (भाविनि विषये) भाव्यनुमानं प्रमाणमिति चेत् । इतरत्रापि प्रत्यक्षे समानमेतत् । तत्र नास्ति  प्रमाणान्तरत्वाभिमानो मणिज्ञाने त्वस्त्येवेति चेत् । नात्यन्ताभ्यासतो मणिज्ञानेपि नास्ति  प्रमाणान्तरत्वाभिमान इति समानं । ननु भ्रान्त्यभिमानः प्रभामणिज्ञाने न तु स्तम्भादिज्ञाने ।  अत्रोच्यते ।

[2.1.2.3.1,58]

परमार्थसमानत्वेऽभिमानादप्रमाणकात् ।विशेषस्य न सत्त्यत्वम्प्रमाणद्वयमेव तत् ।। २५४ ।।

[2.1.2.3.1,59]

सर्वत्र प्रत्यक्षानुमाने च प्रमाणान्तरमस्त्यभिमानस्तु नास्तीति नैतावता वस्तुभेदः ।  अप्रमाणकाभिमानस्य यथा कथञ्चिद् भाव इति न तत्सदसत्तयोर्विशेषः । तस्मात् ।

[2.1.2.3.1,60]

प्रत्यक्षमेव तज्ज्ञानमनुमानमथापि वा ।मणिप्रभामणिज्ञानमिति तत्त्वविनिश्चयः ।। २५५ ।।

[2.1.2.3.1,61]

अथ मणिस्वरूपस्याग्रहणात् कथम्प्रत्यक्षता । स्तम्भादौ तु यदि नाम भाविस्वरूपाग्रहणन्तत्स्वरूपग्रहणन्तु तत्कालभावि विद्यत एव । तदसत् । तथाहि ।

[2.1.2.3.1,62]

भावि रूपाग्रहेऽन्यस्य ज्ञानज्ञेयस्य तद्‌ग्रहः ।समान एवोभयथा प्राप्तिस्तु प्रतिबन्धतः ।। २५६ ।।

[2.1.2.3.1,63]

प्राप्यरूपस्य भेदग्रहः । तदपरस्य स्वरूपस्य वा भवतु परिग्रहः पररूपस्य वेति न विशेषः ।

[2.1.2.3.1,64]

मणिप्रतिभासस्तु मणौ मणिप्रभायाञ्च समान एव । तत्र क्वचिद् देशभ्रान्तिः क्वचित् स्वरूपभ्रान्तिः क्वचिदुभयं क्वचिदनुभयं । मणिप्रभायां मणिज्ञानस्य देशभ्रान्तिर्मणावेव प्राप्यस्वरूपभ्रान्तिः । सामान्यानुमानस्योभयभ्रान्तिः । स्वसम्वेदनस्य नोभयथापीति प्रकारः ।

[2.1.2.3.1,65]

ततो यदुक्तं (।) "या गतिः साम्यरूपेणैव यथा प्रत्यक्षा गतिः ।"

[2.1.2.3.1,66]

"यत्प्रमाणन्तदभ्रान्तं यथा प्रत्यक्षं" (।) तदयुक्तं । प्रत्यक्षापि गतिर्न स्वरूपेण । न  चाभ्रान्तम्प्रत्यक्षमस्ति । स्वरूपे च यथा प्रत्यक्षभ्रान्तम् (।) तथाऽनुमानमप्यन्ये च भ्रान्ताभिमताः प्रत्यया इति न तथा भ्रान्तताप्रतिपादनङ् क्वचिदुपयोगि । एवन्तहि कथम्प्रत्यक्षानुमानयोर्लक्षणभेदः उक्तमत्र (।) स्पष्टेतर प्रतिभासभेदादिति । स एव प्रतिभास भेदस्तथा  कुतो भवति । यस्य स्वतन्त्रङ् ग्रहणन्तस्य स्पष्टप्रतिभासता । यस्यान्यथा तदस्पष्टप्रतिभासमतीन्द्रियं परोक्षं ।

[2.1.2.3.1,67]

एतदेव कथम्भवति येनैवमुच्यते ।

[2.1.2.3.1,68]

बुद्धिर्यत्रार्थसामार्थ्यादन्वयव्यतिरेकिणी ।तस्य स्वतन्त्रङ् ग्रहणमतोऽन्यद्वस्त्वतीन्द्रियं ।। ५९ ।।

[2.1.2.3.1,69]

यस्य हिसाक्षात् प्रतिभासनं स एवार्थोऽनतीन्द्रियःस्वलक्षणं । साक्षात्प्रतिभासश्च बुद्धेरन्वयव्यतिरेकानुविधानेन तदाकाराया जननात् । यत्तु पूर्व्वदर्शनजनितवासनाप्रवोधतोऽवभासबिषयः पूर्वप्रतिपन्नरूपाकारतया निश्चीयते तदतोन्यदतीन्द्रियं । नहि तदेन्द्रियव्यापारः ।  तत्सम्भवी वा साक्षात्करणाकारः साक्षात् प्रतीयते । न च तदाकारव्यतिरेकेणापरा तस्यप्रतीतिः (।) तत् साक्षादेव यस्य च व साक्षात् तस्य नैव प्रतीतिः । अथाक्रमसङ्गत्यभावात्  परोक्षं । स्वरूपेण तर्हि प्रतीयमानमेव परोक्षमक्षव्यापाराभावादिति प्राप्तं । तदेतदनभिमतं ।

[2.1.2.3.1,70]

तस्मात् परोक्षविषयः प्रत्ययो यद्यवस्तुदृक (।)प्रतीतस्या परोक्षत्वात् परोक्षो विषयः कथं ।। २५७ ।।

[2.1.2.3.1,71]

यदि प्रतीयते न परोक्षः (।) न च वस्त्वसंस्पर्शने वस्तुविषयता । सामान्यविषयतायान्तर्हि कथम्परोक्षविषयता सामान्यन्तत्र साक्षात्कृतमेव वस्तु तु पुनर्न संस्पृष्टमिति कथम्परोक्षविषयता सामान्यज्ञानस्य । लक्षितलक्षणेन प्रतिपन्नमिति चेत् । केन रूपेण विशेषस्य  लक्षणं । यदि विशेषेण शब्दादेरेव तस्य प्रतीतिरस्तु किमन्तर्गडुना सामान्येन । सामान्यरूपेण लक्षणेऽनवस्थेत्युक्तं । विशेषरूपेण च लक्षणे इन्द्रियवैफल्यं ।

[2.1.2.3.1,72]

अथ सामान्यमेव प्रतिभाति । विशेषः परोक्षो अप्रतिभासनात् । अत्रापि स्वाकार  एव वासनाबलायातः प्रतिभाति साक्षात् । अर्थस्तु परोक्ष इति कथन्तद्विषयता । तत्र  प्रवर्त्तनात् । अप्रतिपन्ने कथम्प्रवर्त्तनं । अप्रतिपन्न एव सर्व्वत्र प्रवर्त्तनमिति प्रतिपादितं ।  अप्रतिपन्नेपि हि देवदत्तरूपे यज्ञदत्तस्य समानस्य दर्शनात् । प्रवृत्तिदर्शनात्तत्र सम्वाद इति  चेत् । न (।) अविसम्वादकारणस्य वक्ष्यमाणत्वात् । सम्वन्धादविसम्वाद इति । यदि  भ्रान्तिरसौ वासनाबलाद् वासनायामेव तर्हि प्रतिपन्न इति कथमर्थस्याध्यवसायः प्राप्तिर्व्वा ।  न (।) वासनाप्रबोधस्यापि कारणत्वात् । तत्सम्वन्धेनार्थस्येति न दोषः । तदेवाह ।

[2.1.2.3.1,73]

तस्यादृष्टात्मरूपस्य गतेरन्योर्थ आश्रयः ।तदाश्रयेण सम्बन्धी यदि स्याद् गमकस्तदा ।। ६० ।।

[2.1.2.3.1,74]

अदृष्टस्वरूपो ह्यर्थोन्यतः सम्बन्धात्
		प्रतीयते । अन्यमात्रात् प्रतीतावतिप्रसङ्गः ।  स्वयम्प्रतीतौ सर्व्वं एव सर्व्वदर्शी स्याद् विशेषाभावात् । तेनाश्रयेण च सोन्यो यदि सम्बन्धी  तदा गमकः । कथमेतत् । एवमेव दृष्टेः ।

[2.1.2.3.1,75]

ननु स्मरणमेव तत्र सम्बद्धाद् भवति । तच्च सम्बन्धादेरपीति  स एवातिप्रसङ्गः ।  नाभोगादिजनितायाःस्मृतेरन्यथा भावात् ।

[2.1.2.3.1,76]

आदेशादिव्यवस्थस्य तस्या भोगादितः स्मृतिः ।देशकालविशिष्टस्य तदाश्रयसमागमात् ।। २५८ ।।

[2.1.2.3.1,77]

धर्म्मिसाध्यसम्बद्धपदार्थदर्शनाद्धि देशकालनियतः शक्यप्रापणोर्थः प्रतीयते नाभोगादितः । तथाहि । आभोगः किम्मया दृष्टः किमित्यन्वेषणपरो मानसो व्यापारः ।  तत्र सति तथाभूतदेशकाल एव वस्तुनि स्मरणन्नाधिकव्यपारन्तेनाप्रमाणन्तत् । सदृशग्रहणाद् अनेन सदृशोसावित्येतावन्मात्रिका प्रतीतिः । सदृशत्वन्तु न देशकालविशिष्टस्य ।  सर्वदा सदृशत्वात् । अनेकस्य च सादृश्यमितरद्वेति न प्रतिनियतगतिरिति न तत्प्रमाणं ।  तेन तु तत्सदृशेन यत् कर्त्तव्यन्तत् क्रियत इति प्रमाणमेव तत्र प्रत्यक्षं । अन्यथा तु प्रत्यक्षाद्प्रवर्त्तनमेवेति न प्रमाणमिति प्रतिपादितमेवेति न पुनरुच्यते । एवमेव न सम्बन्धादपि प्रतीतिरनुमानात्मिका प्रमाणं । तथाहि ।

[2.1.2.3.1,78]

लिङ्गन्तल्लक्षणत्वेन कार्यादिगमकम्मतं ।तल्लक्षणत्वादपरन्न लिङ्गस्यास्ति लक्षणम् ।। २५९ ।।

[2.1.2.3.1,79]

तदेतद् वक्षार्थक्रियाकारि शिशंपात्वं धूमादिकञ्चाग्यादि जनितङ्कार्यत्वेन कारणत्वेन  वा सादृश्यावगतिस्तत्रापि । तदेतत्सत्त्वमनित्यरूपम्पुर्व्वापररुपरहितत्वेन नान्यदन्यस्याप्यानित्यत्वस्य रूपमिति सव्वनिमुमानप्रतीतिरेवम्भूते च सन्निहितकारणञ्च धूमस्य रुपम्विशेषेण  केनचिदुपलक्षितस्यासन्निहितकारणञ्च भस्मादेरिति द्वयमपि यथायोगङ् गमकं । तथाहि ।

[2.1.2.3.1,80]

यो यथा दृश्यते भाव एकदा स तथान्यदा ।प्रबोधकः स्मृतेरेव यथायोगम्प्रवर्त्तकः ।। २६० ।।

[2.1.2.3.1,81]

अन्यथा पूर्वदृष्टस्य चलिता स्याद् यदा स्मृतिः ।प्रवर्त्तनम्भवेत्तत्र न तु सम्बादसङ्गतिः ।। २६१ ।।

[2.1.2.3.1,82]

प्रत्यक्षमविसम्वादि स्मरणन्तु तदाश्रयात् ।तथैवाहं स्मरामीति स्मृतेस्स्याद् यदि सा प्रमा ।। २६२ ।।

[2.1.2.3.1,83]

दर्शने व्यभिचारेण तथात्वेपि न चेत् प्रमा ।दर्शने व्यभिचारोपि स स्मृतेरन्यथात्वतः ।। २६३ ।।

[2.1.2.3.1,84]

तथाहि दर्शनमनालम्बे स्मरणमन्यथा ।सालम्बनत्वेन यतः तथा तन्न प्रमा भवेत् ।। २६४ ।।

[2.1.2.3.1,85]

स्मरणे नान्यथानुगम्यमानन्दर्शनप्रमाणमिति दर्शनस्य स्वतो दोषोऽपि तु स्मरणस्य ।  तदपि हि स्मरणं सादृश्यादन्यथोपजायते । स्मरणपाटवाद् भावादेव ।

[2.1.2.3.1,86]

तस्मात् कार्यस्वभावाभ्यां स्मरणं जायतेऽर्थभाक् ।उपलक्षिताभ्यान्तत्त्वेन स्यात् स्मृतेर्विभ्रमोन्यथा ।। २६५ ।।

[2.1.2.3.1,87]

तस्मात् स्मृतिविभ्रमकृत एव सर्व्वथा विसम्वादः । तस्मात् परोक्षविषयं स्मरणमेव  सम्बद्धाद् यथादृष्टस्य प्रमाणं । तच्चानुमानमेव नान्यत् । अत एवाह ।

[2.1.2.3.1,88]

गमकानुगसामान्यरूपेणैव तदा गतिः ।तस्मात् सर्वः परोक्षोर्थो विशेषेण न गम्यते ।। ६१ ।।

[2.1.2.3.1,89]

गमकपरतन्त्रा हि गम्यस्य प्रतीतिस्तच्च गमकं सामान्यरूपेण न विशेषेण । तस्य  लक्षयितुमशक्यत्वात् । अलक्षितेनापि रुपेण गमकत्वे सर्व्वाकारसर्व्वकारणपरम्पराप्रतीति  प्रसङ्गः । तच्च धूमादिसामान्यं सर्व्वत्राग्न्यादौ दृष्टं । ततोऽनैकान्तिकत्वान्न ततो विशेषस्य  प्रतीतिः । विशेषोपलक्षणे प्रतीतिरिति चेत् । न (।) अवान्तरविशेषस्य लक्षयितुमशक्यत्वात् ।

[2.1.2.3.1,90]

ननु विशेषोपलक्षणमपि कस्यचित् सम्भवत्येव (।) न (।) अत्यन्तम्विशेषस्याशक्यत्वात् ।  विशेषोपलक्षणन्तु तत्रापेक्षाकृतं । या च यावती च मात्रेति । यस्य तु सर्वाकारप्रतीतिस्तस्य  साक्षात्‌करणात् । अव्यक्तमेव तदिति प्रतीमः । विशेषदृष्टेर्विशेषप्रतीतिरिति चेत् ।  न । तत्रापि सामान्यस्यैव गतिरिति प्रतिपादयिष्यते । एतदेवाह ।

[2.1.2.3.1,91]

या च सम्बन्धिनो धर्म्माद् गतिर्धर्मिणि वर्त्तते ।सानुमानम्परोक्षाणामेकन्तेनैव साधनं ।। ६२ ।।

[2.1.2.3.1,92]

अन्यलक्षणाभावादनुमानलक्षणसम्भवाच्च नानुमानादपरम्परोक्षविषयम्प्रमाणमस्ति ।  ननु प्रमाणान्तरविषयम्प्रमाणान्तरमिति न द्वे एव प्रमाणे । अत्र परिहारः ।

[2.1.2.3.1,93]

न प्रत्यक्षपरोक्षाभ्याम्मेयस्यान्यस्य सम्भवः ।तस्मात् प्रमेयद्वित्वेन प्रमाणद्वित्वमिष्यते ।। ६३ ।।

[2.1.2.3.1,94]

ननु प्रमाणद्वित्वेन प्रमेयद्वित्वमिति युक्तं । प्रमाणस्य सत्तासाधनत्वात् ।

[2.1.2.3.1,95]

नैतदस्ति । प्रमेयम्प्रमाणेन सिध्यति प्रमाणस्वरूपन्तु स्वसम्वेदनाकारसिद्धेः ज्ञानकार  एव च स्वसम्वेदनः स्वसामान्यतयोपलभ्यमानः प्रत्यक्षानुमानविषय इत्युक्तं । विषयद्वैविध्यादाकार द्वैविध्यादित्यर्थः । स्वाकारद्वयसम्वेदने हि नैकमिति युक्तं । नापि त्र्यादिकं ।

[2.1.2.3.1,96]

त्र्येकसङ्ख्यानिरासो वा प्रमेयद्वयदर्शनात् ।

[2.1.2.3.1,97]

प्रमेयद्वयादपरस्य प्रमेयस्यासम्भवात् । अपरप्रमाणन्नास्तीति प्रतिपादितं ।

[2.1.2.3.1,98]

इदानीन्द्वितीयस्य प्रमेयस्य सम्भवान्नैकम्प्रमाणन्नापि त्र्यादिकमिति प्रतिपादयिष्यति ।  नहि द्वितीये प्रमेये सम्भवति प्रमाणमेकं । द्वितीयप्रमेय विषयस्यापि प्रमाणस्य भावात् । नैकेन  प्रमाणेन द्वितीयस्यापि सिद्धिः । अथ सामान्यविशेषरूपमेकमेव प्रमेयं । अपरस्तु नास्तीति  प्रमेयद्वयसिद्धमित्याह ।

[2.1.2.3.1,99]

एकमेवाप्रमेयत्वादसतश्चेन्मतञ्च नः ।। ६४ ।।

[2.1.2.3.1,100]

दृष्टमेवैतत् स्वलक्षणादपरम्प्रमेयमसत् । तच्च न प्रमेयं एकमेव तु स्वलक्षणं प्रमेयं ।  तदेव स्वपर रुपाभ्याङ् गतेः सामान्यविशेषलक्षणमिति प्रागुक्तं । किञ्च ।

[2.1.2.3.1,101]

अनेकान्तोऽप्रमेयत्वे ह्यभावस्यापि निश्चयात् ।तन्निश्चयप्रमाणं वा द्वितीयं;

[2.1.2.3.1,102]

अभावोपि हि प्रागभावादिलक्षणः प्रमेय इति कथमसदप्रमेय मिति व्याप्तिः । अव्याप्तिकश्च कथं हेतुरैकान्तिकः । तथाहि (।) प्रागभावाद्यवेदने सर्वमेव मित्यम्भवेत् न कायन्नापि  कारणं । तथा च प्रतिपादयिष्यते । इतरेतरावे च सतिं मिश्रीभवेयुर्द्रव्याणीत्यद्वैत्व सकलम्भवेत् । तन्निश्चयः प्रमाणम्वा द्वितीयं । यतः नाक्षजामतिः (।)

[2.1.2.3.1,103]

नाक्षज्ञा मतिः ।। ६५ ।।

[2.1.2.3.1,104]

अभावेऽर्थबलाज्जातेऽर्थशक्त्यनपेक्षणे (।)व्यवधानादिभावेपि जायेतेन्द्रियजा मतिः ।। ६६ ।।

[2.1.2.3.1,105]

न खल्वभावो नामेन्द्रियगोचरः । शब्दादिस्वभावस्यैव तत्र प्रतिभासनात् । तदत्र  नास्तीति तु तस्य रूपमसत्तया नाक्षगोचरः । व्यवहितस्यापि तस्यासत्त्वेन व्यवस्थापनात् ।  अथ विविक्तप्रदेशोपलम्भादेव तथा निश्चयः । केयम्विविक्तिता नाम । यदि प्रदेशादि  रूपं (।) तस्मिन्नुपलब्धेऽन्यन्नास्तीति कुतः । तस्य तदभावरूपत्वादिति चेत् । कथमन्योऽन्यस्याभावः । तेन सहासङ्गमाच्चेत् । असङ्गमः कुतः । सहावेदनाच्चेत् । सहावेदनात्तर्हि व्यवस्थाऽभावस्य । तदन्यवेदनमेव तस्यावेदनं । तदन्यत्त्वमेव तस्यावेदने कथङ्  गृह्यते । तस्य प्राग्वेदनादिति चेत् । तदेतन्न वेद्यत इति कथमभावगतिः । तस्मादयम भा वनिश्चयो नेन्द्रियजः । ततो न प्रत्यक्षमेतत् ।

[2.1.2.3.1,106]

अथापि स्यात् । प्रत्यक्षमेव निवर्त्तमानमभावनिश्चयनिमित्तं । तदप्यसत् ।

[2.1.2.3.1,107]

अभावे विनिवृत्तिश्चेत् प्रत्यक्षस्यैव निश्चयः ।विरुद्धं सैव वा लिङ्गमन्वयव्यतिरेकिणी ।। ६७ ।।

[2.1.2.3.1,108]

प्रत्यक्षस्यैव निवृत्तेरभावनिश्चय इति चेत् । व्याहतमेतत्‌तच्च नास्ति तेन च प्रतिपत्तिः ।  प्रत्यक्षं हि सम्वेदनात्मतया यत्र प्रवर्त्तते तत्र निश्चयकृत् । अनुभूते निश्चात् । अनुभवाभावे  तु कथन्निश्चयः । तथा हि वक्तारो भवन्ति । न जाने किमस्त्यन्यदथ नास्तीति नात्र समसम्वेदनामिति । कथमनिश्चयहेतोरसम्वेदनान्निश्चयः । अथोपलब्धियोग्यस्यानुपलम्भो न सति  पदार्थे ततोऽभावनिश्चय इति चेत् । न तर्हि परलोकादेरतीन्द्रियस्याभावनिश्चयः । यदि  चानुपलब्धिः सद्भावाद् व्यावृत्ता तदा तद्विपर्ययव्याप्ता सती गमिकेति लिङ्गमन्वयव्यतिरेकयोगात् सिद्धमनुमानमपरं प्रमाणं । लिङ्गादुत्पत्तेः ।

[2.1.2.3.1,109]

अनेन स्वभावरेतुरनुपलब्धिश्च तदन्तर्गतोक्ता ।

[2.1.2.3.1,110]

कार्यहेतुमाह ।

[2.1.2.3.1,111]

सिद्धञ्च परचैतन्यप्रतिपत्तेः प्रमाद्वयं ।व्याहारादौ प्रवृत्तेश्च सिद्धस्तद्भाबनिश्चयः ।। ६८ ।।

[2.1.2.3.1,112]

नहिं परचैतन्यमात्मन इव प्रत्यक्षतः सिध्यति । न खलु जाने किमस्य चैतन्यमस्ति  न वेति । तदाकारपरिस्फुरणादेव तथा प्रतिपत्तेः । कार्यविशेषेण विशेषस्य द्वेषादेर्निश्चयः ।

[2.1.2.3.1,113]

भवतु यथा कथञ्चिदयन्निश्चयः स तु प्रमाणन्न भवति । नैष दोषः । तदनुरूपस्य  व्यवहारस्य व्याहारादिलक्षणस्य दर्शनात् । यथाकथञ्चिद प्रमाणिकैव प्रवृत्तिरिति चेत् । न ।  विचार्य परित्यागप्रसङ्गात् । अन्यस्योपायस्याभावादगत्या अपरित्याग इति चेत् । अन्यस्योपायस्याभाव इत्येषोपि निश्चयः प्रमाणमेव (।) तच्चानुमानमित्युक्तं ।

[2.1.2.3.1,114]

पराभ्युपगमेनैतदुच्यते । तेनाऽदोषः । न पराभ्युपगतस्य परार्थानुमान एवावतारात् ।  नह्यत्मानमेव पराभ्युपगमेव प्रतिपादयति कश्चित् । गत्यन्तरन्तावन्न प्रतिपद्ये तेनैव महम्प्रवृत्तः ।  परलोकेपि तर्हि प्रतिपत्तिरस्तु परलोकत्यागेपि जीवितुं शक्यं (।) तेन तत्राप्रवृत्तिरिति चेत् ।  एवञ्जीवितुं शक्यमिति कुत एतत् । जीवितार्थ्यपि किमतीतजीवितार्थी अथ वर्त्तमानजीवितार्थीति । तत्रातीतार्थी न अतीतत्वादेव । न वर्त्तमानार्थी तस्यापि प्राप्तत्वात् । अनागतार्थी चेत् । अनागतन्तर्हि जीवितमनेनोपायेन भवति नान्यथेति अन्वयव्यतिरेकतः प्रतीतेरनुमानमेव ।

[2.1.2.3.1,115]

किञ्च (।) यथाकथञ्चिदयम्व्यवहार इति किम्भवत एवाथान्यस्य । यदि भवत  एव उभयासिद्धत्वात् कथम्परः प्रतिपादितः । अथान्यस्याप्युपायाभाव एव तथा सति परचैतन्यप्रतिपत्तिरवश्यमिति कथं यथाकथञ्चिदियम्प्रतीतिः । अथेयमपि भवति यथाकथञ्चिदेव ।  एवन्तर्हि भवत एवासम्प्रत्ययः कथम्परस्य प्रतिपत्तिः । मम तावदेवम्परस्य तु कथमिति न जाने ।  अवचनमेव तर्हि प्राप्तं । परस्याप्येवमेव भविष्यतीति चेत् । न (।) प्रमाणाभावादिति  यक्तिञ्चिदेतत् । तस्मादस्ति परप्रतीतिः (।) ततोऽनुमानमभ्युपगन्तव्यम्परेणापि ।

[2.1.2.3.1,116]

प्रमाणमविसम्वादात् तत्क्वचिद् व्यभिचारतः ।नाश्वास इति चेल्लिङ्गन्दुर्दृष्टेरेतदीदृशम् ।। ६९ ।।

[2.1.2.3.1,117]

अविसम्बादो हि प्रमाणलक्षणन्तदस्त्यनुमानस्येति प्रमाणता । अथ विसम्बादेपि  क्वचिद् दृश्यत इति विपर्ययः । तथाहि स श्यामस्तत्पुत्रत्वादित्यनुमानम्व्यभिचारासङ्ग्यपि ।  तदयुक्तं । अनुमानमेवैतन्न भवति लिङ्गाभासादुत्पत्तेः प्रतिबन्धाभावात् । नहि श्यामतायान्तत्पुत्रत्वम्प्रतिबद्धं । एकसामग्रयधीनतया समानरूपता चेत् । नैकसामग्रयधीनताऽभावात् ।  कर्माहारकालविशेषस्य सम्भवात् । एकसामग्रयधीनतायां युगपदुत्पत्तिप्रसङ्गात् । तस्मालिङ्ग रूपतत्त्वानुपलक्षणादहेतावपि हेतुत्वाध्यारोपतो व्यभिचाराभिप्रायः ।

[2.1.2.3.1,118]

अथापि स्याद् (।) एवम्प्रायमेव सर्व्वानुमानन्नापरम्बिशेषलक्षणमिति कस्याव्यभिचारः ।  तदप्यसत् ।

[2.1.2.3.1,119]

यतः कदाचित् सिद्धास्यप्रतीतिर्व्वस्तुनः क्वचित् ।तदवश्यन्ततो जातन्तत्स्वभावोपि वा भवेत् ।। ७० ।।

[2.1.2.3.1,120]

तादात्म्यतदुत्पत्तिलक्षणप्रतिबन्धसङ्गतं हि लिङ्गङ्गमकं । अन्यस्य तदात्मत्वात् ।  यतश्च प्रतीतिरव्यभिचारिणी साध्यस्य तन्नियमेन तत उत्पन्नं । तन्नियतं तत्त्वस्वभावम्वा  नान्ययाऽव्यभिचारगतिसम्भवोऽतिप्रसङ्गात् । न च सर्व्वतः प्रतिपत्तिः सर्व्वस्योपजायते ।  कादाचित्कतयोपलब्धेः (।) तस्मादियम्प्रतिपत्तिर्नियमेन प्रतिबद्धपदार्थजनिता । प्रतिवन्धश्च

[2.1.2.3.1,121]

द्विविध एव । एकसामग्रयधीनस्यापि तदुत्पत्तिलक्षणं एव पारम्पर्येण प्रतिबन्धः । तत  एवाव्यभिचारः । यतः ।

[2.1.2.3.1,122]

स्वनिमित्तं स्वभावम्वा विना नार्थस्य सम्भवः ।यच्च रूपन्तयोर्दृष्टन्तदेवान्यत्र लक्षणम् ।। ७१ ।।

[2.1.2.3.1,123]

यस्य च कार्यस्वभावहेतोर्लक्षणं यद् दृष्टमन्यत्रापि तदेव । न च तत्पुत्रादेस्तदस्ति  न तेन सर्व्वत्रानाश्वासः । लक्षणयुक्ते हि बाधासम्भवे तल्लक्षणमेव दूषितं स्यादिति सर्वत्रानाश्वासो नान्यथेति न्यायः । न च निमित्तं अभावम्वा विना कस्यचित् सम्भवः (।) तथा  शङ्कायामव्यवहार एव सर्व्वत्र स्यात् । व्यावहारिकप्रमाणप्रस्तावश्चैष नान्यः । तस्मात्  सम्व्यवहारार्थिना नियमेनानुमानार्थिना भाव्यं । अनुपाये कथम्प्रवृत्तिरिति चेत् । न (।)  असिद्धत्वादुपायत्वस्य विचार्यमाणे विशीर्यत इति चेत् । न (।) विचारस्याप्यनुमानात्मकत्वात् । सोयं यथा गच्छतः स एव विस्मृतः पन्था ।

[2.1.2.3.1,124]

अनुपलब्धेस्तर्हि कः प्रतिबन्धः । स एव तादात्म्यतदुत्पत्तिलक्षणः प्रतिबन्ध  इति  दर्शयति । तथाहि ।

[2.1.2.3.1,125]

स्वभावे स्वनिमित्ते वा दृश्यदर्शनहेतुषु ।अन्येषु सत्स्वदृश्ये च सत्ता वा तद्वतः कथम् ।। ७२ ।।

[2.1.2.3.1,126]

यत एवासौ तत्र प्रतिबद्धो अतएव तदभावान्न भवति । अन्यथान्यस्याभावे किमिति  न भवेत् । अतिप्रसङ्ग एवं सति स्यात् । एवं ह्यसौ प्रतिबद्धौ यदि तदभावेन भवेत् । अन्यथा  प्रतिबन्धाभावात् । तस्माद् यत्रोपलब्धि (ल) क्षणप्राप्तस्य कारणस्य व्यापकस्य वाऽनुपलम्भस्तत्र तयोरभावः । यत्र च तयोरभावो न तत्र कार्यव्याप्ययोः सम्भव इत्यनुपलब्धेरप्यव्यभिचारः । एवङ् कार्यस्वाभावानुपलम्भलक्षणं त्रिविधमप्यनुमानमस्तीति साधितं ।

[2.1.2.3.1,127]

यस्मात् ।

[2.1.2.3.1,128]

अप्रामाण्ये च सामान्यबुद्धेस्तल्लोप आगतः ।प्रेत्यभाववद;अक्षैश्चेत् पर्यायेण प्रतीयते ।। ७३ ।।

[2.1.2.3.1,129]

तच्च नेन्द्रियशक्त यादावक्षबुद्धेरसम्भवात् ।अभावप्रतिपत्तौ स्याद् बुद्धिजन्मानिमित्तकं ।। ७४ ।।

[2.1.2.3.1,130]

यदि हि सामान्यबुद्धेरप्रमाणता तदा परोक्षन्नाम प्रमेयन्नास्तीति प्राप्तं । परलोकवदेव । अथ न सर्वः परोक्षार्थो नास्ति पर्यायेणाक्षैः प्रतीतेः परलोके तु न पर्यायेणाक्षवृत्तिरिति  तथाविध एव नास्ति । यदैव तर्हि प्रतीयते तदैवास्ति प्रागस्तीति कुतः । प्रागप्यन्येन प्रतीयते  तेनास्ति । परलोकोपि प्रागन्येन न प्रतीयते स्वयम्वेति कुतः । परलोकादेरन्योपि वाऽन्येन  प्रतीयत इति कुतः । तथा व्यवहारादिति चेत् । आयातमनुमानस्य प्रामाण्यं । न चाक्षे  योग्यतायाम्वा पर्यायेणाक्षवृत्तिः । कार्यस्वभावहेतुभावानुमानेनैव तयोरवगमात् । तदभावे च  बुद्धेर्जन्म च पदार्थनामनिमित्तकमेव भवेत् । तस्मात् कार्यदर्शनेन कार्यव्यतिरेकेण च योग्यता

[2.1.2.3.1,131]

चक्षुरादिकञ्चानुमीयमानमस्त्येव । न च पर्यायेण तत्राक्षव्यापारावतारः । ततः परलोकादिकमप्येवमेव । तस्मात् सामान्यमनुमानमन्तरेण न प्रतीयते । यस्मात् ।

[2.1.2.3.1,132]

स्वलक्षणे च प्रत्यक्षमविकल्पतया विना ।विकल्पेन न सामान्यग्रहस्तस्मिंस्ततोऽनुमा ।। ७५ ।।

[2.1.2.3.1,133]

सामान्यावधारणरूपा अपि प्रतिपत्तयो व्यवहारकारिण्यः । न च सामान्यमविकल्प्य  गृह्यते । न च सविकल्पकम्प्रत्यक्षमविचारकत्वात् । तस्मात् सामान्यविषयमनुमानन्न  प्रत्यक्षं ।

[2.1.2.3.1,134]

यत्तर्हींदमनित्यादिभिराकारैर्वर्ण्णादिगृह्येतैतत्कथं । सामान्यरूपग्रहणमेतत् । प्रमेयनियमश्च भवतेष्यते ।

[2.1.2.3.1,135]

प्रमेयनियमे वर्ण्णानित्यता न प्रतीयते ।प्रमाणमन्यत्तद्बुद्धिर्विना लिङ्गेन सम्भवात् ।। ७६ ।।

[2.1.2.3.1,136]

नियमो हि नाम प्रमेयस्य स्वलक्षणस्य सामान्यस्य च प्रतिनियतप्रमाणग्राह्यता । मिश्रप्रतिपत्तिश्चेयम्वर्ण्णाद्यनित्यमिति । स्वसामान्यलक्षणयोः परस्परमिश्रतया प्रतिपत्तेः । तत  उभयरूपप्रतिपत्तिरन्यत् प्रमाणं प्रसक्तं । लिङ्गेन च विना सम्भवादनुमानमेतन्न भवति ।  सामान्यस्य च ग्रहणान्न प्रत्यक्षं । स्वलक्षणस्य च नानुमानमिति तत्प्रमाणान्तरम्विना लिङ्गे  न वृत्तेः सामान्यस्य च प्रतिभासात् । विशेषदृष्टे चानुमानेन सामान्यगतिर्लिङ्गस्य सामान्येन  सम्बन्धस्याप्रतीतेः । तदाह ।

[2.1.2.3.1,137]

विशेषदृष्टे लिङ्गस्य सम्बन्धस्याप्रतीतितः ।तत्प्रमाणान्तरम्मेयबहुत्वाद् बहुतापि वा ।। ७७ ।।

[2.1.2.3.1,138]

प्रमाणानामनेकस्य वृत्तेरेकत्र वा यथा ।विशेषदृष्टेरेकत्रिसङ्ख्यापोहो न वा भवेत् ।। ७८ ।।

[2.1.2.3.1,139]

विषयानियमादन्यप्रमेयस्य च सम्भवात् ।

[2.1.2.3.1,140]

अनित्यमिदम्वर्ण्णादीति न खलु किञ्चनात्र लिङ्गमस्ति । न च तत्प्रत्यक्षं सामान्यस्याप्यनित्यत्वस्य प्रतीतेः । विशेषदृष्टे च विशेषस्यैव प्रतीतिः । तस्य विशेषस्य लिङ्गस्य सामान्येन  सम्बन्धाप्रतिपत्तेः । तेन तत् त्वन्मतेन प्रमाणान्तरं । न साक्षात् प्रतीतिरिति न प्रत्यक्षन्न  सामान्यविषयमिति नानुमानं ।

[2.1.2.3.1,141]

किञ्च । सामान्यविशेषोभयभेदेन प्रमेयबहुत्वात् प्रमाणबहुत्वमिति न त्रिसङ्ख्यानिरासः । अनेकस्याप्रमाणस्यैकत्र वृत्तेः नैकसङ्ख्यापोहः । यथा विशेषदृष्टेन सह प्रत्यक्षस्य  वृत्तिरेकत्र स्वलक्षणे तथा सामान्येपि प्रत्यक्षस्येति । यदुक्तमेकसङ्ख्यानिरासः प्रमेयद्वयदर्शनादिति स न भवेत् प्रत्यक्षस्यैव सामान्येपि वृत्तिसम्भवात् । विषयनियमे प्रमेयान्तराभावे  च त्र्येकसङ्ख्यानिरासो न चोक्तेन न्यायेनोभयमपीति नाभिमतप्रयोजनसिद्धिः । प्रमाणसम्प्लवात् प्रमेयबहुत्वाच्च प्रमाणबहुत्वं ।

[2.1.2.3.1,142]

ननु शक्त्यशक्तित इत्यादिना प्रमेयबहुत्वन्निवारितमेव तत्कथन्तस्योपन्यासः । सत्त्यम् (।)  एतदपि दृश्यत इत्युपदर्श्येते । विरुद्धाव्यभिचार्युपदर्शनम्वा परेण कृतमित्यदोषः । प्रमाण-
		सम्प्लवोपदर्शनन्तु युक्तमेव । तस्मात् सर्व्वः परोक्षोर्थोविशेषेण न गम्यत इत्येतस्याप्यसिद्धिमुद्भावयति । तस्मान्न त्र्येकसङ्ख्यानिरासः । अत्रोच्यते ।

[2.1.2.3.1,143]

योजनाद् वर्ण्णसामान्ये नायन्दोषः प्रसज्यते ।। ७९ ।।

[2.1.2.3.1,144]

वर्ण्णत्वं सामान्यमनित्यत्वेन योजयति अनित्यम्वर्ण्णादीति । तेन सामान्यकरूपमेव  प्रमेयं नोभयरूपमिति न दोषोयम्बिषयानि (य) मादन्यप्रमेयस्य च सम्भवादिति ।  सामान्यविशेषभावे हि स्यादयन्दोषो न सामान्यैकभावे । यद्यनित्यत्वम्वर्ण्णत्वेन सामान्येनैव  योजयति तद्वस्तु धर्म्मो न स्यात् । यत्र हि यो धर्म्मो युक्तः प्रतीयते तस्यैवासौ धर्मः । सामान्ययुक्तत्वे च सामान्यस्य तद्रूपं न वस्तुनः । सामान्यस्य च वस्तुत्वात् तद्धर्मोऽवस्तुधर्म एव स्यात् ।

[2.1.2.3.1,145]

नैतदस्ति । यतः ।

[2.1.2.3.1,146]

नावस्तु रूपन्तस्यैव तथा सिद्धेः प्रसाधनात् ।अन्यत्र नान्यसिद्धिश्चेन्न तस्यैव प्रसिद्धितः ।। ८० ।।

[2.1.2.3.1,147]

यदि वस्तुधर्मो न भवति । अवस्तुतत्वेन कल्पितत्वात् सामान्यस्य । तदपि वस्तुना  नित्यत्वादिकम्भवेत् । उभयमपि वस्तुरूपन्नेति चेत् । न (।) वस्तुन एव तथा प्रसिद्धेः ।  योहि विकल्पे प्रतिभाति वर्ण्णत्वानित्यत्वादिकः स स्वलक्षणेपि विद्यत एव । स्वलक्षणानुभवादेव तद्रूपविकल्पोत्पत्तेः । यदि विकल्पः स्वलक्षणेन न प्रतिबद्धस्तत्र स्वलक्षणस्याप्रतिभासनात् । तत्कथन्तस्यैव तथा प्रसिद्धिः । न पारम्पर्येण सम्बन्धात् । साक्षादप्रतिबन्धेपि  पारम्पर्येण प्रतिबन्ध इति तस्याविकल्पस्याविसम्वादिता ।

[2.1.2.3.1,148]

ननु वासनाप्रतिबन्धत्वे कथम्वस्तुप्रतिबद्धता । तद्वासनाया वस्तुप्रतिबन्धात् । कथमित्याह् ।

[2.1.2.3.1,149]

यो हि भावो यथाभूतस्स तादृग्‌लिङ्गचेतसोः ।हेतुस्तज्जा तथाभूते तस्माद् वस्तुनिलिङ्गधीः ।। ८१ ।।

[2.1.2.3.1,150]

यो हि साध्यधर्मः ससाधनस्य हेतुर्व्यापको वा भवेदिति प्रतिपादितङ् कार्यव्याप्यचेतसः ।  कारणम्व्यापकश्च हेतुः । ततोपि चेत् । सा योत्पन्ना लिङ्गधी सा पारम्पर्येंण वस्तुप्रतिबद्धता । ततः ।

[2.1.2.3.1,151]

लिङ्गलिङ्गिधियोरेवम्पारम्पर्येण वस्तुनि ।प्रतिबन्धात् तदाभासशून्ययोरप्यवञ्चनम् ।। ८२ ।।

[2.1.2.3.1,152]

न वस्तुप्राप्तिः प्रतिभासादेवाध्यवसायादपि वस्तुप्राप्तेः सम्भवात् । प्रवर्त्तमानो हि  प्राप्नोति । प्रतिभासमात्रात् । प्रवर्त्तनञ्चाध्यवसायादपि दृष्टमन्यथा प्रतिभासादपि न प्रवत्तत  अध्यवसायेन प्रवर्त्तितः प्रथमं अभ्यासात् पश्चात् प्रतिभासात् प्रवर्त्तेतुं (?) क्षमः । तरमात् प्रवृत्तावस्तित्वे प्राप्तिः । यथा च प्रतिभासमानस्यास्तिता तथा प्रतिभासमानकारणव्यापकस्यापीति  (।) उभयत्रापि प्राप्तिरस्तु । न च क्वचित् प्रतिभासिनः प्राप्तिरिति प्रागेवेदम्प्रत्यपादि ।  यथा च प्रतिभासनादस्तीति ज्ञायते । तथा प्रतिबद्धप्रतिभासनादपि ।

[2.1.2.3.1,153]

यदि च प्राप्तिविषयो नास्तीति मतिः प्रतिभासमात्रमेव जगत् स्यात् । भ्रान्ताभ्रान्तविवेकानवधारणात् । नहि प्रतिभासमात्रे भ्रान्तेरविवेकः । तस्मात् परोक्षगतौ भ्रान्ताभ्रान्तव्यवस्था नान्यथेति निश्चयः ।

[2.1.2.3.1,154]

लिङ्गलिङ्गिधियोरेवं पारम्पर्येण वस्तुनि ।प्रतिबन्धात् तदाभासशून्ययोरप्यवञ्चनम् ।। ८२ ।।

[2.1.2.3.1,155]

तद्रूपाध्यवसायाच्च तयोस्तद्रूपशून्ययोः ।तद्रूपावञ्चकत्वेपि कृता भ्रान्तिव्यवस्थितिः ।। ८३ ।।

[2.1.2.3.1,156]

अत्र केचिदाहः ।"लिङ्गबुद्धिर्लिङ्गिप्रतिबद्धतया धूमादेर्बुद्धिर्नहि लिङ्गमिन्द्रियवत्  सत्तामात्रेण गमकं । नापि स्वालम्बनविज्ञानप्रतिभासनमात्रेण । अदृष्टन्तद्रूपन्तत्सम्बन्धस्यापि  प्रतिपत्तिप्रसङ्गात् । तस्मात् प्रतिबद्धतया ग्रहणं लिङ्गग्रहणं । स च प्रतिबन्धो नोभयरूपसंस्पर्शमन्तरेण ग्रहीतुं शक्यः । अन्यथा ग्रहणस्यादर्शनात् । तत्र यथा लिङ्गग्रहणं लिङ्गविषयन्तथा लिङ्गग्रहणमपि । केवलम्प्राधान्येतरता । लिङ्गग्रहणे हि लिङ्गम्प्रधानतया लिङ्गग्रहणे लिङ्गी प्रधानतया प्रतीयते ।" तेन यदुक्तं"लिङ्गि(न)स्तु न मात्रानुमानन्तस्य  चाविसम्वादेन भ्रान्तते प्रस्तुते
		तत्कोलिङ्गगतेरवसरो येन तस्या अपि विचारः कृतः । अथ  साप्यनुमानात्मिका । तथा सति लिङ्गिप्रतिपत्तिरेवेति न पृथग्निर्देशः । प्रत्यक्षरूपापि लिङ्गप्रतिपत्तिर्न्न सा लिङ्गाभासशून्या (।) लिङ्ग्याभासशून्यत्वे च सत्यपि न भ्रान्तता तदविषयत्वात् । नहि स्तम्भविज्ञानं कुम्भकारशून्यतया भ्रान्तमिति तन्निरा
		कृतं । एकिविषयत्वाल्लिङ्गलिङ्गिधियोरेप्रत्यक्षत्वाच्च । अत्रोच्यते" ।।

[2.1.2.3.1,157]

प्रतिबद्धतया लिङ्गग्रहणं यदि लिङ्गधीः ।प्रतिबन्धग्रहः साम्यधर्मयोरनुमानतः ।। २६६ ।।

[2.1.2.3.1,158]

तथा सत्यनवस्था स्यात् तत्रापि प्रतिबन्धवित् ।अनुमानान्तरादेव तत्रापि च तदन्तरात् ।। २६७ ।।

[2.1.2.3.1,159]

अथ प्रत्यक्षतो लिङ्गं लिङ्गत्वेन प्रतीयते ।एवं सति तदाभासशून्यतास्य कथम्भवेत् ।। २६८ ।।

[2.1.2.3.1,160]

गृहीतोपि प्रत्यक्षेण तदा स्मर्यते लिङ्गत्वेन धूमादिकः । एवं सति स्मरणमप्रमाणमेव किमस्यावञ्चकत्वप्रतिपादनेन । नहि तत्तत्र प्रमाणं । प्रत्यक्षानुमानयोरेव प्रमाणत्वेनाविसम्वादसङ्गगमः । अथ स्मरणमपि पारम्पर्येण प्रतिबन्धात् प्रमाणमेव । तदेव तर्हि लिङ्गिज्ञानमनुमानञ्चेति किं लिङ्गलिङ्गिनोर्भेदेन निर्देशः (।) अथ तदप्रमाणमेव गृहीतग्रहणादित्युच्यते ।  तथा सति प्रत्यक्षवृत्तम्प्रत्यक्षमेव तत्र प्रमाणं । तच्च तदाभासशून्यन्न भवतीति विरोधः ।  तस्मादन्यथो(प)पत्त्या व्याख्यायते । लिङ्गधीः स्वभावहेतोर्जाता लिङ्गिधीरेव लिङ्गलिङ्गिनोः परमार्थतो भेदाभावात् । लिङ्गिधीः कार्यहेतोः कारणविषया । तत्रभेदादसौ न  लिङ्गधीः । न चात्यन्ताभ्यासादस्माद् धमादग्निधीः स्वलक्षणग्राहिण्या धूमधियो नोदेति ।

[2.1.2.3.1,161]

धूमस्य च तत्त्वेन ग्रहणमेव प्रतिबद्धता । तत्त्वञ्च प्रत्यभिज्ञानात् प्रत्यभिज्ञानञ्च तद्रूपदर्शनादनुमानमेव । तद्रूपदर्शनञ्च प्रत्यक्षमत्यन्ताभ्यासाद् व्यवहारकारणमिति नानवस्था ।

[2.1.2.3.1,162]

तस्मात् स्वलक्षणग्रहणमेव लिङ्गप्रतिपत्तिः । य (त्) त्वग्निप्रतिबद्धधूमस्य तत्सामान्यग्रहणन्तद्रूपदर्शनादुदयमासादयदनुमानमेव लिङ्गिप्रतिपत्तिरूपमिति नान्यथा व्यपदेशः ।

[2.1.2.3.1,163]

तस्माद् वस्तुनि बोद्धव्ये व्यापकम्व्याप्यचेतसः ।निमित्तन्तत्स्वभावो वा कारणन्तच्च तद्धियः ।। ८४ ।।

[2.1.2.3.1,164]

द्विविधं हि साध्यम्वस्तु तत्प्रतिषेधश्च । वस्तुनि साध्ये व्यापकं साध्यं । यतस्तद्व्यापकम्व्याप्यचेतसो निमित्तं । तच्च व्याप्यस्य लिङ्गस्य स्वभावो कारणम्वा । तच्च व्यापकचेतसो निमित्तमिति पराम्पर्येण प्रतिबन्धसम्भवात् । प्रमाणमनुपलब्धेः कथम्प्रतिबन्ध इति  दर्शयति ।

{2.1.2.3.2}



〈(२) अनुपलब्धिचिन्ता〉


[2.1.2.3.2,1]

प्रतिषेधस्तु सर्व्वत्र साध्यतेऽनुपलम्भतः ।सिद्धिम्प्रमाणौर्वदतामर्थादेव विपर्ययात् ।। ८५ ।।

[2.1.2.3.2,2]

यत्र नाम क्वचित् प्रतिषेधसाधनन्तत्र सर्व्वत्रानुपलम्भत एव । यत्र वस्तुसाधनाय  प्रमाणम्प्रवर्त्तते तत्र वस्त्वेव सिध्यति न तस्य प्रतिषेधः । अतो विपर्ययादेव प्रतिषेधसिद्धिः ।  तथाहि युक्तोपलम्भमनुपलभमानास्तीत्याहुः । अनुपलम्भ एव हि प्रतिषेध इति तन्मात्रानुबन्धित्वात्तादाम्यमेव प्रतिबन्ध इति ।

[2.1.2.3.2,3]

ननु विरोधोपि नाम साक्षात् पारम्पर्येण वा प्रतिबन्ध एव ततोपि वस्तुप्रतिषेधसिद्धिरुपलभ्यते । यथा नास्ति शीतस्पर्शोऽग्नेर्नास्य रोमहर्षादिविशेषः सन्निहितदहनविशेषत्वादिति । तत्कथं साध्यतेऽनुपलम्भतः ।

[2.1.2.3.2,4]

तत्र परिहारः । अस्त्येतत् किन्तु ।

[2.1.2.3.2,5]

दृष्टा विरुद्धधर्मोक्तिस्तस्य तत्कारणस्य वा ।निषेधे यापि तस्यैव सा(ऽ)प्रमाणत्वसूचना ।। ८६ ।।

[2.1.2.3.2,6]

विरुद्धोपि पदार्थस्तदभावङ्गमयति । न विरोधसम्बन्धादेव । नहि विरोधी प्रमातुमिष्टः । असद्रूपतयेष्ट इति चेत् । असत्त्वेनैव तर्हि प्रतिबन्धः सम्प्रधार्यों न च तेन सह  विरोधः । यत्रासौ तत्रासत्त्वम्भवतीति चेत् । कुत एतत् । एवमेव प्राग् दृष्टत्वादिति  चेत् । तदसत्त्वम्विरोधग्रहणकाले किमुपलम्भे वस्तुनो चेतरथा । यद्युपलम्भः कथमभावोऽथानुपलम्भः तदिदमायातमनुपलम्भादेव प्रतिषेधः ।

[2.1.2.3.2,7]

अन्यथैकस्य भावस्य सद्भावोक्त्या परस्य तत् (।)नास्तित्वङ्केन गम्येत; विरोधाच्चेत् असावपि ।। ८७ ।।

[2.1.2.3.2,8]

सिद्धः केन;(ा) सहस्थानादिति चेत् तत्कुतो मतं ।दृश्यस्य दर्शनाभावादिति चेत्, साऽप्रमाणता ।। ८८ ।।

[2.1.2.3.2,9]

एकस्य हि सद्भावे यदि परो न भवेत् । सर्वस्य भावे परस्य प्रतिषेधो भवेत् ।

[2.1.2.3.2,10]

विरोधोपि सहानवस्थानलक्षणो विनाऽनुपलब्घ्या न प्रतीयते । यद्येवम्विरोधोऽनुपलब्ध्या प्रतीयते । ततो विरोधिनो लिङ्गत् अभावगतिर्नानुपलब्धेः । अथ विरोधसाधिका  नुपलब्धिः प्रागासीत् । तदनुसरणादेव विरोघिनोपि लिङ्गदभावगतिरिति सैव परमार्थतोऽभावस्य साधनी । यद्येवम् ।

[2.1.2.3.2,11]

प्रतिबन्धप्रसिद्ध्यर्थमुपयोगी य ईक्षितः । साध्यसिद्धिस्ततश्चेत् स्यादनुमानङ्कथम्प्रमा ।। २६९ ।।

[2.1.2.3.2,12]

प्रत्यक्षेण हि सम्बन्धोऽनुमानस्य प्रसिद्धिभाक् । तत एव हि साध्यस्य सिद्धिरित्यप्रमाऽनुमा ।। २७० ।।

[2.1.2.3.2,13]

न । यत एव हि प्रत्यक्षादनुमानस्य सम्बन्धग्रहणन्तत एव साध्यस्याग्नेः सिद्धिरिति  कथमनुमानमपरम्प्रमाणं ।

[2.1.2.3.2,14]

अथ परोक्षेऽग्नै न प्रत्यक्षम्प्रवृत्तमिति तत्रानुमानं । परोक्षेपि खल्वभावे किमनुपलब्धिः  प्रवृत्ता । यापि प्रवृत्ता सा नोपलब्धिलक्षणप्राप्तानुपलब्धिः । अथ स्मर्यमाणोपलब्धिलक्षणप्राप्तानुपलब्धिः । तदप्यस्य दुर्नीतम् ।

[2.1.2.3.2,15]

स्मर्यमाणं यतोध्यक्षमनुमानेपि नास्ति न । अध्यक्षस्यैव तत्रापि प्रामाण्यमनुमा वृथ ।। २७१ ।।

[2.1.2.3.2,16]

तस्मादिदमत्रार्थसत्तत्त्वं ।

[2.1.2.3.2,17]

अभावेन हि शीतस्य बह्नेःप्रागुपलंब्धिभाक् । सम्बन्धस्तेन तत्सिद्ध्या तदभावः प्रसिध्यति ।। २७२ ।।

[2.1.2.3.2,18]

स चाभावोऽनुपलब्धिरेव । तेनानुपलब्धिरेवानुमानसिद्धा साधयत्यभावव्यवहारं  यथा प्रत्यक्षसिद्धा। यतो वक्ष्यति।

[2.1.2.3.2,19]

"तस्मादनुपलम्भोयं स्वयम्प्रत्यक्षतो गत इति ।" (प्र॰ वा॰४।२७४)

[2.1.2.3.2,20]

अत्राप्यनुमानतो गत इत्यवगन्तव्यं । यदा तु रोमहर्षाभावः साध्यते । तदाग्निना  शीतानुपलब्धिस्तया कारणानुपलब्ध्या रोमहर्षाभावः । तत्राग्निरुपेण स्पर्शस्योष्णात्मन एकसामग्र्यधीनतयाऽनुमानं । स च शीतभावस्वभावः (।) तस्यानुमानोपलब्धिरेव शीतानुपलब्धिस्तेन कार्यहेतुकारणानुपलब्ध्योरेकत्र प्रवृत्तत्वान्न विरोधिलिङ्गन्तरं । तस्मादनुपलब्धिरेवानुमानसिद्धाऽभावङ्गमयति । तेनानुमितानुमानमेतत् ।

[2.1.2.3.2,21]

यद्येवमनुमानेन प्रत्यक्षम्प्रसाध्यते (।) तेन च वस्तुभाव इति न वस्तुविषयम्प्रामाण्यम्भवेदनुमानस्य । तदपि यत्किञ्चदेव । यतः । प्रत्यक्षमुपलम्भरूपमेवोपलम्भः सत्ता  चोच्यत इति । तेन वस्तुविषयमनुमानं । अनुपलम्भ एवासत्तेति चेत् । भवतु को  दोषः। अग्निनाऽभावः साध्यते नानुपलम्भेनेति महान् दोषः । नन्वग्निरेव शीताभाव इति  स एव तेनैव च साध्यते । यावानेव देश उष्णतया व्याप्यते तावत्येव शीताभाव इति नोष्णस्पर्शव्यतिरेकी शीताभावः । स्वभावहेतुरयमिति चेत् । इष्यत एवानुपलब्धेः स्वभावहेतुता । तेन नास्त्यत्र सीतस्पर्शोऽग्नेरिति कार्यस्वभावहेतू निर्द्देश्येते ।

[2.1.2.3.2,22]

तस्मात् स्वशब्देनोक्तापि साऽभावस्य प्रसाधिका ।यस्या प्रमाणं सा ऽवाच्यो निषेधरुतेन सर्व्वथा ।। ८९ ।।

[2.1.2.3.2,23]

विरोधिनो हि वह्नयादेर्यः स्वशब्दस्तेनोक्तापि प्रतिपादितापि सैवानुपलब्धिरन्यभावलक्षणा सैवानुपलब्धिरभावस्य साधिका । यस्य सा न प्रमाणन्तेन विरोधिसद्भावेनावाच्यो  निषेधः । न खलु निषेधस्यान्या गतिः ।

[2.1.2.3.2,24]

एतेन तद्विरुद्धार्थकार्योक्तिरुपवर्शिणता ।प्रयोगः केवलम्भिन्नः सर्वत्रार्थो न भिद्यते ।। ९० ।।

[2.1.2.3.2,25]

प्रतिषेध्यशीतादिविरुद्धस्याग्न्यादेरर्थस्य यत्कार्यन्तत्राप्यनुमितानुमानेनानुपलब्धिरेव  साधिताऽभावङ्गमयति व्यवहारतः । तथाहि ।

[2.1.2.3.2,26]

धूमादग्निः कार्यभूतात् प्रसिद्धः शीताभावं साधयेत् पूर्व्वयुक्त्या (।)

[2.1.2.3.2,27]

शीताभावो ह्यन्यथा नैव सिदध्येत पारम्पर्यादेव तत्राप्यभावः ।। २७३ ।।

[2.1.2.3.2,28]

धूमादग्निरग्नेः शीताभावरूपादुपलब्धिविपर्ययाच्छीताभावव्यवहार इति तस्मात् प्रयोगवचनविन्यासमात्रमेव विद्यते ।

[2.1.2.3.2,29]

विरुद्धन्तच्च सोपायमविधायापिधाय च ।प्रमाणोक्तिर्निषेधे या न सा न्यायानुसारिणी ।। ९१ ।।

[2.1.2.3.2,30]

उक्त्यादेः सर्व्ववित्‌प्रेभावादिप्रतिषेधवत् ।अतीन्द्रियाणामर्थानाम्विरोधस्याप्रसिद्धितः ।। ९२ ।।

[2.1.2.3.2,31]

न खलु वचनं सर्व्ववेदनविरुद्धं । न खल्वतीतेन्द्रियेण संह विरोधसिद्धिः । सम्वेदनादेव वचनम्प्रवर्त्तते कथन्तदभावं साधयेत् । सर्व्ववेदनेन विरुद्धमिति चेत् । केन विरोधग्रहणं । यदि हि वेदनोत्कर्षान्वयेऽपचयो दृश्यते वचश्विता (? स्विता) याः सर्व्वं शोभेत सर्व्ववेदने सकलवचस्विताऽभाव एव । न चैतत् । वक्तारोऽसर्व्ववेदिन उपलब्धा इति चेत् ।  वक्तारो मूर्खा उपलब्धा इति किन्न सर्व्वस्य मूर्खता । वक्तुः पाण्डित्यमुपलभ्यत इति चेत् ।  तदपि नोपलप्स्यत इति कुतः । तथाहि ।

[2.1.2.3.2,32]

बाध्यबाधकभावः कः स्यातां यद्युक्तिसम्विदौ।तादृशोऽनुपलब्धेश्चेदुच्यतां सैव साधनम् ।। ९३ ।।

[2.1.2.3.2,33]

यथाहि मूर्खस्य वचनन्तदभावेपि पाण्डित्यसमये विशेषम्वचनन्तथा यदि सव्ववेदनावस्थायामपि को विरोधः । नहि सर्व्वम्वेदनोत्कर्षविरोधिवचनम् । अत्यन्तोत्कर्षे  विरोघ्येवेति चेत् । न (।) विरोधस्याग्रहणात् । तादृशस्य वक्तुरनुपलम्भ एवेति नोत्तरं ।  अनुपलम्भस्य द्रश्यविषयत्वेन गमकत्वात् ।

[2.1.2.3.2,34]

अनिश्चयकरम्प्रोक्तमीदृक्‌क्वानुपलम्भनं ।तत्रात्यन्तपरोक्षेषु सदसत्ताविनिश्चयौ ।। ९४ ।।

[2.1.2.3.2,35]

अत्यन्तपरोक्षस्य हि सर्व्ववित्प्रेत्यभावादेरनुपलम्भमात्रादभावनिश्चयात् ।

[2.1.2.3.2,36]

अथापि स्यात्(।) सर्व्ववेदने सति अभ्रान्तस्य कुतो वचनसम्भवः । विवक्षा हि  पूर्व्वापरपरामर्शतो भ्रान्तोपजायमाना प्रवर्त्तयति वचांसि । नैतदपि सम्यक् ।

[2.1.2.3.2,37]

स्पष्टं सर्व्वपदार्थानाम्वेदनेपि प्रवर्त्तते । विवक्षाभ्यासतस्तत्र वचसोऽसम्भवः कुतः ।। २७४ ।।

[2.1.2.3.2,38]

न खलु भावनाबलावलम्बिस्पष्टतरपरिमितेतरपदार्थदर्शनसमकालाभ्यासतो विवक्षा  न भवति । विवक्षाभावेपि पूर्व्वावेधतो वचनं । नहि वचनानां सन्निहितैव विवक्षा कारणं ।  पूर्व्वावेधतोन्यमनसोपि पदवाक्यविविक्तपाठदर्शनात् । अनेकपूर्व्वाभ्यस्तक्रियाप्रक्रमदर्शनाच्च ।  अनेन पूर्व्वापरपर्यालोचनमन्तरेणापि सन्निहितप्रतिपत्तृप्रतिवचनङ्कथमिति प्रत्युक्तं ।

[2.1.2.3.2,39]

शत्रुसन्निधिमात्रेण
		प्रवर्त्तन्तेऽविकल्पतः । प्रगे च तन्निराकारिप्रक्रियाः कायनिर्मिताः ।। २७५ ।।

[2.1.2.3.2,40]

यथा च पूर्व्वाभ्यासतो झटिति प्रबोधितस्यारिणा प्रहारादिदानेनानुरूप एव प्रक्रमः  शस्त्रोद्धरणादिकस्तथा सर्व्ववेदिनोपि सकलाः क्रिया इत्यविरुद्धं ।

[2.1.2.3.2,41]

तस्माद् विरुद्धादेवाभावनिश्चयः प्रतियोगिनः ।

[2.1.2.3.2,42]

भिन्नाऽभिन्नोपि वा धर्मः स विरुद्धः प्रसज्यते ।यथाग्निरहिमे साध्ये सत्ता वा जन्मबाधनी ।। ९५ ।।

[2.1.2.3.2,43]

शीतोष्णस्पर्शयोः परस्परम्भेदात् सहानवस्थानलक्षणो विरोधः सत्ताजन्मनोश्च  परस्परपरिहारलक्षण इत्यभेदः । न खलु जन्म सत्ताव्यतिरेकेण विरोधश्च । नहि सदेव  जायते । सतो हि सर्व्वनिरासंश (?शंस)स्य को जन्मार्थः । कथमव्यतिरिक्तयोः  परस्परम्विरोधः । परेणाव्यतिरेकेणाभ्युपगमादेवमुच्यते ।

[2.1.2.3.2,44]

ननु कोयम्विरोधो नाम । निवर्त्त्यनिवर्त्तकभावः । तथाहि ।

[2.1.2.3.2,45]

अविकलकारणमेकं यदपरभावे यदा भवेन्न भवेत् ।

[2.1.2.3.2,46]

भवति विरोधस्स तयोः शीतहुताशात्मनोर्दृष्टः ।। २७६ ।।

[2.1.2.3.2,47]

ननु यद्यन्यस्याभावोऽन्येन क्रियते । तदयुक्तमभावस्य कार्यत्वाभावात् । अथ न क्रियते  तदा स्वयमेव विनश्यतः कः परेण विरोधः। न च क्षणस्य विनाशोऽन्येन क्रियते । उत्पन्नानुत्पन्नावस्थयोरयोगात् । अनुत्पन्नमसत् कस्य विरोधो विनाशो वा । उत्पन्नं स्वकाले  विनाशयितुमशक्यं क्षणस्याविकार्यत्वात् । अन्यकाले तु एव नास्ति कस्य विनाशः ।  सन्ततेर्विनाश इति चेत् । न । तद्व्यतिरेकेण सन्तत्यभावात् ।

[2.1.2.3.2,48]

ननु सन्ततेस्स एवं विनाशो य उत्तरक्षणप्रबन्धविघातः । तदप्यसत् ।

[2.1.2.3.2,49]

यदि कारणसद्भावः कथम्व्याघातकृत् परः । अथ कारणसद्भावः कथम्व्यघातकृत् परः ।। २७७ ।।

[2.1.2.3.2,50]

यद्युत्तरक्षणोत्पत्तौ कारणमस्ति कथम्व्याघातः । अथ न कारणन्दैवरक्ताः किंशुकाः ।  अथ कारणवैकल्यमेव विरोधिना क्रियते । तदप्यसत् । यतः ।

[2.1.2.3.2,51]

असतो यदि वैकल्यङ् किंशुके दैवरक्तता । सतश्च स्वेन रूपेण वैकल्यङ् किं करिष्यति ।। २७८ ।।

[2.1.2.3.2,52]

यदि तत्रास्त्यवैकल्यकारणन्तदसत् कथं । अथावैकल्यकृन्नास्ति विकलः स्वयमेव सः ।। २७९ ।।

[2.1.2.3.2,53]

कारणस्यापि हि वैकल्यमवैकल्यकारणसद्भावे न शक्त्यभावे तत्कारणस्य स्वयमेब  भवति वैकल्यन्तत्र किम्विरोधी करिष्यति । अत्रपरिहारः ।

[2.1.2.3.2,54]

शीताच्छीतान्तरोत्पत्तिरनग्निसहकारिणः । सहकारिणमासाद्य तदशीतस्य कारणम् ।। २८० ।।

[2.1.2.3.2,55]

सन्निदेधीयमानदहनसहकारी मन्दतरतमादिशीतस्पर्शजनको हि पूर्वकः शीतस्पर्शो यावच्छीतान्तरं  शीतस्पर्शस्याजनकम्भवति । तस्य स्वयमेव निवृत्तेरपरस्य च कारणाभावेनानुत्पत्तिरिति  सहकारित्वेन विगुणशीतकारणजननेन निवर्त्तको वह्निः शीतस्येति व्यपदिश्यते । तत्कृता  तस्य विकलकारणोत्पत्तिरिति ततोऽनुत्पत्तिरेव । तस्य प्रागभावलक्षणा निवृत्तिरिति व्यपदिश्यते ।  उत्पत्तौ हि कारणानि व्याप्रियन्ते न निवृत्तौ । अथवा शीतस्य स्वहेतुनियतः स स्वभावो  येनाग्निसन्निधाने शीतक्षणान्तरं स्वकार्यन्नोत्पादयति । प्रतिनियता हि भावानां शक्तयः ।  एकत्र सन्निधानं विरुद्धयोः कथमिति चेत् । एवमेव विरोधोऽन्यथाऽयोगात् । न च क्षणयोर्विरोधोपि तु प्रबन्धयोः(।) दृश्यते चैवमुष्णमनुभवतोपि नाद्यापि शीतमपैतीति सम्वेदनं । तथा  न स्वष्टान्धकारमपैतीति । अतिपरिस्फुटालोकसम्भवे तस्मिन्नेव क्षणेऽपैतीति चेत् । न (।)  तत्रापि तत्कारणसहितस्यान्धकारान्तरजननसामर्थ्यादालोक एवोत्पत्तिमान्नान्धकारः । स एव  नष्ट इति चेत् । न । तस्य स्वरूपेणोत्पन्नत्वात् ।

[2.1.2.3.2,56]

येन स्वभावेनोत्पत्तिर्न ते नैव विनश्यति । येनापि तस्यानुत्पत्तिस्तथापि न विनश्यति ।। २८१ ।।

[2.1.2.3.2,57]

तस्मान्न स एव विनष्टः ।

[2.1.2.3.2,58]

नन्वदर्शनमेव विनाशः स एव च विनाश (ा) वस्थायामप्रतीतेः
		कथं स इति प्रतीतिः ।  यदा प्रतीयते न तदा विनष्टः (।) यदापि विनष्टस्तदापि न प्रतीयते । तेनैवासौ विनष्टो येन  न प्रंतीयते । अन्यथा प्रतीयमाने को विनाशार्थः । यदि नोपलभ्यमानो विनष्टः । न  प्रदेशो घटोपलब्धिरिति सोपि नष्टो भवेत् । प्राग् दृष्टो नोपलभ्यते यः स विनष्ट इति चेत् ।  सोपि प्राग्दृष्ट एव । यत्र दृष्टस्तत्र तदैव नोपलभ्यमानो विनष्टस्तदैवोपलभ्यते तदैव नोपलभ्यत इति व्याहतं । कालान्तरे नोपलभ्यतेऽनन्तर इति चेत् । देशान्तरेऽनन्तरेऽनुपलभ्यमानः कथन्न नष्टः ।

[2.1.2.3.2,59]

कालान्तरेन नष्टश्चेत् नष्टो देशान्तरे न किं । न चेद् देशान्तरव्याप्तिर्ननु कालान्तरस्य किं ।। २८२ ।।

[2.1.2.3.2,60]

यदि देशान्तरव्यापी न सम्भवत्येव कश्चित् । तेन स एव न नष्टः कालान्तरव्याप्यपि  नैव सम्भवप्ति कथं सोपि नष्टः ।

[2.1.2.3.2,61]

ननु देशान्तरेऽनुपलभ्यमानेपि देशान्तर उपलभ्यमानः कथम्विनष्टः । देशान्तरवदेव  तर्हि कालान्तरेप्युपलभ्यमानः कथम्विनष्टः । कालान्तरेऽनुपलब्धिरिति चेत् । समानमेतदुभयत्रापि । तस्माद् (।)

[2.1.2.3.2,62]

यो यथा दृश्यते भावः स तथैवान्यथा नहि । नीलन्नीलतया दृष्टन्न सितत्त्वेन विद्यते ।। २८३ ।।

[2.1.2.3.2,63]

तस्मान्न स एव विनष्टोऽपि तु परो नोत्पन्नः कारणाभावात् । तदनुपलब्धौ स नष्ट  इत्यभिमानमात्रकं । तेनैवम्भूते विषये सहानवस्थानलक्षणविरोधव्यवस्था । परमार्थतः कारणभावविशेष एव विरोधः । परस्परपरिहारस्थितलक्षणो विरोध एवमेव । यः क्षणिकञ्जनयति स नित्यस्वभावञ्जनयितुमसमर्थः । तेन नित्यत्वस्यानुत्पत्तिरेव । यथा  चानित्यत्वमपि(?) तन्नित्यत्वेन तथा नीलत्वादयोपि परस्परमिति नानयोर्विशेषः ।

[2.1.2.3.2,64]

(नानयोः परमार्थतः परस्परं विरोधयोर्व्विशेषः) । ततः परस्परम्विलक्षणत्वमेव विरोधः  कारणवशात् । स च पदार्थस्वरूपमेवान्यथा स्वरूपाभावात् । सा च तयोः परस्वरूपविलक्षणोपलब्धिरन्यापेक्षयाऽनुपलब्धिरेवेति सर्व्वोऽनुपलम्भत एवाभावव्यवहार इति ।

[2.1.2.3.2,65]

"प्रयोगः केवलम्भिन्नः सर्व्वत्रार्थो न भिद्यते" (प्र. वा. २।९०)

[2.1.2.3.2,66]

इति युक्तमुक्तं । अतीन्द्रियाणाञ्च नायम्विरोध इति नाभावसाधिका विरुद्धोपलब्धिः । नाप्यनुप (ल) ब्धिमात्रं । नोपलभ्यत इत्येतावता नास्तीति न भवति । यस्य हि  दर्श (न) ञ्ज्ञेयसत्ताम्व्याप्नोति स एवम्ब्रुवाणः शोभेत । तदापि स एव सर्व्वज्ञ इत्यप्रतिक्षेपः  सर्वविदः नापि परलोकादेः । सर्व्वदर्शिना नोपलभ्यत इत्यत्र प्रमाणाभावात् । विपर्यये  च प्रमाणमुक्तं । तस्मात् ।

[2.1.2.3.2,67]

यथा वस्त्वेव वस्तूनां साधने साधनम्मतं ।तथा वस्त्वेव वस्तूनां स्वनिवृत्तौ निवर्त्तकं ।। ९६ ।।

[2.1.2.3.2,68]

यथा प्रतिबन्धतो वस्त्वेव वस्तुनः साधनं । यथाकथञ्चिन्न वस्तु वस्तुनः साधकमप्रतिबद्धमेव । तथा वस्तवेव स्वनिवृत्तौ निवर्तकम्वस्तुनः । नहि प्रतिबन्धमन्तरेण वस्तुनिवृत्तौ  वस्त्वपरन्निवर्त्तते । यथा कार्यङ्करणं साधयति व्यापकञ्च व्याप्यन्तथाकारणाभावः कार्यस्याभावम्व्यापकाभावश्च व्याप्याभावस्येति । अन्यथा स एव प्रतिबन्धो न स्यात् । अयमपि  प्रतिबन्धस्य भावो यावन्वयव्यतिरेकौ नान्यः प्रतिबन्ध इति ।

[2.1.2.3.2,69]

एतेन कल्पनान्यस्तो यत्र क्वचन सम्भवाद् ।धर्मः पक्षसपक्षान्यतरत्वादिरपोदितः ।। ९७ ।।

[2.1.2.3.2,70]

न हि पक्षासपक्षान्यतरत्वन्नित्यानित्ययोरेकत्रापि प्रतिबद्धं । इच्छाकृतो हि पक्षस्तदनुसारेण यः सपक्षः सोपि तथैव । तत इच्छामात्रप्रतिबद्धत्वान्न वस्तु गमयति । न ह्यन्यप्रतिबद्धत्वमन्यङ्गमयत्यतिप्रसङ्गत् । नापि व्यापर्त्तते कुतश्चित् येन तदभावङ्गमयेत् । तस्यापि  पक्षत्वमिच्छाकृतमस्त्येव । तस्मात् सपक्षान्यतरत्वमगमकं । तथाऽविपक्षत्वादिकञ्च ।

[2.1.2.3.2,71]

तस्मात् प्रतिबन्धादेव विधिनिषेधप्रसिद्धिः ।

[2.1.2.3.2,72]

तत्रापि व्यापको धर्मो निवृत्तेर्गमको मतः ।व्याप्यस्य स्वनिवृत्तिश्चेत् परिच्छिन्ना कथञ्चन ।। ९८ ।।

[2.1.2.3.2,73]

ननु स्वभावानुपलम्भोपि गमक एव । नैतदस्ति । न तत्र परमार्थतो गम्यगमकभावः । अभाव एवासौ य उपलब्धिलक्षणप्राप्तस्यानुपलम्भः । ततस्तेन सिद्धेन व्याप्यस्याभावसाधनं ।

[2.1.2.3.2,74]

यदप्रमाणताऽभावे लिङ्गन्तस्यैव कथ्यते ।तदत्यन्तविमूढार्थम्; आगोपालमसम्वृतेः ।। ९९ ।।

[2.1.2.3.2,75]

अयमेवाभावः स्वभावानुपलम्भो नाम । आगोपालाङ्गनाप्रसिद्धमेतत् । सां ख्य स्तु  शास्त्रदृष्ट्या व्यामूढः प्रबोध्यते । एतावन्मात्रनिमित्तकोयमन्यत्राप्यभावव्यवहारः । अन्यथा  सुखादीनामात्मनाञ्च न भेदसिद्धिः । शास्त्रादेव भेदसिद्धिरिति चेत् । न (।) प्रामाणिकत्वाद्-
		भेदस्य । शास्त्रस्यापि च परस्परन्न भेदः स्यात् परस्परविविक्तोपलब्धिमन्तरेण । सैव  च विविक्तोपलब्धिरन्यस्यानुपलब्धिः (।) व्यक्ताव्यक्तयोश्च भेदो नानुपलब्धिमन्तरेण  सिध्यति ।

[2.1.2.3.2,76]

एतावन्निश्चयफलमभावेऽनुपलम्भनं ।तच्च हेतौ स्वभावे वाऽदृश्ये दृश्यतया मते ।। १०० ।।

[2.1.2.3.2,77]

त्रिविध एवानुपलम्भ हेतोर्व्यापकस्य स्वभावस्य चेति । तस्य च हेत्वादेरुपलब्धिलक्षणप्राप्तस्यानुपलम्भो गमको नान्यस्य नान्यथा । तस्मात् कार्यस्वभावानुपलब्धिजनितं लिङ्गज्ञानं  साध्यप्रतिपादकमविसम्वादि । ततस्तेन वस्त्वेव तथासिद्धमिति नावस्तुधर्मः ।

[2.1.2.3.2,78]

नन्वनित्योपम्वर्ण्ण इति स्वलक्षणयोजनाऽनित्यत्वस्य । तत्कथं योजनाद् वर्ण्णसामान्य  इत्यादि । नैतदस्ति ।

[2.1.2.3.2,79]

अनुमानादनित्यादेर्ग्रहणेयङ्गमो मतः ।प्रामारायमेव नान्यत्र गृहीतग्रहणान्मतं ।। १०१ ।।

[2.1.2.3.2,80]

स्वसामान्यलक्षणाभ्यां ह्यव्यपदेश्यवर्णत्वाभ्यां वर्ण्णादिगृहीत्वाऽनित्यतया चानित्यम्वर्ण्णादीति मनसा संधत्ते (।) यदुक्तमाचार्येण (।) तत्रायङ्क्रमो वर्णितो "योजनाद् वर्णसामान्य" (प्र॰वा॰२।७९) इत्यादिना । अनुमानेन वर्ण्णत्वसामान्येऽनित्यता प्रतिपत्तौ प्रमाणान्तरं ।  तत्सामान्धर्मि केन प्रतिपन्नं । अनुमानेन प्रतिपत्तौ अपरस्तत्रापि धर्मीत्यनवस्था स्यात् ।  यदा चालिङ्गज्ञानम्प्रत्यक्षोत्तरकालभावि तदा प्रमाणान्तरमेव । स्वलक्षणेन योजनात् ।  उभयत्रापि परिहारः । प्रामाण्यमेव तत्र नास्ति । उभयत्रापि प्रत्यक्षत एव सिद्धत्वात् ।  विकल्पस्य सामान्यग्राहिणो गृहीतग्रहणत्वात् । कथमनित्यत्वम्प्रत्यक्षसिद्धं । यतः ।

[2.1.2.3.2,81]

नान्यास्यानित्यताभावात् पूर्व्वे सिद्धः स चैन्द्रियात् ।नानेकरूपो वाच्योऽसौ; वाच्यो धर्मो विकल्पजः ।। १०२ ।।

[2.1.2.3.2,82]

न खल्वनित्यता वर्ण्णत्वादि चान्यभावस्वरूपात् । अभावस्वरूपमेव तत्तादृशं ।  तदेव विकल्पस्य तद्रूपग्रहणाशक्तेः सामान्यरूपम्भवति । ग्रहणव्यापार एव न तु सामान्यन्तत् ।  नहि नीलमेतदिति प्रत्यक्षप्रतिभासमानरूपादपरमिदन्नीलमिति विकल्पे प्रतिभाति तदेव  तु तथा व्यवह्नियते । अथ यथाभूतन्तन्नीलन्तथाभूतमेतदिति सामान्यम्पूर्व्वापरप्रत्यया  भ्यामागृहीतमेव गृह्यते । तदप्ययुक्तं । नहि पूर्व्वापररूपव्यतिरेकेणापरं सामान्यमुपलभ्यते । तदेव तु तेन व्यवह्रियमाणं सामान्यं । व्यवहारस्य च तदेव स्वलक्षणमाश्रयः ।

[2.1.2.3.2,83]

ननु सामान्यानामनित्यत्वादीनाम्परस्परन्तद्वतश्च भेदो नानात्वं । अत्रोच्यते ।
		"नानेकरूपो वाच्योसौ" स्वलक्षणात्मा विकल्पमात्रस्यानादिवासनासामर्थ्याद् भेदः । विकल्पस्य हि व्यावृत्तिभेदादन्वयव्यतिरेककल्पनया भेदाध्यारोपवृत्तत्वात् ।

[2.1.2.3.2,84]

सामान्याश्रयमसिद्धौ सामान्यं सिद्धमेव तत् ।तदसिद्धौ तथास्यैव ह्यनुमानस्य सिद्धये ।। १०३ ।।

[2.1.2.3.2,85]

व्यवहारमात्रकं हि सामान्य
		व्यहारविषयस्य च प्रसिद्धौ व्यवहारो नियमेन सामान्याधिकरण्येनान्यथा वा
		प्रसिध्यति । व्यवहाराप्रसिद्धौ तु निमित्तप्रदर्शनेन स व्यवहारो विस्मृतव्यवहारनिमित्तस्य निमित्तत्वस्मरणेन स्मरणविषयभावमुपनीयते । तस्मादनुमानम्व्यवहार  मात्रकमेव साधयति नापरं ।

[2.1.2.3.2,86]

ननु कार्यहेतोरनुमानाद् वस्त्वेवासिद्धमग्न्यादिकं साध्यते न व्यवहारः । तदप्यसत् ।

[2.1.2.3.2,87]

तत्रापि ह्यनुमानेन यदि वस्तु प्रसाध्यते । सर्व्वाकारप्रसिद्धौ स्यान्न तत्रैव प्रमान्तरम् ।। २८४ ।।

[2.1.2.3.2,88]

यद्यनुमानादग्न्यादिवस्तु प्रसिध्यति तदा तत्र कीदृशोऽग्नेरयमित्यवान्तरभेदजि घृक्षायां  प्रमाणान्तरमध्यक्षादिकन्न प्रवर्त्तते । तस्य प्रथमानुमानत एव सर्व्वाकारप्रसिद्धेः । प्राग् (?)  सम्भवोऽसम्भवः प्रमाणविरोधश्चेति । कारणात् योग्यात् कार्यमुत्पत्तिमदिति सम्भवः ।  कारणाभावे कार्यानुत्पत्तिरित्यसम्भवः । प्रमाणविरोधोपि शीतोऽग्नेरिति । तत्राध्यक्षेण  सर्व्वाऽकारग्रहणमिति सम्भवः । अनुमानेनासम्भवः । प्रमाणविरोधश्चेति । प्रमाणान्तरप्रवृत्तेः । तदेतत् तमोविजृम्भितं । यतः ।

[2.1.2.3.2,89]

असम्भवे विरोधे च वस्तुनो ग्रहणङ् कुतः । ग्रहणे वस्तुनः प्राप्तं द्वयमेतदयुक्तिमत् ।। २८५ ।।

[2.1.2.3.2,90]

यदि तदव्यतिरिक्ताकारपरित्यागोऽसम्भवात् सर्व्वाकारग्रहणस्य प्रमाणान्तरप्रवृत्तविरोधाच्च तदा वस्तुग्रहणमपि नास्त्येव । कथं हि तद्ग्रहणे तदव्यतिरिक्तापरिग्रहः । न खलु  तदेव गृहीतमगृहीतञ्च युक्तिमत् । तथा ज्ञानमपि तद्ग्रहि तदग्राहि चेत्येषोप्यसम्भवस्य ।

[2.1.2.3.2,91]

अथापि स्यात् ।

[2.1.2.3.2,92]

सर्व्वाकारग्रहे हेतुर्नलिङ्गम्व्यभिचारतः । सामान्याव्यभिचारित्वाद् विशेषस्याप्रसिद्धितः ।। २८६ ।।

[2.1.2.3.2,93]

लिङ्गं हि सकलव्यक्तिसाधारणतया परिगृहीतमनैकान्तिकम्प्रतिनियतव्यक्तौ ।

[2.1.2.3.2,94]

यद्येवम ।

[2.1.2.3.2,95]

विशेषग्रहणन्नास्ति लिङ्गसामर्थ्यसम्भवि । अनैकान्तिकता हेतोरिति वस्तुग्रहः कथम् ।। २८७ ।।

[2.1.2.3.2,96]

न ज्ञायते कोत्र वह्निरिति वह्निमात्रमेव प्रतीयते । कोप्यत्र वह्निरिति पूर्व्वानेकवह्निदर्शनानुसारेण प्रतीतिरेवेयङ् केवला न वस्तुसंस्पर्शः । प्रत्यक्षेण वस्तुसंस्पर्शे किम्भेदसन्देहः  सम्भवी ।

[2.1.2.3.2,97]

ननु सन्देहे कथम्प्राप्तिः । प्राप्तिरपि सन्देहानुरूपैव । कदाचित्कस्यचिदग्ने प्राप्तेः ।  तेन कार्यहेतावपि व्यवहार एव केवलन्न वस्तुसाधनं ।

[2.1.2.3.2,98]

ननु स्वभावहेतौ वस्तु दृष्टमिति प्राप्यते (।) कार्यहेतौ तु कथमदृष्टस्य प्राप्तिः ।

[2.1.2.3.2,99]

न दृष्ट इत्येवार्थस्य प्राप्तिरस्तित्वतः सदा । तस्य वस्तुनिवृत्तिस्तु भ्रान्तेर‌पि तदर्थिनां ।। २८८ ।।

[2.1.2.3.2,100]

न खलु केशादिषु दर्शनमस्ति ।तथापि तर्दार्थतया भवत्येव वृत्तिः । यत्रास्ति तत्र  प्राप्तिरन्यत्र नेति निर्ण्णयः । न च स्वभावहेतौ प्रत्यक्षे कार्यहेतौ च वस्तु गृह्यते । अगृही
		तस्यैव सर्व्वत्र प्राप्तेः । भावि हि वस्तु प्राप्यं । न च स्वरुपङ् कथन्तस्य ग्रहणं । भाविरूपेणैव गृह्यत इति चेत् । न (।) तथाऽप्रतीतेः । अथापि भाविरूपेण प्रतीयते । तथापि  तदन्यथाप्रतीतमन्यथोत्पत्तिमन्न स्यात् । सामान्यस्य प्रतीतिरिति चेत् । सामान्यस्य प्रतीतौ  विशेषस्य कथम्प्राप्तिः । स्थितत्वाच्चेत् । नहि सामान्यं (विशेष) वस्त्वन्तरेण भवति ।  धूमादिकमेव तर्हि लिङ्गम्वस्त्वन्तरेण न भवतीति तत एवास्तित्वमिति किं सामान्येनासामान्यप्रतीतिमन्तरेण कथम्प्रवर्त्तते । लिङ्गप्रतीतावेव प्रवर्त्तिष्यते । अन्य प्रतीतौ कथमन्यत्र प्रवृत्तिः ।  सामान्यमप्यन्यदेवेति समानो दोषः । नैकान्तेनान्यत्सामान्यं । यद्येवं ।

[2.1.2.3.2,101]

सामान्यग्रहणेऽर्थस्य तदेव ग्रहणम्भवेत् । तथा सति न संदेहो गृहीते स कथम्भवेत् ।। २८९ ।।

[2.1.2.3.2,102]

सामान्यरूपेण ग्रहणन्न विशेषरूपेण (इति) चेत् । विशेषरूपे कथम्प्रवर्त्तते । तदपि  गृहीतमेवेति चेत् । किमर्थम्प्रवर्त्तते । प्रप्त्यर्थमिति चेत् । ननु सापि प्राप्तिः स्वरूपप्रतिपत्तिरेव  सापि यदि जाता किमर्थम्प्रवर्त्तते । केनचिद्रूपेण प्रतिपत्तिः केनचिन्नेति चेत् । येन रूपेण  प्रतीतिस्तेन न प्रवर्त्तते व्यर्थत्वात् । येन च न (।) तेनापि नाशक्तोः । न च प्रतिपन्ने सन्देहः ।  नाप्यप्रतिपन्ने । उभयरूपसंस्पर्शरूपत्वात् सन्देहस्य । सामान्यविशेषयोरेकरूपत्वादप्रतिपन्नेपि विशेषे प्रवर्त्तत इति चेत् । न (।) अविषयीकृतेऽयोगात् । न च प्रतिपन्नेनाप्रतिपन्नस्यैकत्वमिति प्रतिपादितं । प्रतिपन्नैकत्वम्प्रत्येति नाप्रतियन् । अथापि कालान्तरे प्रत्येति ।  कालान्तरे न प्रत्यक्षन्नानुमानमिति प्रतिपादितं ।

[2.1.2.3.2,103]

ननु यदि वस्त्वनित्यत्वादेकङ्गृहीतमेव सर्व्वात्मना कथन्तस्यानुमेयत्वं । व्यवह्रियमाणतया चेत् । कस्मात् स एव निश्चयो न भवति व्यवहारात्मा । नेदमुत्तरं । यतः ।

[2.1.2.3.2,104]

क्वचित्तदपरिज्ञानं सदृशापरसम्भवात् ।भ्रान्तेरपश्यतो भेदम्मायागोलकभेदवत् ।। १०४ ।।

[2.1.2.3.2,105]

न खलु मायागोलके भेदस्य न प्रतीतिः । तथापि सदृशत्वात् तदन्तरेण स एवायमिति  प्रतीतेर्न्न भेदव्यवहारः ।

[2.1.2.3.2,106]

ननु यद्यपि स एवायमिति प्रतीचिर्भ्रान्ता, दर्शनन्तु पुनरभ्रान्तमेव कथन्न भेदप्रतीतिः ।  अथ तिरस्कृता सती प्रतीतिरप्यप्रतीतिरेव कार्यतः । न तिरस्करणन्नामास्ति स्वरूपसम्वेदनयोर्वेदनयोः । परस्परपरिहारेणावस्थानाद् द्वयोर्व्वा परस्परान्तिस्करणमिति प्राप्तं ।

[2.1.2.3.2,107]

अन्योन्यपरिहारेण व्यवस्थिता चेत् तिरस्क्रिया ।

[2.1.2.3.2,108]

अन्योन्यपरिहारस्य समानत्वन्द्वयोरपि ।। २९० ।।

[2.1.2.3.2,109]

यथैव विकल्पः स्वरूपसम्वेदनात्माऽनुभवतो भिन्न इत्यनुभवस्य तिरस्कारकारी ।  तथानुभवोपि विकल्पस्य स्यात् । अथैकत्वे समासक्तचेतनस्य भेदे बुद्धिरेव नोपजायते । तथा  सत्यनुभव एव नास्तीति कस्तस्य तिरस्कारार्थः । अत्रोच्यते ।

[2.1.2.3.2,110]

भिन्नन्तत्पूर्व्वकम्वस्तु न पश्यति विनाशतः । नित्यत्वाध्यवसायाच्च नित्यमेवेति मन्यते ।। २९१ ।।

[2.1.2.3.2,111]

[ पूर्व्वकम्वस्तुदर्शनञ्च व्यतीतं तदिदानीम्व्यवहर्त्तव्यमेव केवलं । व्यवहारश्च नित्यतया । ततः कथन्तेनातीतेन दर्शनेनास्य तिरस्कारः विपरीताध्यवसायस्तु तदानीमस्ति । ततः ]  स एव व्यवहारयति लोकं । ततः स एव तस्य तिरस्कारो यस्तदनुरूपव्यवहाराभावः परस्पर-

[2.1.2.3.2,112]

भेदेनानुपलक्षणात् । ततो मायागोलकस्येव द्वितीयादिक्षणस्य भेदेनानुपलक्षणत्वात् स  एवायमिति व्यवहारः ।

[2.1.2.3.2,113]

तथा ह्यलिङ्गमाबालमसंश्लिष्टोत्तरोदयं ।पश्यन् परिच्छिनत्त्येव दीपादिन्नाशिनञ्जनः ।। १०५ ।।

[2.1.2.3.2,114]

ननु माया गोलकादौ भेदः परिगृह्यत एव निरूपणतो निरूपणैर्न त्वेवं क्षणिकता ।  तदप्यसत् । तथाहि । अतादवस्थ्यम्विनाशोऽनित्यतेति च व्यपदिश्यते । न च प्रदीपादीनान्तादवस्थ्यमपि तु परापरतैलोपादानजन्यमाना परापरैव प्रदीपज्वाला केवलन्तु सादृश्यात् समानसामग्रीतो वा स एवायमिति व्यवहारः ।

[2.1.2.3.2,115]

नन्वेकदैव तैलजनित एक एवासौ प्रदीपज्वालावितानः । नैतदपि सम्यक् । यतः ।

[2.1.2.3.2,116]

यदि प्रथमसम्पातमात्रादुत्पन्न एव सः । कालान्तरस्थायितया वृथा तैलाद्यतः परम् ।। २९२ ।।

[2.1.2.3.2,117]

न खलु प्रथमतैलादिसामग्रीसम्पातमात्रतः सकलकाल (कला) कलापव्यापिनी  प्रदीपादावुत्पत्तिमति ततः परं स्थालभूतलतैलानलजालसमवधानङ् कथञ्चिदर्थम्पुष्णाति ।  निष्पत्तेरपराधीनस्वभावत्वात् । अथ निष्पन्नस्यापि कालान्तरव्यापिता तैलाद्यनुवर्त्तमानस्यैव  नान्यथेति चेत् । न (।) कालान्तरस्थायितयैवोत्पत्तेः । अकालान्तरस्थायिनस्तु पश्चात्  तैलादिसामग्र्या‪ न किञ्चित् कर्त्तुं शक्यमिति व्यर्थता स्यात् । अन्यस्योत्पादने सैवानित्यता ।  तथा च यद्यसावुत्पन्नः सर्व्वात्मना गृह्यते । चक्षुरादिना सर्व्वात्मना तस्य ग्रहमिति व्यर्थतैव  चक्षुराद्यनुवर्त्तनस्य (।) अथापरापरदर्शनेन कालान्तरस्थायिता ग्रहणेन वा । तथा सति परापरदर्शनानां विच्छेदादिकेनापि न कालान्तरस्थानग्रहः । ग्रहणस्य तु कालान्तरस्थानवत्त्वे  सकृदेव तथा ग्रहणमिति तदेव चक्षुरनुवर्त्तनं वृथेति प्राप्तं । तस्माद् दर्शनस्य न पूर्व्वापरस्वरूपग्रहणमीषदपीति क्षणमात्रकमेव प्रतिभासते ।

[2.1.2.3.2,118]

अथापि स्यात् (।) स एव पूर्व्वापरहितो वस्तुस्वभाव आयतो भविष्यति । तदसत् ।

[2.1.2.3.2,119]

कालदैर्घ्यसकृद्दृष्टौ स्याच्चेत् सर्व्वस्तथा भवेत् । दर्शनस्यानुवृत्त्यैव कालदैर्घ्यम्प्रतीयते ।। २९३ ।।

[2.1.2.3.2,120]

यथा यथा दर्शनमपरापरम्प्रबन्धेनोपजायते तथा तथा दीर्घकालाताम्प्रत्येति नान्यथा ।  न च सकृदेव प्रतिपन्नङ् काला (दि) दीर्घतया दीर्घ । तस्माद् दर्शनङ् क्षणिकतामेव प्रत्येति ।  यदि क्षणिकतैव प्रत्यक्षेण परिच्छिद्यते स्वभावभूता, कथम्परिच्छिद्यमानतायामपि व्यामोहः ।  अत्रेदमुच्यते ।

[2.1.2.3.2,121]

भावस्वभावभूतायामपि शक्तौ फलेऽदृशः ।अनानन्तर्यतो मोहो विनिश्चेतुरपाटवात् ।। १०६ ।।

[2.1.2.3.2,122]

यथा खलु शक्तिः परिच्छिन्नापि न निश्चीयतेऽनन्तरङ् कार्यमदृष्टवता ।

[2.1.2.3.2,123]

तस्यैव विनिवृत्त्यर्थमनुमानोपवरार्णनं ।व्यवस्यन्तीक्षणादेव सर्व्वाकारान् महाधियः ।। १०७ ।।

[2.1.2.3.2,124]

दर्शनेपि सर्व्वाकारतया भावस्य व्यामोहोऽभ्यासवजितस्य । ततो न निश्चयः । 
		ततो व्यामोहव्यावर्त्तनायानुमानम्प्रवृत्तिमत् । येषान्तु पुनरभ्यासपाटवादयो निश्चयस्य हेतवः  सन्ति ते महामतितमत्र(शक्तः)यः अध्यवसायादर्शनमात्रकादेव । तस्मात् सामान्यमाश्रयसिद्धौ सामान्यं सिद्धमेव यत्र न व्यामोहः । यत्र तु व्यामोहोस्ति तत्रानुमानं

[2.1.2.3.2,125]

कथन्तर्हि वस्तुन एकत्वात् तदनुसारिभिर्विकल्पैरपि नानाधर्मता व्यवस्थाप्यते ।  नहि नीलानुभवानुसारी विकल्पः पीताध्यवसायस्वभावः । अत्रोत्तरं ।

[2.1.2.3.2,126]

व्यावृत्ते(:) सर्वतस्तस्मिन् व्यावृत्तिविनिबन्धनाः ।बुद्धयोर्थे प्रवर्त्तन्तेऽभिन्ने भिन्नाश्रया इव ।। १०८ ।।

[2.1.2.3.2,127]

यथाचोदनमाख्याश्च सोऽसति भ्रान्तिकारणे ।प्रतिभाः प्रतिसन्धत्ते स्वानुरूपाः स्वभावतः ।। १०९ ।।

[2.1.2.3.2,128]

सजातीयवीजातीयव्यावृत्तिभाजो हि जगति जन्मभूतः । ते यतो यतो व्यावर्त्तन्ते  ततस्ततो भेदमवधिभेदोपकल्पितं
		तन्तमुपादानमादाय नानाधर्माणः प्रतीयन्ते । यदि  सर्व्वतो व्यावृत्तिमन्तो भावाः कथमेकयैव हेलया
		सकलव्यावृत्यनिश्चयः । भ्रान्तिकारणसद्भावादिति ब्रूमः । पूर्व्वदृष्टस्य विस्मरणात् । नहि पूर्व्वदृष्टस्य तथैव विषयीतकणे  व्यावृत्त्यनिश्चयः । तथाहि ।

[2.1.2.3.2,129]

निश्चयो ह्यनुभूतस्य तथैव स्मरणोदयः । विपर्ययोन्यथा दार्ढ्ये ये सन्देहश्चलने द्वयोः ।। २९४ ।।

[2.1.2.3.2,130]

नानुभूतस्य तथैव स्मरणनिश्चयाभावः । अयमेव निश्चयो यत्तथैव स्मरणं ।  अभ्यासतश्च तथैव स्मरणात् । तस्मादभ्यासवतामीक्षणान्तरमेव निश्चयः । अन्यथा  स्मरणनिवारणायानुमानमिति स्थितमेतत् । अपरः प्राह ।

[2.1.2.3.2,131]

सिद्धोऽत्राप्यथवा ध्वंस्नो लिङ्गदनुपलम्भनात् ।

[2.1.2.3.2,132]

उदयव्ययानुषङ्गिणो हि सर्वभावाः । उदयः प्रत्यक्षविधिसाधकानुमानसाध्यः व्ययश्चाभावः । सोऽनुपलब्धिसाध्यः (।) यावान् प्रतिषेधः सर्वोऽनपलब्धिसाध्य इति । नापरः  प्रतिषेधस्य साधनोपायः ।

[2.1.2.3.2,133]

ननु नित्यताभावस्वभावभूता विधिः साधकेनैव प्रमाणेन प्रतीयते । नेदमस्ति । न  स्वभावमात्रकादेवानित्यता । अपि तु ।

[2.1.2.3.2,134]

प्राग् भूत्वा ह्यभवन् भावोऽनित्य इत्यभिधीयते ।। ११० ।।

[2.1.2.3.2,135]

भूत्वा यो न भवति सो (ऽ) नित्यो न भवनमात्रतः  (।) स चा भावोऽन्यत्राप्यनुपलब्धिसाधकः ।

[2.1.2.3.2,136]

नन्वस्य वादित उभयान्तव्यवधायिका सत्तेवानित्यता नाभावलक्षणा । उभयान्तत्वञ्च  पूर्वापरान्तयोः (।) सत्ता च नानुपलम्भमाध्या तत्कथमेतत् । अत्राह ।

[2.1.2.3.2,137]

यस्योभयान्तव्यवधिसत्ता सम्बन्धवाचिनी ।अनित्यता श्रुतिस्तेन तावन्ताविति कौ स्मृतौ ।। १११ ।।

[2.1.2.3.2,138]

न तावत् सत्तमात्रमनित्यताऽत्मादीनामप्यनित्यताप्रसङ्गात् । रूपवेदनादीनाञ्चाविशेषेण उभयभूतान्तमध्यमध्यासीना सत्ताऽनित्यता वक्तव्या । न चोभयान्तताऽभावमन्तरेण  काचिदस्ति । अभावसङ्कमे च सोऽभावानुपलब्ध्या गृह्यते नान्येन ।

[2.1.2.3.2,139]

प्राक् पश्चादप्यभावश्चेत् स एवानित्यता न किं ।

[2.1.2.3.2,140]

यदि प्रागभावप्रध्वंसाभावोभयाप्तव्यवधायिका सत्ताऽनित्यता । स एवाभावोऽनित्यता किन्नेष्यते ।

[2.1.2.3.2,141]

षष्ठाद्ययोगादिति चेत् अन्तयोः स कथं भवेत् ।। ११२ ।।

[2.1.2.3.2,142]

यद्ययमभिप्रायो भावस्यानित्यतेति षष्ठ्यादियोगो न भवेद् यद्यभावो नित्यता ।  अभावेन सम्बन्धाभावात् । नहि भावस्याभावस्य च संयोगसमवायादिलक्षणसम्बन्धोऽयोगात् ।

[2.1.2.3.2,143]

विशेषणविशेषत्वसम्बन्धः केन वार्यते । न स्यात् सोपीति चेदेवमन्तयोः स कथम्भवेत् ।। २९५ ।।

[2.1.2.3.2,144]

यदि विशेषणविशेष्यभावेपि समवायादिसम्बन्धमन्तरेण नेष्यते । स तर्हि षष्ठ्यादियोगो विशेषणविशेष्यभावो वान्तयोः सत्तया भावेन वा कथमुपपन्नोऽन्तव्यवधिभूता सत्ता तद्विशिष्ठा चेति वचनव्यक्तौ ।

[2.1.2.3.2,145]

सत्तासम्बन्धयोर्ध्रौव्यादन्ताभ्यान्न विशेषणां ।

[2.1.2.3.2,146]

उभयान्तव्यवधिः सत्ता सत्सम्बन्धो वा समवायलक्षणोऽनित्यतेति वचने नियमेन सत्तासम्बन्धयोरन्ताभ्याम्विशेषणमभ्यपगतम् । न चेदं युक्तं । द्वयोरपि नित्यत्वाभ्युपगमात् ।  अन्तविशिष्टा हि 
		सत्ता कथम्भवेत् यदि सोत्पादव्ययवती । अथ स तत्र भावे सत्तासम्बन्धो  वा न स्यात् ताभ्याम्विशेषणमेवन्तर्हि स एव भावस्तद्विशिष्टोऽनित्यः किं सत्तया ।  अव्यतिरेकात् षष्ठी न भवेदिति चेत् । सत्ताया अस्तित्व मिति कथं । किञ्च । भावस्या  नित्यतेति भावस्य प्रागभावप्रध्वंसाभावौ तावेवानित्यता । ततो व्यतिरेकादस्ति व्यतिरेकविभक्तिः । अथ कार्यकारणयोरुभयान्तता । कारणमित्येकोऽन्तः कार्यमिति द्वितीयः ।  ताभ्याञ्च कार्यकारणाभ्यां सत्तायाः सम्बन्धस्य वा विशेषणं नोक्तः । भावे च कार्यकारणयोः सम्बन्धः कार्यकारणभावः सत्तायाः समवायलक्षणः । अत्र प्रतिवचनम् ।

[2.1.2.3.2,147]

अविशेषणमेवं स्यादन्तौ चेत्कार्यकारणे ।। ११३ ।।

[2.1.2.3.2,148]

असम्बन्धान्न भावस्य प्रागभावं स वाच्छति ।तदुपाधिसमाख्याने तेप्यस्य (च) न सिध्यतः ।। ११४ ।।

[2.1.2.3.2,149]

यस्य हि प्रागभावः स्वकारणेन सम्बध्यते । न च भावस्य प्रागभावेन सम्बन्धोऽभ्युपगम्यते । तदभ्युपगमे प्रागभावप्रध्वंसाभावावेवानित्यतेति प्रकृतहानिः पक्षान्तरसमाश्रयणं  च । तस्मादसम्बन्ध एव प्रागभावेन भावस्य । प्रागभावोपाधिश्चायं समाख्याविशेषः स
		
		तदभावे न स्यादिदङ्कार्यमिति । न च कार्यमन्तरेण कारणं । अथवा नान्येन प्रकारेण  कार्यकारणत्वाभावः । यतः ।

[2.1.2.3.2,150]

सत्ता स्वकारणाश्लेषकरणात् कारणङ्कील ।सा सत्ता स च सम्बन्धो नित्यौ कार्यमथेह किम् ।। ११५ ।।

[2.1.2.3.2,151]

सत्तासम्बन्धकरणेन हि कारणं स्वकारणसम्बन्धकरणेन च । स्वकारणं समवायिकारणं समवायिकारणसमवेतं हि प्रायशो वस्तूत्पत्तिमत् । न च सत्तासम्बन्धयोः कार्यता ।  भावस्यापि सम्बन्ध एव सत्तया कार्यो नान्यथास्य कार्यता । स्वरूपेणैव कार्यता चेत् । न ।

[2.1.2.3.2,152]

यस्याभावः क्रियेतासौ न भावः प्रागभाववान् ।सम्बन्धानभ्युपगमान्नित्यम्विश्वमिदन्ततः ।। ११६ ।।

[2.1.2.3.2,153]

नहि भावस्य कस्यचिदपि प्रागभावेन सम्बन्धः । यद्यपि नामावस्तुत्वादसम्बन्धस्तथापि पूवमसावविद्यमान एव । ततः कार्यता भविष्यति ।

[2.1.2.3.2,154]

ननु यस्याविद्यमानतया सम्बन्धः सोऽविद्यमानः । अन्यथा सर्वमेवाविद्यमानम्भवेत् ।  ततश्चास्ति प्रागभावेन सम्बन्ध इति प्राप्तं । न चाभ्युपगम्यते । ततः सकलमेव नित्यञ्जगत् प्रसक्तं कथन्तर्ह्यभावेन सम्बन्धः ।

[2.1.2.3.2,155]

तस्मादनर्थास्कन्दियोऽभिन्नार्थाभिमतेष्वपि ।शब्देषु वाच्यभेदिन्यो व्यतिरेकास्पदं धियः ।। ११७ ।।

[2.1.2.3.2,156]

भिन्नो वा भवत्यभिन्नो वार्थस्तत्र बुद्धिपरिकल्पित एव सर्वत्र सम्बन्धः । वस्तु वस्तुनो  यदि व्यतिरिक्तङ्कः सम्बन्धः । व्यतिरेक एवेति चेत् । यदि नाम व्यतिरिक्तन्तस्य कः सम्बन्धो  व्यतिरेकस्य सर्व्वत्र समानत्वात् असम्बन्ध एव न स्यात् । तादात्म्यतदुत्पत्तिलक्षण इति चेत् ।

[2.1.2.3.2,157]

भिन्ने का घटनाऽभिन्ने कार्यकारणतापि वा ।

[2.1.2.3.2,158]

भावेऽन्यस्य च विश्लिष्टौ श्लिष्टौ स्यातां कथन्नतौ ।। २९६ ।।

[2.1.2.3.2,159]

न खल्वभिन्नस्य सम्बन्धो द्विष्ठत्वात्तस्य कार्यकारणभावो न स्यात् (।) तादात्म्यलक्षणस्तु  कथन्न स्यात् । न (।) तत्र सम्बन्धस्य कल्पितविषयत्वात् । कल्पितौ हि तत्र सम्बन्धिनौ  भिन्नत्वे तादात्म्यलक्षणः सम्बन्धो नास्तीति सिद्धमेतत् । कार्यकारणभाव इति चेत् । किमिदं  कार्यकारणत्वन्नाम । अन्वयव्यतिरेकित्वमिति चेत् । न (।) तस्य कल्पितत्वात् । प्रत्यक्षतोऽग्रहणात् । तस्मात् सर्वः
		कल्पनानिर्मित एवायन्न परमार्थः । तस्मादयम्व्यतिरेकविभक्तिर्यथाकथञ्चित् कल्पितं सम्बन्धमाश्रित्य प्रवर्त्तते नापरः प्रकार इति । प्रागभावादिनापि भावस्य  सम्वृत्या सम्बन्धो न परमाथन कस्यचित् केनापीत्येकान्त एषः(।) तस्माद् योजनाद् वर्ण्णसामान्ये  न प्रमाणान्तरत्वम्प्रमेयान्तराभावात् । न च पुनः पुनरभिज्ञानेऽनिष्ठासक्तेः स्मृतादिवत् ।  पुनरभिज्ञानं हि स्मर्यमाणमेव ।

[2.1.2.3.2,160]

नन्विन्द्रियव्यापारानुविधानादविसम्वादाच्च प्रमाणमेव कथमप्रमाणम्प्रत्यभिज्ञानं ।  न (।) इन्द्रियव्यापारस्य सन्निहितमात्रविषयत्वात् । यदि सन्निहितमात्रविषयत्वङ्कथं स एवायमिति कृत्वा प्रवर्त्तते । नैतदस्ति । यस्मात् न स एवायमित्येव प्रेक्षावान् प्रवर्त्तंते ।

[2.1.2.3.2,161]

समीहितफलप्राप्तिहेतुरित्येव वर्त्तते । यद्यपि स एवासौ तथापि न प्रवर्त्तनविषयः । अर्थक्रियासाधनविषया हि प्रेक्षवताम्वृत्तयः । न च तेनैव सार्थक्रिया साधनीया स्वकारणाधीनशक्तयो हि  भावास्तामन्याम्वाऽर्थक्रियाङ्कल्पयन्ति नैकत्वभाजनत्वेन । न चार्थक्रियासम्बन्धः प्रत्यक्षविषयः  पूर्व्वदृष्टस्यैव स्मरणात् । तदर्थक्रियाकारित्वेन च स एवायमिति प्रत्ययस्य विषयो न स्वरूपेण ।  पूर्व्वं यदि दृष्टत्वेन च ग्रहणे स्मरणमेव । इह योजने त्वनुमानन्तदर्थक्रियायोग्यत्वमत्रापि ।  तदभेदोपचारादेकत्वव्यवहारः । अविसम्वादोपि नैकत्वविषयोऽनैकत्वेप्यर्थक्रियावाप्तेः । अगम्यागमनादिकन्तु तत्प्रसूतित्वादेव सन्तत्यपेक्षया ।

[2.1.2.3.2,162]

तस्मान्न प्रत्यक्षं सामान्यविषयं । नाप्यनुमानस्य विशेषविषयता ।

[2.1.2.3.2,163]

ननु विशेषदृष्टमनुमानं विशेंषमेव प्रत्यभिजानाति । तदप्यसत् ।

[2.1.2.3.2,164]

विशेषप्रत्यभिज्ञानन्न प्रतिक्षणभेदतः ।न च विशेषविषयन्दृषृसाम्येन तद्ग्रहात् ।। ११८ ।।

[2.1.2.3.2,165]

यदा खलु दृष्टो वह्निः पुनरपसृत्य व्यवधानें सति धूमादवसीयते । तदा कालान्तरे स  एव विशेषो न प्रत्यभिज्ञायतेऽपरापरस्य भेदस्य सम्भवात् । भेदे च सत्येकत्वाध्यासेन  प्रतिपत्तिः सामान्यमेव विषयीकरोति । यत्र तर्हि स्थिरे पदार्थात्मनि न भेदसम्भवो विकाराभावात् । तत्र तस्यैव विशेषस्य प्रत्यभिज्ञानं । तदेतत कथमवगन्तव्यं । न ह्यदृश्यमाने  विकारो न सम्भवतीति निश्चयः । अथान्यत्राप्येवमेव दृष्टस्तथा सति दृष्टसाम्येन व्यक्तयन्तरेण प्रतिपत्तिर्न्न विशेषविषयत्वं ।

[2.1.2.3.2,166]

निदर्शनन्तदेवेति सामान्याग्रहणं यदि ।निदर्शनत्वात् सिद्धस्य प्रमाणेनास्य किं पुनः ।। ११९ ।।

[2.1.2.3.2,167]

यदि तदेव निदर्शंनं पूर्व्वप्रत्यक्षेण सिद्धत्वात् तथा सति पूर्वकेणैव प्रत्यक्षेंण ग्रहणात्  किम्पुनः प्रमाणेन । नानुमानेनात्र कार्यं । यदि पूर्वकमेव प्रत्यक्षं विशेषदृष्टानुमानकालभाविसत्तोपग्राहितेनैव सिद्धत्वात् किमनुमानेन । प्रत्यक्षाविषये हि प्रवर्त्तनमनुमानस्येष्यते  न (।)  तत्रैव । अत एव विशेषदृष्टमिति चेत् । भवतु विशेषदृष्टं तस्य प्रमाणन्तु न स्यात् ।  अथ दर्शनेन समानकालभाव्येव पदार्थः परिगृह्यते नेतरस्ततो भाविनि प्रवर्त्तमानमनुमानम्प्रमाणमेव । यद्येवमन्यन्निदर्शनं यद्‏रूपम्पूर्व्वम्प्रतीतम् (। अन्यदा) दार्ष्टान्तिकं यद् उत्तरकालमनुमानेन प्रतीयते । अथ गृहीतमेव तत् किन्तु विस्मृतं (।) ततोयमदोष इत्याह ।

[2.1.2.3.2,168]

विस्मृतत्वाददोषश्चेत्तत एवानिदर्शनं ।

[2.1.2.3.2,169]

विस्मृतस्य तस्य पुनर्लिङ्गद्वारेण
		तथैव स्मरणमिति न व्यर्थताऽनुमानस्य । कथन्तर्हि विस्मृतस्य दृष्टान्तता । दृष्टान्तद्वारेण हि साधनम्प्रवर्त्तते तस्य चेद् विस्मरणं कथं स  दृष्टान्तः । यदि लिङ्गात् प्रागस्य विकलस्य
		दृष्टान्ततया स्मरणन्तदा किमपरमत्र लिङ्गेन  कर्त्तव्यं । तदेव पुनस्स्मर्यंत इति चेत् । अनवस्था भवेत् । अथ विस्मृतं तदा न दृष्टान्तता ।  अथ दृष्टान्तमन्तरेणैवाकस्माद् धूमादग्निप्रतिपत्तावितरस्य विस्मृतस्य लिङ्गात् प्रतिपत्तिः ।  तदा तस्याविकलकालकलाव्यापिनः पूर्व्वप्रत्यक्षेणैव ग्रहणात् विशेषमप्रतियतः कथम्प्रमाणता ।

[2.1.2.3.2,170]

स्मरणे सति तत्र व्यवहारादिति चेत् । तथा हि स्वभावहेतोर्गृहीतस्यापि सर्वात्मना तथैव  व्यवहारे सति प्रमाणता । न (।) तत्रापरदृष्टान्तसाधर्म्येणैव व्यवहारयोग्यतासाधनात् ।  न त्विह तथा प्रागेवाभावात् । अभ्यासानुत्थानात् । दृष्टमेतदित्यपि न सङ्गतमन्यथा  भावसम्भवात् ।

[2.1.2.3.2,171]

न खलु गृहीत एव स्मरणमेतदिति सिद्धमगृहीतत्वस्य भावात् प्रमाणं । स्वकालपर्यवसायि हि रूपम्प्रत्यक्षेण गृह्यतेऽन्यथा मरणावधि गृह्येतेति तदैव मरणं भवेत् । अनुवर्त्तमानेन  मरणावधि गृह्यत इति चेत् ।

[2.1.2.3.2,172]

दीर्घेण दीर्घग्रहणमदीर्घेणेतरग्रहः । प्रत्यक्षेण तदैवास्य मरणावधि न ग्रहः ।। २९७ ।।

[2.1.2.3.2,173]

यत्तर्हि नानुवर्त्तते न तेन कालान्तरव्यापि परिग्रहः । ततः कथङ्गृहीत एवानुमानम्प्रवर्त्तते विशेषदृष्टं । कथन्तदेव निदर्शनमित्यसामान्यग्रहणं ।

[2.1.2.3.2,174]

अथ दृष्टे कालान्तरसम्बन्धेन कालान्तरे यदन्यदुत्पद्यते तस्य तद्भावसिद्धिरिति विशेषदृष्टमेवैतत् अत्रोच्यते ।

[2.1.2.3.2,175]

दृष्टे सद्भावसिद्धिश्चेत् प्रमाणाद्; अन्यवस्तुनि ।। १२० ।।तत्त्वारोपे विपर्यासस्तत्सिद्धेरप्रमाणता ।

[2.1.2.3.2,176]

अथ दृष्टमन्यदपि पुनः कालान्तरे तदेवेदमिति साध्यत इत्यभ्युपगमः । स तर्हि तदन्यत्र  तत्वारोपो नियोगत एव विपर्यासः । न हि दृष्टेऽन्यतया तत्त्वन्तत्वतः सम्भवति । अपरिदृश्यमाने च परिदृष्टरूपाध्यारोप एव शक्यो न तत्त्वग्रहः । तस्य पूर्वदृष्टस्य पूर्वप्रत्यये  नानन्यरूपसंसृष्टस्यैव ग्रहणात् । यद्यपि न गृह्यते तथाप्यनुमानेन तत्त्वेनैव गृह्यते नान्यत्वेनेति  चेत् । नानुमानस्य पूर्वग्रहणानुसारित्वान्न स्मरणमात्रादन्यदनुमानं । अथ वस्तुग्रहणरूपमनुमानं । तदा ।

[2.1.2.3.2,177]

प्रत्यक्षेतरयोरैक्यादेकसिद्धिर्द्वयोरपि ।। १२१ ।।

[2.1.2.3.2,178]

यदि प्रत्यक्षमितरच्च रूपमेकमेव तदैकेनैव प्रमाणेन प्रत्यक्षेणेतरेण वा सिद्धत्वादितरदप्रमाणम्भवेत् विशेषस्य कस्यचिदितरेणाकरणात् । तदा स्पष्टाकारा प्रतीतिरुभयत्रापि  भवेदितरा वा । अथ चक्षुराद्यव्यापारादस्पष्टता । तत्प्रतिबद्धत्वात् स्पष्टतायाः। नैतदस्ति ।

[2.1.2.3.2,179]

चक्षुरादिनिबद्धेयं यदि स्पष्टावभासिता । अप्रयोजक एव स्यादालोको रूपनिग्रहे ।। २९८ ।।

[2.1.2.3.2,180]

अथालोककृता स्पष्टता तदा सत्यालोके कथमनुमानमस्पष्टावभासि । कादाचित्कत्वादालोकस्येति चेत् । स तर्हि परमार्थतो विद्यमानोप्यालोको नावधार्यते (।) तत्कथम्वस्तुग्रहणम् (।) आलोकरहितस्य वस्तुमात्रस्य ग्रहणाददोष इति चेत् । आलोकसहितस्य  तद्रहितग्रहणमिति साहसं । तथा चेत् तदेव सामान्यग्रहणमिति न विशेषदृष्टमेतत् ।

[2.1.2.3.2,181]

सन्धीयमानञ्चान्येन व्यवसायं स्मृतिम्विदुः ।तच्चिह्नापेक्षणान्नो  चेत् स्मृतिर्न व्यभिचारतः ।। १२२ ।।

[2.1.2.3.2,182]

अपि च । पूर्वदृष्टावुसन्धानमात्रमेतत् । न स्पष्टस्वरूपतया परिग्रहस्तदा स्मृतिरेव ।  नह्येकरूपतायाम्प्रत्यक्षानुमानयोः किञ्चिदधिकम्प्रमीयत इति स्मृतिरेवे यन्न वस्तुग्रहणम् (।)

[2.1.2.3.2,183]

अथ लिङ्गादुत्पद्यते तत्कथं स्मरणं । नैतदस्ति । न हि लिङ्गतास्य विद्यते त्वन्मत्या  त्रैरूप्याभावादेकत्वाद् दृष्टान्तदार्ष्टान्तिकयोः
		(।) अस्मत्पक्षे त्वनुमानमेवैतत् सामान्यविषयमिति प्रतिपादितं । यदेव हि पूर्वतयावगम्यते तदेव स्मर्यमाणं न ग्राह्यं (।) गृह्यमाणतयाऽप्रतीतेः । नह्यनुमानस्मरणादन्यत् स्मरणमेव लिङ्गादुत्पद्यमानमनुमानं । तस्मादसकृत् तदेव  येन प्रतीयते तत् स्मरणमेव । कथन्तर्हीदानीमस्तीति प्रतीतिः । इदानीन्तनमस्तित्वम्पक्षधर्मसामर्थ्यादेव गम्यते । तत्प्रदेशवर्त्ती धूमस्तत्प्रदेशवर्त्तिनैव वह्निना जन्यत इत्येवमेव पूर्वसम्बन्धग्रहणादनादिवासनाप्रबोधतः । एवञ्च सति सकलमनुमानं स्मरणमेवेति स्थितमेतत्(।)  प्रमेयद्वैविध्यात् प्रमाणद्वैविध्यम्प्रत्यक्षानुमानभेदादिति । साक्षादितरप्रतीतिभेदव्यतिरेकेण  प्रकारान्तराभावादिति ।</div><div label="2.1.2.4" level="4" n="4">

〈४. प्रत्यक्षचिन्ता〉


{2.1.2.4.1}



〈(१) प्रत्यक्षलक्षणविप्रतिपत्तिनिरासः〉


[2.1.2.4.1,1]

तत्र (।)

[2.1.2.4.1,2]

"प्रत्यक्षङ् कल्पनापोढमभ्रान्तं"

[2.1.2.4.1,3]

विशेषणादिसम्बन्धवस्तुप्रतिभासाप्रतीतिः क ल्प ना । अन्यथा प्रतिभासो भ्रान्तत्वं  (।) तेनोभयेन रहितं प्रत्यक्षं ।

[2.1.2.4.1,4]

ननु भ्रान्तत्वम्पुनः प्रत्यक्षेणान्यथा दर्शनादवगम्यते । कल्पनापोढता तु कुतः ।  नहि प्रत्यक्षपूर्वकमनुमानन्तदभावेऽवतरणमासादयति । सकलश्च प्रत्ययः शब्दानुरे(ा)धादेवोपजायते(।) ततः प्रत्यक्षं सविकल्पकङ् कथमात्मनोऽविकल्पतामवगच्छेत् । यस्याप्यालोचनाज्ञानम्विकल्परहितम्प्रथममुपजायते तस्यापि स्मरणादिसामग्रीसमवधानात् सविकल्पकप्रत्ययोदयः । स चाक्षव्यापारतः प्रत्यक्ष एव । तस्यापि कथमविकल्पकत्वसिद्धिः ।  अत्र प्रतिवचनं ।

[2.1.2.4.1,5]

प्रत्यक्षङ्कल्पनापोढम्प्रत्यक्षेणैव सिध्यति ।प्रत्यात्मवेद्यः सर्व्वेषाम्विकल्पो नामसंश्रयः ।। १२३ ।।

[2.1.2.4.1,6]

विकल्परहितम्प्रत्यक्षं स्वसम्वेदनादेव प्रतीयते । विकल्पो हि नाम जनयति नामापि  विकल्पं स नामसंश्रयो विकल्पः प्रत्यात्मवेद्यतयानुभूयते । स्वसम्वेदनेन विकल्पस्यानुभवात् ।  चक्षुरादिना दृश्यस्य ततो विरुद्धधर्माध्यासतो भेद एव विकल्पकेतरप्रत्यययोः । अथापि सर्वंदा  तद्भावादिक एवायम्प्रत्यस्तदपि नास्ति (।) यतः ।

[2.1.2.4.1,7]

संहृत्य सर्व्वतश्चिन्तां स्तिमितेनान्तरात्मना ।स्थितोपि चक्षुषा रूपमीक्षते साक्षजा मतिः ।। १२४ ।।

[2.1.2.4.1,8]

यद्यक्षम्विकल्पसामग्रीविरहि न प्रवर्त्तत एव तदभावे संहृतविकल्पावस्थायामन्यविकल्पसम्मुखीभावे वा चक्षुषो व्यापारो न, स्यात् पदार्थग्राही । ततस्तस्यामवस्थायामसङ्गतविकल्पः  प्रतिभासमानः प्रत्ययः प्रत्यक्षत एव गम्यते ।

[2.1.2.4.1,9]

ननु यदि सङ्गतो विकल्पो नास्मिन्निति तदैव प्रत्ययः कथम्विकल्पविरहिणी सावस्था ।  अथ न विकल्प (आधाराधेयाभाव) एव तदानीन्तदा निर्विकल्पकमेतदिति कथम्प्रतीतिः ।  नहि विकल्पमन्तरेण व्यवहारः । न च परमव्यवहारयता परः प्रतिपादितो भवति । अन्यथा  क्षणिकत्वेपि किं स्वभावहेतुना व्यवहारकारिणा । अत्रोच्यते ।

[2.1.2.4.1,10]

पुनर्विकल्पयन् किञ्चिदासीद् वो कल्पनेदृशी ।इति वेत्ति न  पूर्व्वोक्तावस्थायामिन्द्रियाद् गतौ ।। १२५ ।।

[2.1.2.4.1,11]

न खलु तदिव तस्य विकल्प उपजायते निर्विकल्पकमेतदिति । अन्यथा विकल्पप्रत्यक्षवादिनोपि यावत् सविकल्पकमेतदिति न जायते निश्चयस्तावत् कुतः सविकल्पकत्वव्यवहारः ।  ततः सविकल्पकत्वव्यवहारेपि सविकल्पः पुनरेषितव्यस्तत्राप्यपर इत्यनवस्थानादप्रतिपत्तिः ।  अथ स्वयमेवासौ सविकल्पक इति किन्तत्रापरेण (।) अविकल्पकस्यापि प्रतीतिरूपत्वात्  किम्विकल्पेनेति समानमुभयस्यापि ।

[2.1.2.4.1,12]

अथ विकल्पके पश्चाद् व्यवहारः सविकल्पकोयमित्यत्रापि पश्चान्निरूपयत एवम्विधविकल्पपरम्परासीदिति व्यवहारो न संहृतविकल्पावस्थायां । तत्र निर्विकल्पकत्वं ममासीदित्यव्यवहारत् । अथ तदानीमविद्यमानस्य कथम्विकल्पेन व्यवहारः । मृते कथम्मृत इति  व्यवहारः । अन्यथा सविकल्पकस्यापि कथं सविकल्पकत्वव्यवहारः । पुनस्तज्जातीयस्य दर्शनादिति चेत् । इहापि संहृतविकल्पावस्थायाम्पुनःपुनर्दर्शनमनिवारितमेव । तेन लक्षणभेदादन्योन्यव्यतिरेकेण च भावान्नैकत्वं सविकल्पकेतरयोः ।

[2.1.2.4.1,13]

अथ सामग्रीसद्भावात् (विकल्पारम्भात्) सविकल्पकोऽन्य एवोत्पद्यते तदभावादविकल्पक इति (।) तदसङ्गतं ।

[2.1.2.4.1,14]

सामग्री यदि कल्पिता भिन्नत्वन्नीलपीतयोः । समुदायोऽन्य एवायमुत्पन्न इति कल्पनात् ।। २९९ ।।

[2.1.2.4.1,15]

स हि तत्रान्य एव नीलपीतादिसमुदाय उत्पन्नोवान्तरसामग्रीसम्भवात् । अथ  प्रत्यभिज्ञानात् तदेवेदन्नीलं न पुनरपरः समुदाय इति प्रतीतेर्नानात्वन्तयोः सर्वकल्पितरूपयोरपि समानम्भेदकल्पनं । तस्मादविकल्पकमेव प्रत्यक्षं ।

[2.1.2.4.1,16]

न चासौ सामग्रीन्द्रियविज्ञानस्य सविकल्पकत्वे स्मरणादिका । इन्द्रियस्यार्थग्रहणप्रवृत्तत्वात् । न चेन्द्रियग्राह्योर्थः शब्देन योज्यते । शब्दस्य तद्वाचकताऽभावात् । स्वलक्षणे  सङ्केतस्याप्रवृत्तेः । सामान्यस्येन्द्रियाग्राह्यत्वात् । कस्मादेतदिति चेदाह ।

[2.1.2.4.1,17]

एकत्र दृष्टो भेदो हि क्वचिन्नान्यत्र दृश्यते ।न तस्माद् भिन्नमस्त्यन्यत् सामान्यम्बुद्ध्यभेदनः ।। १२६ ।।

[2.1.2.4.1,18]

देशकालानन्वयी हि भेदः । यत एकत्र दृष्टः पुनरन्यत्र दृश्यते तेनान्येन वा प्रत्यक्षेण  तस्य कालान्तरवर्तिन्यभावात् स्वकालपरिच्छिन्नो हि भावः प्रत्यक्षतोऽवगम्यते । ततो न  पूर्वम्परत्र न परम्पूर्वत्र प्रत्यक्षं । प्रत्यभिज्ञाय पूर्व्वं स एवायमिति गृह्लातीति चेत् । न (।)  प्रत्यभिज्ञाया अप्रत्यक्षत्वात् तत्रेन्द्रियव्यापाराभावात् । तथा हि ।

[2.1.2.4.1,19]

योग्यदेशस्थितेऽक्षाणाम्वृत्तिर्नातीतभाविनि । तदाश्रितञ्च विज्ञानन्न कालान्तरभाविनि ।। ३०० ।।

[2.1.2.4.1,20]

नहि कालदेशव्याप्तिरक्षविज्ञानेन गृह्यते । तथा सति सर्व्वः सर्वाकारदर्शी भवेत् ।  अथाक्षाणि यदि नातीतभाविनि वर्त्तन्ते तदाश्रितस्य विज्ञानस्य को विरोधः । यदि तदाश्रितस्य विज्ञानस्यातीतादौ वृत्तिश्चक्षुषोपि स्यात् । नहि चक्षुषोन्यावृत्तिः । न च पूर्वापरग्रहणे चक्षुर्व्यापारः प्रतीयते । पूर्वापरयोः स्मरणस्य सम्भवानुमानस्य च वृत्तेः । इन्द्रियवृत्तिरेव सेति चेत् । अनुमानस्यापि प्रत्यक्षताप्रसङ्ग इति प्रतिपादयिष्यामः । अतो भेदानान्नान्वयित्वं । सामान्यमिन्द्रियग्राह्यमन्वयीति चेत् । तदसद् (।) यतः ।

[2.1.2.4.1,21]

"न तस्माद् भिन्नमस्त्यन्यत् सामान्यम्बुद्ध्यभेदतः" ।

[2.1.2.4.1,22]

न व्यक्तीनामन्वयो नापि सामान्यस्याभावादेव । व्यक्तीनाम्भावो न तासामन्वयः ।  सामान्यस्यान्वयो न च तद् दृश्यते । तस्याभावान्नेन्द्रियग्राह्येऽन्वयसम्भवः । नहि सामान्यमत्र  प्रतिभाति । आकारान्तराप्रतिभासनादव्यतिरेके व्यक्तय एव (।) ताश्च नान्वयिन्यः ।  अत एव भिन्नाभिन्नमवाच्यञ्च न सामान्यं ।

[2.1.2.4.1,23]

तस्माद् विशेषविषया सर्वैवेन्द्रियजा मतिः ।न विशेषेषु शब्दानाम्प्रवृत्तेरस्ति सम्भवः ।। १२७ ।।

[2.1.2.4.1,24]

अनन्वयाद् विशेषाणां सङ्केतस्याप्रवृत्तितः ।

[2.1.2.4.1,25]

नह्यन्वयिनि प्रतिभासमाने सामान्यरूपता । न च विशेषे शब्दानाम्वृत्तिरनन्वयेन  सङ्केतस्यावृत्तेः । सङ्केतो हि देशकालान्तरे व्यवहारवृत्त्यर्थम्व्यवहारिभिरिष्यतेऽतोन्यथा व्यसनमेव भवेत् । धर्मार्थ इति चेत् क एवम्प्रत्येष्यति । तस्मान्न देशकालप्रतिनियते  सङ्केतवृत्तिः । तेन न विशेषः शब्दविषयः ।

[2.1.2.4.1,26]

विषयो यश्च शब्दानां संयोज्येत स एव तैः ।। १२८ ।।

[2.1.2.4.1,27]

ततः संयोज्यग्रहणन्निर्विशेषस्य । ततो न विशेषग्राही प्रत्ययः सविकल्पकः (।) यश्च  सविकल्पको न स विशेषग्राही । सामान्यस्य शब्देन योजनात् । कस्मादित्याह ।

[2.1.2.4.1,28]

अस्येदमिति सम्बन्धे यावर्थौ प्रतिभासिनौ ।तयोरेव हि सम्बन्धो न तदेन्द्रियगोचरः ।। १२९ ।।

[2.1.2.4.1,29]

दृष्टेप्यर्थेऽस्यायम्वाचकोऽस्यायम्वाच्य इति ययोः प्रतिभासः सम्बन्धकारिणि विज्ञाने  तयोरेव वाच्यवाचकलक्षणः सम्बन्धो न च तदेन्द्रियगोचरः कुतः । अस्येदम्वाच्यमिति कोर्थः ।  अस्मादिदम्प्रत्येतव्यं । केन प्रत्ययेन (।) किं सविकल्पकेन परोक्षवस्तुनाऽथ प्रत्यक्षेण साक्षात्कारिणा । यदि साक्षात्कारिणाऽध्यक्षेण प्रत्येतव्यम् (।) वैफल्यमेवेन्द्रियसंहतेः प्राप्तं । अथ  परोक्षतया तदेन्द्रियगोचरस्यार्थस्य न सम्बन्धो नहि तदेन्द्रियगोचरोर्थोस्तीति । अथ वाच्यगतेप्यर्थे शब्दे चास्येदम्वाचकमिति सम्बन्धकरणात् । तथाहि ।

[2.1.2.4.1,30]

विशदप्रतिभासस्य तदार्थस्याविभावनात् ।विज्ञानाभासभेदो हि पदार्थानाम्विशेषकः ।। १३० ।।

[2.1.2.4.1,31]

इन्द्रियगोचरो ह्यर्थो विशदप्रतिभासः । विप्रकृष्टे चार्थेऽस्पष्टप्रतिभासिता । न च  प्रतिभासभेदेप्येकता । अथ दूरासन्नतया स्पष्टतरप्रतिभासभेदस्यैकविषयतैव ज्ञानानाङ्  कथम्प्रतिभासभेदेन भेदः । अर्थक्रियाभेदेन भेदात् ।

[2.1.2.4.1,32]

नन्वर्थक्रियाभेदेपि प्रतिभासभेद एव न व्यतिरिक्तकार्यभेदो भेदलक्षणः। नहि  कार्यभेदेन कारणस्य भेदः प्रतिभासभेदविना कृतस्य, प्रतिभासभेदोप्यस्त्येवेति चेत्। तत  एव तर्हि भेदोस्तु किं कार्यभेदेन। यदि च कार्यभेदाद् भेदः कारणस्य कार्यस्य कुतो भेदः।  कार्यभेदान्तराच्चेत् । अनवस्था । प्रतिभासभेदाच्चेत्। कारणेस्यापि तत एव भेदोस्तु किङ्कार्यभेदेन । अथ क्रियाभेदेनापि भेदे स एव प्रतिभासभेदो भेदकः । स्पष्टप्रतिभासस्यैवार्थक्रियाकरणात् । तस्मान्न दूरदेशव्यवस्थितस्यास्पष्टप्रतिभासो वस्तुविषयः । अविसम्वादादेकविषयतेति चेत् । अनुमानस्यापि सोस्त्येव तत्रापि प्रतिभासभेदादेव भेदः । तस्मात् प्रतिभासभेदादेव भेदः ।

[2.1.2.4.1,33]

यदा तर्हि समुन्मीलितलोचनस्तथाभूताय सङ्केतङ् करोति तदा भविष्यति वस्तुविषयता शब्दस्य । तत्र निर्ण्णयः ।

[2.1.2.4.1,34]

चक्षुषोर्थावभासेपि
		  यं परोस्येति शंसति ।स एव योज्यते शब्दैर्न खल्विन्द्रियगोचरः ।। १३१ ।।

[2.1.2.4.1,35]

यद्यपि नाम चक्षुषः क्षोत्रयोः शब्दघटाद्योः प्रतिभासस्तथापि स्वरूपेण प्रतिभासमात्रेण  न सम्बन्धः । तस्येदम्वाचकमिति यं व्यतिरेकविभक्त्या शंसति स एव त्याज्यते । न च प्रत्यक्षे  विभक्त्यर्थः प्रतिभाति । प्रतिपदिकार्थमात्रस्य प्रतिभासनात् । विभक्त्यर्थस्तु विकल्पप्रतिभासविषय एव । तथा ह्यस्येति सम्बन्धः । उपकार्योपकारकभावमन्तरेण न भवति । ततः कदाचिद्  बुद्धिविषयाच्छब्दोऽर्थात् कदाचिच्छब्दादर्थो बुद्धिस्थो भवेदिति बुद्धिरूपविज्ञप्त्योः कार्यकारणलक्षणं सम्बन्धमाश्रित्य विभक्तिर्भवति न च प्रत्यक्षप्रतिभासनमेव सम्बन्धकरणे निमित्तं ।  तदन्तरेणापि भावात् । यदि च स्वलक्षणे चक्षुरादिजनितप्रतिभासिनि सङ्केतः । तदा  तदेव प्रतिभासेत । न चैवं ।

[2.1.2.4.1,36]

अव्यापृतेन्द्रियस्यान्ववाङ्मात्रेणाविचारणात् ।

[2.1.2.4.1,37]

अथापि स्याद् (।) यदि नाम न स्वलक्षणे सङ्केतस्तथापि तदेव वाच्यमिति को विरोधः ।

[2.1.2.4.1,38]

न चानुदितसम्बन्धः  स्वयं ज्ञानप्रसङ्गतः ।। १३२ ।।

[2.1.2.4.1,39]

अथवा स्वलक्षणे यदि सङ्केतः कथं सामान्यप्रतीतिरेवमेवेति चेत् । तत्राह । न  चेत्यादि । तस्मादिन्द्रियज्ञानमवाच्यमेवासम्बन्धम्प्रत्येतीत्यविकल्पकं । कथन्तर्हि सोयङ्गौरहिरहिरिति विकल्पप्रत्ययः स्पष्टावभासी प्रतीयते । न च विकल्पः पृथगेवात्रेति शक्यङ्  ग्राहकस्य परस्यानुपलक्षणात् । न च विकल्पस्य परोक्षमत्र ग्राह्यं । स्पष्टेतरप्रतिभासद्वयप्रसङ्गात् । अथ पूर्व्वमपि तत्प्रतिभासितमविकल्पयतः । न च विकल्पकाले ग्राह्यताविशेषः । ग्राह्ये च विशेषमनारचयन् कथङ् ग्राहकः । तदप्यसत् ।

[2.1.2.4.1,40]

निश्चितानिश्चितत्वेन विशेषस्योपलब्धितः । कथम्विशेषो नास्त्यत्र न दृष्टेनुपपन्नता ।। ३०१ ।।

[2.1.2.4.1,41]

नहि प्रतीयमानमेव प्रतिषेधविषयः । विकल्पिका प्रतीतिरसत्येति चेत् । तदसत् ।

[2.1.2.4.1,42]

असत्त्वत्वङ् कुतस्सिद्धम्विकल्पत्वात् प्रमात्र का । निर्विकल्पक बोधेपि तदसत्त्यत्वमुच्यताम् ।। ३०२ ।।

[2.1.2.4.1,43]

नहि सविकल्पकमित्येवासत्त्यं । अविकल्पकत्वेप्यसत्त्यत्वप्रसङ्गात् । अविकल्पकत्वान्नेति चेत् । सविकल्पकत्वेपि समानमेतदिति न विशेषः । किञ्च । साक्षात्करणङ्कथमसत्येव अविकल्पके हि निश्चयाभावादसत्त्यत्वम्भवेदपि । निश्चितरूपसाक्षात्करणे तु कथमसत्त्यत्वाशङ्का ।

[2.1.2.4.1,44]

अथानुमानिकोऽयन्निश्चयस्तदसत्त्यमपरोक्षविषयत्वेनानुमानत्वासम्भवात् । विषयभेदादेव प्रमाणभेदस्य साधनात् । प्रमाणसम्प्लवाभावस्य च प्रतिपादनात् । तदेतत् सकलमसत् ।  यतः ।

[2.1.2.4.1,45]

मनसो युगपद्वृत्तेः सविकल्पविकल्पयोः ।विमूढो लघुवृत्तेर्वा तयोरैक्यम्व्यवस्यति ।। १३३ ।।

[2.1.2.4.1,46]

अस्यायमर्थः । यदि खल्वविकल्पो गौरिति गकारादिवर्ण्णाध्यवसायी स्वलक्षणग्रहणप्रवणो भवेत् सविकल्पक एक एवायम्प्रत्यक्षप्रत्यय इति युक्तम्भवेत् । यावता वर्ण्णाकारावग्रहो  हि पूर्वदर्शनबलायातवासनाबीजसुबोधादस्पष्टवर्ण्णावभासी प्रत्ययस्ततोन्य एव स्पष्टपुरोवर्त्तिस्तम्भावभासी तु प्रत्यक्षस्तत्र विकल्पासम्भवात् । स एव प्रत्यक्षः प्रत्ययः । कथन्तर्ह्येकताध्यवसायः । नास्त्येव । न तावदयङ्गौरिति प्रत्ययः शावलेयगकारादिवर्ण्णानामेकतामध्यवस्यति । प्रतिभासभेदेन भेदस्यैव गतेः । गकारादिवर्ण्णविकल्पानामपि क्रमेणोदयमासादयतामेकत्वाभावः । न च वर्ण्णावभास एव प्रत्ययः शावलेयावलम्बनस्तदभावेपि शावलेयप्रतिभासनात् । तस्यापि वर्ण्णावभासस्य चक्षुर्निमीलनेपि प्रतिभासात् । तदभावेपि  प्रतिभासनमनिश्चयात्मकं । ततो निश्चयो विशेष इति चेत् । कोयन्निश्चयो नाम (।)  रूपस्य स्फुटस्य प्रतिभासनमिति चेत् । न (।) प्रागेव प्रतिभासनात् । पूर्वत्वेन प्रतिभासने  तदाकारान्तरमेवास्पष्टं । तत्कथमाकारान्तरप्रतिभासेऽन्यन्निश्चितन्नाम । तदेकतानिश्चयान्निश्चय इति चेत् । कथम्भेदेन प्रतिभासमानयोरेकत्वेन निश्चयः सत्त्यः । कथन्तर्ह्येकत्वव्यवहारः । प्रवर्त्तनस्यैकस्य कार्यस्य । भावादेवकार्यतया तदेकत्वाध्यवसायः । कथन्तर्हि  क्रमेण ग्रहणन्न भवति । युगपद्विषयसन्निधानादेव । नहि वर्ण्णविकल्पकाले प्रत्यक्षार्थो न  सन्निहितः । यथा च भवतो लघुवृत्तेर्विषयसन्निधानेन क्रमेण ग्रहणाध्यवसायस्तथा ग्रहणमपि  ममेत्यविशेषः ।

[2.1.2.4.1,47]

ननु यदि विकल्पोऽन्यत्र एव कथन्तस्य विषयोस्पष्टतया न प्रतिभाति वाच्यरूपः ।  नास्त्येव तस्य विषयोऽपर इति चेत् । यदि तर्हि निर्विषयस्तत्रार्थेप्यसिद्धत्वात् यत्(?) तेन  व्यवधाने
		दर्शनच्छेदः स्यात् । न (।) व्यवधानाभावात् । नहि समानकाले न व्यवधानसम्भवः । किञ्च ।

[2.1.2.4.1,48]

विकल्पव्यवधानेन विच्छिन्नन्दर्शनम्भवेत् ।इति चेत् भिन्नजातीय विकल्पेऽन्यस्य वा कथम् ।। १३४ ।।

[2.1.2.4.1,49]

यस्य हि सविकल्पकमेवाध्यक्षन्तस्य न विच्छेदः । नहि तेनैव तस्य व्यवधानं ।  निर्विकल्पकवादिनास्तु विकल्पोऽन्य एव ततो व्यवधानमिति चेत् । भिन्नजातीयविकल्पसम्भवे

[2.1.2.4.1,50]

पदार्थान्तरदर्शनङ् कथन्न विद्यते । न ह्यसौ भिन्नजातीयो विकल्पः प्रत्यक्षप्रत्ययस्वभावः  परस्य, दृश्यमानरूपविकल्पनाभावात् । अथास्त्येवात्र विच्छेदः । किन्तु दर्शनद्वयभावेनान्तरालवर्त्त्यदर्शनम्बलवता तिरस्कृतं न स्वव्यवहारं लभते । तेनाविच्छिन्नाध्यवसायः । तदनक्षसमम् । यतः ।

[2.1.2.4.1,51]

अलातदृष्टिवद् भावपक्षश्चेद् बलवान् मतः ।अन्यत्रापि समानन्तद् वर्णयोर्वा सकृच्छ्रुतिः ।। १३५ ।।

[2.1.2.4.1,52]

यदि भावपक्षो बल (व)ान् समानजातीयविकल्पेपि निर्विकल्पकवादिनः समानत्वादव्यवधानमेवेति न दोषः । अभ्युपगम्य चैतदुवतं । न च व्यवधान सम्भवः । नहि लाघवाद्  व्यवधानेप्यव्यवधानप्रत्ययः । यतो लाघवाद् वर्ण्णयोरप्याशूच्चारितयोः सकृच्छ्‌रुतिप्रसङ्गो  न चास्ति । तस्मान्न लाघवमत्र क्रमेप्यव्यवधानप्रतिपत्तिकारणं । अथ तत्र लाघवमेव  नास्ति तेनासकृच्छ्रुतिः अत्र लाघवमस्तीति कुतः । मनसोर्युगपद् वृत्यभावादिति चेत् ।  एतदुत्तरत्र प्रतिपादयिष्यते । यौगपद्यप्रतिपत्तिरेवान्यथा न स्यादिति चेत् । न (।) यौगपद्यस्यैव भावात् । उत्पलपत्रशतबेधेपि तर्हि यौगपद्यमेवास्तु किङ् क्रमकल्पनया । न । तत्र  क्रमेण देशप्राप्तिरनुमानेन गम्यते । नेह तदनुमानमिति कथङ् क्रमकल्पना । अक्रमकल्पनायाः  किन्निमित्तमिति चेत् । प्रतिभास एव प्रत्यक्षात्मा । न साक्षात्प्रतिभासनादपरमपि साधनम्परमीक्ष्यते । यदपि प्रागभिहितं । लाघवमेव वर्ण्णसकृच्छ्रवणनिमित्तन्नास्ति । तत्रोच्यते ।

[2.1.2.4.1,53]

सकृत् सङ्गतसर्व्वार्थेष्विन्द्रियेष्विह सत्स्वपि ।पञ्चभिर्व्यवधानेपि भात्यव्यवहितेव या ।। १३६ ।।

[2.1.2.4.1,54]

सा मतिर्नामपर्यन्तक्षणिकज्ञानमिश्रणात् ।विच्छिन्नाभेति तच्चित्रन्तस्मात्सन्तु सकृद्धियः ।। १३७ ।।

[2.1.2.4.1,55]

यस्य मतन्न युगपद् बुद्धय उपजायन्ते । यत्र तु युगपद् भावाध्यवसायो न तत्राशुवृत्तेरपरङ् कारणं । लघुवृत्तित्वात् तथाध्यवसायः । तत्रेदमुच्यते । वर्ण्णानान्द्रुतोच्चारणेपि  कथन्न भवति ।

[2.1.2.4.1,56]

ननु लाघवमेव तथाभूतन्नास्तीति परः । इहापि तर्हि ततोपि न्यूनतरं लाघवं यत्र  पञ्चविषयी समवधानम्विकल्पषाड्गुण्यञ्च(।) यथा सुरभिकमनीयकामिनीबक्‌त्रसर्वास्वादनम्मधुरगीतिमाकर्ण्णयतः । तत्र पञ्चभिरेकैकस्य व्यवधानञ्चेतसः । तत्र तादृशस्य  सुतरां लाघवस्याभावोऽथ च सकृद्ग्रहावभासस्तथा वर्ण्णानामपि स्याद् (।) यत्र हि पञ्चभिर्व्यवधानेपि लाघवस्य सकृदध्यवसायसाधनसामर्थ्यन्तत्र किम्वर्ण्णविषयक्षणिकज्ञानव्यवधाने न  स्यात् । तस्मात् सकृदेव धियामुदयो युक्तोऽन्यथायाम्विरोधः समर्थयितुमशक्य एव । तत  उपपन्नमेतत् (।) समसोर्युगपद्व्ृत्तेरिति । किञ्च ।

[2.1.2.4.1,57]

प्रतिभासाविशेषश्च सान्तरानन्तरे कथं ।शुद्धे मनोविकल्पे च न क्रमग्रहणम्भवेत् ।। १३८ ।।

[2.1.2.4.1,58]

क्वचित् सान्तरं यत्र धीर्जातीयव्यवधानङ् क्वचिदनन्तरम्विजातीयविकल्पाव्यवधानेन । ते सान्तरानन्तरे विज्ञाने कथम्भवतः प्रतिभासस्य चेदविशेषः। मनोविकल्पस्य च  यः शुद्धः प्रबन्धस्तत्र प्रतिभासः क्रमवान्न भवेदाशुसम्भवात् ।

[2.1.2.4.1,59]

ननु यदि युगपद् विज्ञानसम्भवः । सङ्गतेप्यर्थे ग्रहणाभावः कथङ् कदाचिद्  भवेत् । अत्र प्रत्युत्तरं ।

[2.1.2.4.1,60]

योऽग्रहः सङ्गतेप्यर्थे क्वचिदासक्तचेतसः ।सक्त्यान्योत्पत्तिवैगुण्याच्चोद्यञ्चैतद् द्वयोरपि ।।१३९ ।।

[2.1.2.4.1,61]

अन्यासक्तिवैगुण्यसम्भवे हि न स प्रत्ययस्समनन्तरप्रत्ययो भवति(।) सकलसन्निहितविज्ञानोदये । द्वयोरपि समानः पर्यनुयोगः । न समानो मनस एकत्र सक्तेः । तथापि  सकृद् ग्रहावसायो भवतु । यत्रासक्तिर्महती नास्ति तत्र भवत्येवेति चेत् । वयमप्येवम्बूमः ।  यत्रासक्तिस्तत्र क्रमग्रहोऽपरत्र युगपत् । न तु सर्वत्र क्रमग्रह इति प्रमाणमत्र । न चान्यत्  मनः पूर्वकविज्ञानव्यतिरिक्तम्प्रमाणविषयः ।

[2.1.2.4.1,62]

नन्वलाभे क्रमग्रहणसम्भवेपि युगपत् प्रतिभाससम्भवः । नैतदपि सत्त्यं । नहि तत्र  क्रमप्रतिभासिनां सङ्घटनेन सा बुद्धिः(।) अपि तु युगपत् प्रतिभास एव तत्र । यतः ।

[2.1.2.4.1,63]

शीघ्रवृत्तेरलातादेरन्वयप्रतिघातिनी ।चक्रभ्रान्तिन्दृशा धत्ते न दृशाङ्घटनेन सा ।। १४० ।।

[2.1.2.4.1,64]

शीघ्रपरिवर्त्तिनां ह्यलातक्षणानामन्वयादुपहतञ्चक्षुरेव चक्रावभासनीन्धियञ्चनयति ।  नत्वसौ मनसः प्रत्ययो भावपक्षस्य बलवत्त्वेन अथात्रापि पञ्चविषयीसन्निधाने भ्रान्तिरेव  युगपत्प्रतिभासः । सर्वत्र तर्हि युगपत् प्रतिभासो भ्रान्त एव । इष्यत एवेति चेत् । न(।)  भ्रान्तत्वे प्रमाणाभावात् । युगपत्प्रतिभासो हि प्रत्यक्षत एवाभ्रान्तात् प्रतीयते । स तथा  प्रतीयमानोपि बाधकमन्तरेणापि यदि भ्रान्तः सकलप्रत्ययानामेष प्रसङ्गः । तस्मात् सकृदुपलभ्यमानम्बाधकाभावात् विज्ञानपञ्चकं युगपदेवेति सिद्धं । ततो निर्विकल्पकमेव प्रत्यक्षं ।

[2.1.2.4.1,65]

इदानीम्परमतमुपन्यस्य निरस्यति ।

[2.1.2.4.1,66]

केचिदिन्द्रियजत्वादेर्बालधीवदकल्पनां ।आहुर्बाला विकल्पे च हेतुं सङ्केतमन्दतां ।। १४१ ।।

[2.1.2.4.1,67]

इन्द्रियजत्वादनुभवाकारप्रवृत्तत्वादमानसत्वादित्यादेरकल्पकम्प्रत्यक्षमित्याहुरन्येबालेन्द्रियज्ञानवत् । बालस्य चेन्द्रियविज्ञानमविकल्पकं सङ्केतग्रहणासमर्थत्वात् ।

[2.1.2.4.1,68]

तेषाम्प्रत्यक्षमेव स्याद् बालानामविकल्पनात् ।सङ्केतोपायविगमात् पश्चादपि भवेन्न सः ।। १४२ ।।

[2.1.2.4.1,69]

तेषामेवम्वादिनाम्बालानाम्प्रत्यक्षमेव भवेत् । भवतु बालस्य सकलमेवाविकल्पकमिष्यत एव । न बालस्यापि स्वार्थक्रियासु पूर्वापरपरामर्शो विद्यत एव (।) अथ नास्ति  तदा पश्चादपि विकल्पेन न भवितव्यं । सङ्केतग्रहणस्योपायस्याभावात् । विकल्पेन हि  सङ्केतग्रहणं स च बालस्य नास्ति । अथ ।

[2.1.2.4.1,70]

मनोऽव्युत्पन्नसङ्केतमस्ति
		  तेन स चेन्मतः ।एवमिन्द्रियजेपि स्याच्छेषवच्चेदमीदृशम् ।। १४३ ।।

[2.1.2.4.1,71]

यदि बालानामपि मनोव्यवहारपतितं विचारकम्विद्यते । बालानान्तेन
		सङ्कतग्रहणात् पश्चाद् विकल्पकता मनसः । यद्येवमिय (मि) न्द्रियजेपि स्याद् (।) इन्द्रियजमपि  विकल्पकम्भवेत् पश्चात् केन निवार्य । तदपि चेन्द्रियज्ञानन्न सङ्केतग्रहणसमर्थम्बालस्येति  कुतः । इन्द्रियजत्वादेवेति चेत् । न (।) प्रतिबन्धाभावात् । अपि च । यदि नाम  बालस्याविकल्पकमिन्द्रियज्ञानं सर्वत्र तथा भवतीति कुत एतत् । नहि बाधकप्रमाणप्रतिबन्धसिद्धिमन्तरेण हेतोर्गमकता दृष्टा दृष्टान्तमन्तरेण । अथेन्द्रियजं यत् तत्सन्निहितमात्रग्रहणात्  पूर्वापरपरामर्शशून्यमिति न सविकल्पकं । तदैव पूर्वापरपरामर्शशून्यत्वमस्य कथं सिद्धं ।  साक्षात्करणस्य पूर्वापरयोरभावादसाक्षात्कारि च न प्रत्यक्षं । एवन्तर्हीन्द्रियजत्वाद् बालविज्ञानवदिति च व्यर्थ । प्रत्यक्षप्रसिद्धमेव स्यादविकल्पकत्वं । साक्षात्करणस्य प्रत्यक्षेण  प्रतिनियतस्यानुभवात् । अन्यथा यदि न क्वचित् प्रत्यक्षं साधनमविकल्पकत्वस्य तदनुसारि  कथमनुमानम्प्रवर्त्तेते ।

[2.1.2.4.1,72]

अथ साक्षात्करणाकारम्बालविज्ञानन्ततोन्यदपीन्द्रियविज्ञानन्तथाभूतमेव । एवन्तर्हि ।

[2.1.2.4.1,73]

यदेव साधनम्बाले तदेवात्रापि कथ्यतां ।साम्यादक्षधियामुक्तमनेनानुभवादिकम् ।। १४४ ।।

[2.1.2.4.1,74]

साक्षात्करणस्य परोक्षेऽदर्शनादन्यत्र च दर्शनात् प्रत्यक्षमपरोक्षविषयत्वादविकल्पकं  (इति)
		सामान्येन साध्यतां किमिन्द्रियजत्वादिहेतुना । तच्च साक्षात्करणमविकल्पकत्वेन  कथितं । अविकल्पकत्वस्य सविकल्पकत्वबाधाद् यत्साक्षात्कारि तदविकल्पकत्वेन व्याप्तं ।  ततो विरुद्धव्याप्तोपलब्धिरेषा । अथवाऽविकल्पकत्वेन साक्षात्करणं साध्यते । ततोपि  प्रत्यक्षत्वं यद्यविकल्पकत्वेन साक्षात्करणं साध्यते तेन प्रत्यक्षत्वन्द्विचन्द्रादिवेदनानामपि  स्यात् । अभ्रान्तत्वे सतीति वाच्यं ।

[2.1.2.4.1,75]

ननु भ्रान्तमित्येवास्तु किमविकल्पकत्वेन । न (।) परमतापेक्षत्वाद्विशेषणस्य । तथा  चाह । विशेषणं लक्षणे परमतापेक्षं । सर्व्वेत्वविकल्पका एव । सर्व एवाभ्रान्ताः प्रत्यया  अविकल्पका एव । अभ्रान्तत्वश्चा चा र्ये णापवादद्वारेण प्रतिपादितं ।

[2.1.2.4.1,76]

अथवाऽक्षम्प्रतिवर्त्तत इति प्रत्यक्षं । तेन साक्षात्करणमुपलभ्यते । तत्सर्वे साक्षात्करणाकारप्रवृत्ताः प्रत्यया अविकल्पका एवाथवाऽश्नुते व्याप्नोतीत्यक्षं । विषयस्वरूपव्याप्तिश्च साक्षात्करणमेव ततः सर्वेऽक्षजा अविकल्पका एव ।

[2.1.2.4.1,77]

अथवा नास्त्येवाभ्रान्तग्रहणमा चा र्य स्य "कल्पनापोढमि"त्येव लक्षणं । कथन्तर्हि भ्रान्तविज्ञानविच्छेदः । सर्वस्य साक्षात्करणस्य प्रत्यक्षत्वात् । द्विचन्द्रादिज्ञानस्यापि प्रतिभासमाने  द्वित्वे प्रत्यक्षतैव । तेन यत्र यत् साक्षात्कारि तत्र तत्प्रत्यक्षं । बाह्ये हि तत् भ्राम्तन्तत्र

[2.1.2.4.1,78]

च न साक्षात्कारि प्रतिभासमानरूपव्यतिरेकेणापरमस्तीति कल्पनैवेयं । तथा चाह ।  मनोभ्रान्तिविषयत्वाद् व्यभिचारिणः ।

[2.1.2.4.1,79]

नन्वभ्रान्तमपि बाह्येऽर्थे कल्पनाज्ञानमेव । सत्त्यमेतत् । तथाहि ।

[2.1.2.4.1,80]

"इदम्वस्तुबलायातं यद्वदन्ति विपश्चितः । यथा यथाऽर्थाश्चिन्त्यन्ते विशीर्यन्ते तथा तथा"
		इति वक्ष्यते (प्र॰ वा॰ २।२०९) ।।

{2.1.2.4.2}



〈(२) सामान्यनिरासः〉


[2.1.2.4.2,1]

अपि च ।

[2.1.2.4.2,2]

विशेषणविशेष्यञ्च सम्बन्धं लोकिकीं स्थितिं ।गृहीत्वा सङ्कलय्यैतत् तथा प्रत्येति नान्यथा ।। १४५ ।।

[2.1.2.4.2,3]

यथा दणिडनि जात्यादेर्विवेकेनानिरूपणात् ।तद्वता योजना नास्ति कल्पनाप्यत्र नास्त्यतः ।। १४६ ।।

[2.1.2.4.2,4]

संयोज्य ग्रहणं हि कल्पना प्रत्येकञ्च विशेषणादीनां ग्रहणमन्तरेण न संयोजनं । यथा  दण्डीति प्रतीतौ जात्यादीनाञ्च विवेकेनानवधारणात् तद्वता योजना नास्तीति कथम्विकल्पकमिन्द्रयज्ञानं । तथाहि ।

[2.1.2.4.2,5]

अभिन्नप्रतिभासस्य योजनङ् कस्य केन वा । विभिन्नप्रतिभासस्य योजनं म प्रतीतिभाक् ।। ३०३ ।।

[2.1.2.4.2,6]

अभिन्नप्रतिभासे हि तदेकमेव कस्तत्र योजनार्थ उभयापेक्षत्वाद् योजनायाः । अथ  भिन्नप्रतेभासन्द्वयन्तदा परस्परविवेकेन प्रतिभासना नतरां योजनेत्यसम्भवो योजनायाः ।  तस्मान्न पारमार्थिकी योजना ।

[2.1.2.4.2,7]

भवतु वा (।) यदि प्रत्येकम्प्रतिभासनं विशेषणादीनां । न च जातिजातिमदादीनामेतत् सम्भवति । न जातिगुणक्रियास्तद्वतो भेदेनावभासन्ते । अत एव संसृष्टप्रतिभासनं  योजनेति चेत् । न । भिन्नयोः संसृष्टप्रतिभासायोगात् । समानदेशकालत्वादेवमिति  चेत् । न । समानदेशकालानामपि स्वरूपस्य भेदात् । भिन्नदेशकालानामपि हि स्वरूपभेदादेव तथाप्रतिभासो न देशकालभेदात् । यदि हि तत्र न स्वरूपभेदो देशादिभेदेपि न  भेदप्रतिभासनं । देशाभेदेपि परेषाम्वर्ण्णसंस्थानयोरवभासत एव भेदो वातातपयोश्चेति न  देशाद्यभेदादवभासभेदो हीयते ।

[2.1.2.4.2,8]

अथ समवायसम्बन्धबलादेकलोलीभावेन प्रतिभासनन्तथा सति सर्वत्र तथात्वकल्पनाप्रसङ्गः । सर्व एवाभेदप्रतिभासोऽभेदसाघनन्न भवेत् ।

[2.1.2.4.2,9]

ननु गौरिति विशिष्टप्रत्ययादेव योजनारूपा बुद्धिरेषा । विशिष्टप्रत्ययो हि न विशेषविशेषणमन्तरेण क्वचिदुपलब्धो दन्डीति प्रत्ययवत् । इदन्तदिति न निर्दिश्यते । विवेकेनाप्रतिभासनात् । न हि दण्डीत्यपि प्रत्यये दण्डस्य विवेकेन प्रतिभासः । पुरुषमात्रस्यैव तत्र  प्रतिभासनात् । प्रागेव दण्डसम्बन्धात् कस्मान्न भवतीति चेत् । न (।) सा (म) ग्र्यभावेन  विशिष्टत्वस्याभावाद्(।) विशिष्टत्वञ्च नापरम्पुरुषे तस्याप्रतीतेर्दण्ड एव तु विशिष्टत्वं । यथा

[2.1.2.4.2,10]

वीजस्य सहकारिण एव जलादयः शक्तिः । यदि तु दण्डप्रतिभासोपि भवेद्दण्डपुरुषाविति  प्रत्ययः स्यात् । तदेतत्सकलमयुक्तं । केवलप्रतिभासश्चेत् । अप्रतीतिविशेषणन्न भवेत् ।  प्रतिभासे तु स्याद् दण्डपुरुषाविति । यथैव हि पुरुषप्रतिभासे केवलस्य न विशिष्टताप्रतीतिस्तथा दण्डीत्यपि । अथ विशिष्टप्रत्ययविषयत्वमेव विशिष्टता । अत्राप्युच्यते ।

[2.1.2.4.2,11]

स्वगतेन विशेषेण विशिष्टः प्रत्ययो भवेत् । प्रमेयस्य विशेषाद्वा द्वयस्यापि न सत्त्यता ।। ३०४ ।।

[2.1.2.4.2,12]

यदि तावत् स्वगतो विशेषः । प्रत्ययस्य तदा नार्थस्य योजनारूपा कल्पना । न खलु  सुख (ा) दिना स्वगतेन विशेषेण सविकल्पकतेन्द्रियज्ञानस्य । विषयमन्तरेण स एव विशेषः  प्रत्ययस्य नेति चेत् । न । समनन्तरप्रत्ययादपि विशेषप्रसिद्धेरिति प्रतिपादयिष्यामः ।  विषयगते तु विशेषे दण्डपुरुषयोः द्वयोरपि प्रतीतिरिति कथम्पुरुषमात्रविषयता । दण्डिप्रत्ययस्य द्वयोरपि प्रतीतिरिति व्यवहारमात्रत एतदुच्यते नहि परमार्थतः । विकल्पस्य  निर्विषयत्वादिति द्वयोरपि विषयत्वे कथन्न द्विवचनं । व्यवहारमात्रमेतत् पूर्वपूर्ववासनाविशेषप्रभवमिति न दोषः । अप्राधान्याद् विशेषणस्य प्रतीयमानमपि तन्न विवक्षितमिति पुरुषमात्रसङ्ख्ययैकत्वं । यद्यनेन व्यायेन पुरुषमात्रविषयत्वमुच्यते उच्यतान्न तु प्रतिभासनाभावेन ।

[2.1.2.4.2,13]

अथापि स्यात् ।

[2.1.2.4.2,14]

दिक्कालदिविशिष्टानाङ् कैवल्यप्रतिभासनं । न च तत्र विशिष्टत्वं ज्ञानस्य न विभाव्यते ।। ३०५ ।।

[2.1.2.4.2,15]

तत्रापि समाधिः ।

[2.1.2.4.2,16]

पदार्थान्तरसाङ्गत्यं स्वभावो वा विलक्षणः । विशिष्टता तदा सर्वः परपक्षः प्रहीयते ।। ३०६ ।।

[2.1.2.4.2,17]

यदि तावत् पदार्थान्तरसहितताविशिष्टत्वं यथालङ्करणविशिष्ट इति (।) तदेतत्  पूर्वपरादिप्रत्ययप्रतिभासिनि नास्सि । न खलु तत्र दिगपरा प्रतिभाति । अथ विलक्षणत्वन्तदा पूर्वपरयोर्घटयोर्न विलक्षणता विभाव्यते ।

[2.1.2.4.2,18]

वैलक्षण्यञ्च स्वरूपमेव पदार्थस्य तत्प्रतिभासने निर्विकल्पकत्वमेव । विशिष्टप्रत्ययविषयत्वन्तु प्रत्युक्तं । तस्माद् यदि द्वयोः प्रतिभासने योजना ततः कल्पनेति न्याय  एषः । न च द्वयोः प्रतिभासनमात्रङ् कल्पनाऽपि तु योजनापूर्व्वप्रत्येकदर्शनपूर्व्विका ।

[2.1.2.4.2,19]

ननु जात्यादयः प्रतिभासन्त एव । अन्वयिप्रत्ययस्योपलम्भात् । तदाह ।

[2.1.2.4.2,20]

यद्यप्यन्वयि विज्ञानं शब्दव्यक्त्यवभासि तत् ।वणर्णाकृत्यक्षराकारशून्यङ्गोत्वं हि पणणयंते ।। १४७ ।।

[2.1.2.4.2,21]

समानत्वेपि तस्यैव नेक्षणं नेत्रगोचरे ।प्रतिभासद्वयाभावाद् बुद्धेर्भेदश्च दुर्लभः ।। १४८ ।।

[2.1.2.4.2,22]

यत् खल्वन्वयि विज्ञानन्तत्तु न सामान्यमपरम्प्रतिभाति । अनुगतरूपम्प्रतिभातीति  चेत् । न । शब्दव्यक्तिव्यतिरेकेणापरस्याप्रतिभासनात् । शब्दात् समानाकारः प्रत्ययः  प्रतिभातीति चेत् । न । यथा दृष्टवर्ण्णसंस्थानतया स्मरणात् । न चात्रानुगमोऽपरः  प्रतिभासते । वर्ण्णसंस्थानाकारमात्रस्य प्रतिभासनात् । नाममात्रसङ्गम एव सर्वेषामनुयायी ।  अयमपि गौरयमपि च गौरिति नाम समानमर्थक्रिया च । अथवा परामर्शप्रत्ययस्यैव  समानता नार्थस्य कस्यचित् ।

[2.1.2.4.2,23]

अथ स एव शब्दादुपजायमानोस्पष्ट आकारः सामान्यम् । सर्वत्र समानत्वात् । न(।)  तस्यापि प्रतिनियतविकल्परूपत्वात् । गौरित्युक्ते कदाचिच्छाबलेयः कदाचिद् बाहुलेय इत्यादि  प्रतीतेः । न समानाकारताप्रतीतिर्यथानुभवस्मरणात् । अनेन शब्देन सर्वेषाम्प्राक् सम्बन्धदृष्टेः । नवस्वर्थेषु गोशब्दवत् ।

[2.1.2.4.2,24]

ननु प्रतिनियतत्वाद्वागादीनान्नावानामर्थानान्तदुपदर्शनेन सङ्केतः सम्भवति क्रियाग्रहणयोर्विषयः । अप्रतिनियमे तु व्यक्तीनाङ् कथं सङ्केतग्रहः करणम्वा । एतदुत्तरत्र  वक्ष्यामः । तस्यैव वा समानत्वे नेक्षणं नेत्रविषयत्वे । नहि नेत्रविज्ञाने स्पष्टप्रतिभासिनि  मन्दप्रतिभासः स एवायमिति प्रत्ययो भवत्येवेति चेत् । न । स्वष्टास्पष्टप्रतिभासे  एकत्वायोगात् कारणभेदाच्चाचक्षुरादिवासनानिमित्तत्वात् । अतश्चक्षुरादिजनितायाम्बुद्धौ  प्रतिभासद्वयस्याभावः ।

[2.1.2.4.2,25]

अथ स्पष्टास्पष्टप्रतिभासिनी बुद्धिरेकैवासौ यदि नामाकारहेत्वभेदः । तत्रेदमुच्यते ।  यदि प्रतिभासकारणभेदेपि न भेदो बुद्धीनामन्यत्रापि भेदो दुर्लभः स्यात् । सर्वत्र समानकालभाविनी प्रत्यक्षानुमानबुद्धिरेकैव स्यात् ।

[2.1.2.4.2,26]

ननु समवायसम्बन्धस्य कथमग्रहः । जात्यादेर्हि विवेकेनावधारणन्नास्ति (।) समवायसद्भावादेव (।) नेदं सधीयो यतः ।

[2.1.2.4.2,27]

समवायग्रहादक्षैः सम्बन्धादर्शनं स्थितं ।

[2.1.2.4.2,28]

अतीन्द्रियत्वात् समवायस्य न चक्षुरादिना वेदनसम्भव इति स्वयमेवैतद् व्यवस्थितम्वः ।  अथेह तन्तुषु पर इति व्यवहारात् समवायः । नैतदस्ति (।) यतः ।

[2.1.2.4.2,29]

पटस्तन्तुष्विहेत्यादिशब्दाश्चेमे स्वयङ्कृताः ।। १४९ ।।

[2.1.2.4.2,30]

न खलु तन्तु(षु)  पटः श्रृङ्गादिषु गौरिति क्वचिद् बुद्धयः । तदभावात् कथं  समवायगतिः । यतः ।

[2.1.2.4.2,31]

श्रृङ्गङ् गवीति लोके स्याच्छृङ्गे गौरित्यलौकिकं ।

[2.1.2.4.2,32]

गवि श्रृङ्गमिति हि बुद्धयः प्रवर्त्तन्ते न च तेऽत्र समवेताः सास्नादयः । यश्च तेषु  समवेत इष्यते स नाधेयतया प्रतीयते । तस्मादियम्बुद्धिर्न समवायाद्(।)

{2.1.2.4.3}



〈(३) अवयविनिरासः〉


[2.1.2.4.3,1]

अपि तु ।

[2.1.2.4.3,2]

गवाख्यपरिशिष्टाङ्गविच्छेदानुपलम्भनात् ।। १५० ।।

[2.1.2.4.3,3]

समवायाभावेपीह बुद्धिरुपलभ्यत एव । अस्तमनसमये वृक्षे सूर्य इति यथा । परिशिष्टाङ्गम्य गोरिति कल्पनायां शृङ्गस्याधेयकल्पनाच्छृङ्गङ् गवीति प्रत्ययः । तथा हि न  श्रृङ्गादिसमुदायव्यतिरेकेणापरो गौरस्ति यस्याधाराधेयभावः(।) कल्पनामात्रमेवैतत् ।

[2.1.2.4.3,4]

अथापि स्याद् (।) एषु तन्तुषु पट इति भवत्येवायम्प्रत्यय इति । नैतदस्ति ।

[2.1.2.4.3,5]

तैस्तन्तुभिरियं शाटीत्युत्तरङ् कार्यमुच्यते ।तन्तुसंस्कारसम्भूतन्नैककालङ् कथञ्चन ।। १५१ ।।

[2.1.2.4.3,6]

तन्तुशब्दो हि पटप्राग्भाविन्यवस्थाविशेषे वर्त्तते । तदुत्तरकालभावी त्ववस्थाविशेषः  पट इति । ततस्तैस्तन्तुभिरियं शाटीति तदुत्तरकालभावि कार्यम्व्यपदिश्यते । न तु तन्तुसमानकालः । ततः कुत आधाराधेयभावः । नहि भिन्नकालानामाधाराधेयभावः । कार्यकारणभाव एव केवलोऽसम्बद्धता वा । तस्मादाधाराधेयभावोपि कार्यकारणभावविशेष एव ।  एकसामग्रय/?/धीनतया । एकसामग्रय/?/धीनयोरेव कुण्डतदाधेयाभिमतयोस्तथा व्यवहारात् ।  न खल्वन्या स्थितिस्तत्स्वरूपविशेषात् । तन्तुपटयोः पुनरेषापि कल्पना नास्ति । ततो  यथाकथञ्चित् कल्पनैव केवला न त्वाधाराधेयभावो भेदाभावात् । नहि पटावस्थायान्तन्तवः सन्ति ।

[2.1.2.4.3,7]

ननु यदि नास्ति भेदः पटावस्थायान्तन्त्वभावात्कथमेते तन्तव इति प्रत्ययोऽयम्पट  इति च । नैतदस्ति । न परमार्थतस्तत्र द्वयमस्ति । यतः ।

[2.1.2.4.3,8]

कारणारोपतः कश्चिदेकापोद्धारतोपि वा ।तन्त्वाख्याम्वर्त्तयेत् कार्ये दर्शयन्नाश्रयं श्रुतेः ।। १५२ ।।

[2.1.2.4.3,9]

तन्तुकार्यो हि पट एव(।) तदानीन्न तन्तवः । तन्तुप्रत्ययस्तु कारणस्वरूपारोपतो  न परमार्थतः (।) तथा हि पूर्वस्मरणे सत्येते तन्तव इति प्रत्ययः । एकापोहेन वा ।  नह्येकैकतन्त्वपोहे पटो नामापरोस्ति । त एव समुदिताः सेनावनादिवत् पटव्यपदेशभाज इति ।  सम्वृतिसन्नेव पटः । तेनाधाराधेयभावः कल्पित एव ।

[2.1.2.4.3,10]

यदि तर्हि पटो नाम नास्ति कथम्पटशब्दः प्रवर्त्तते । नहि निबन्धनम्विना शब्दाः  प्रवर्त्तन्ते । तत्रोत्तरं ।

[2.1.2.4.3,11]

उपकार्योपकारित्वम्विच्छेदाद् दृष्टिरेव वा ।

[2.1.2.4.3,12]

पटव्यपदेशस्य निबन्धनमित्युपस्कारः । अत्रोपकार्योपकरित्वं । त एव तन्तवः परस्परमु/?/पकार्योपकारकभावेन व्यवथिताः । संयोगविशेषतो वा प्रावरणादिकामर्थक्रियामुपजनयन्तः  पटव्यपदेशभाज इति तेषामुपकार्योपकारकभावः पट इति व्यपदिश्यते । यथा च तन्तवस्तुरिवे  माद्युपकारविरहे विच्छिद्यानायासेन परस्परतो नीयन्ते न तथा पटावस्थाः । ततोसौ विच्छेदादृष्टिर्निबन्धनमिति न व्यपदेशादेवार्थान्तरङ्कल्पनीयं । प्रमाणं हि पदार्थकल्पनानिबन्धनं ।  व्यपदेशाः पुनरन्यथापि प्रवर्त्तन्ते प्रायशः ।

[2.1.2.4.3,13]

यदि तर्हि व्यतिरिक्तम्व्यपदेशस्य निबन्धनन्नास्ति तथा सति पटव्यपदेशो न मुख्यः  स्यात् । वा ही के गोव्यपदेशवत् । वा ही के हि निःशौचतादिनिबन्धनोपि ततो  व्यतिरिक्तस्य सामान्यस्य गोत्वस्याभावादमुख्यो गोव्यपदेशः । तथोपकार्योपकारकत्वादिनिबन्धनोपि पटव्यपदेशः स्यात् । अत्र परिहारः ।

[2.1.2.4.3,14]

मुख्यं यदस्खलज्ज्ञानमादिसङ्केतगोचरः ।। १५३ ।।

[2.1.2.4.3,15]

यदादितः सङ्केतविषयन्तन्मुख्यं । आदिसङ्केतगोचरत्वेनास्खलत् (? ञ्) ज्ञानत्वात् ।

[2.1.2.4.3,16]

यत्तु सङ्केतविषयवस्तुसाधर्म्येण प्रवर्त्तते तत्त्वाध्यारोपात् तदमुख्यं । स्खलत् प्रत्ययविषयत्वात् । ऋजुप्रक्रमाभावे सादृश्यादाधेयान्तरानुसरणेन स्खलनं । तत्सादृश्यं हि न तदनुसरणम्विना । तस्मान्न मुख्यामुख्यभेदादर्थान्तरन्निमित्तम्पटादिशब्दानां ।

[2.1.2.4.3,17]

अथाऽनुमानाज्जात्यादिसाधनं । तथा हि ।

[2.1.2.4.3,18]

तद्रूपः प्रत्ययोऽन्यत्र स समानान्निमित्ततः । यथा दण्डीति सम्वित्तिः समानादेव दण्डतः ।। ३०७ ।।

[2.1.2.4.3,19]

समानदण्डनिमित्ता हि विलक्षणेष्वपि पुरुषेषु दण्डीति समाना सम्वित्तिः । शावलेयादिषु  गौरिति बुद्धिर्विलक्षणेषु तत्र गोत्वन्निमित्तन्दण्डवत् । तदनुत्तरं ।

{2.1.2.4.4}



〈(४) नानुमानतः सामान्यसिद्धिः〉


[2.1.2.4.4,1]

यतः ।

[2.1.2.4.4,2]

अनुमानञ्ज जात्यादौ वस्तुनो नास्ति भेदिनि ।सर्वत्र व्यपदेशो हि दण्डादेरपि साम्वृतात् ।। १५४ ।।

[2.1.2.4.4,3]

यदि साम्वृतन्निमित्तं समानमाश्रित्य गवादिप्रत्ययाः शावलेयादिषु वर्त्तन्ते । तदेतत्  सिद्धसाधनमेव । यतो दण्डीत्यपि प्रत्यये न दण्डनिमित्तता । अन्यथा सर्व एव दण्डिनः  स्युः । अथ सम्बन्धाद् भवति । सम्बन्धोपि सम्बद्ध इति प्रत्ययादेव गम्यते । तत्रापि  सम्बन्धान्तरकल्पनायामनवस्था । अथ सम्बन्धमन्तरेण सम्बन्धीति प्रत्ययः । तथा सति  सम्बन्धोपि कल्पित एव ततः साम्वृतादेव निमित्ताद् दण्डीति प्रत्ययः । स एव सम्बन्धः समानः  सर्वस्य । अथ दण्डसंश्लेषः सत्त्य एव न साम्वृतः । तदप्यसत् (।) तद्वयतिरेकेण संश्लेषाभावात् । द्वयमात्रे च संश्लेषे यथा दण्डी पुरुषस्तथा पुरुषी दण्ड इत्यापि स्यात् । अथवा  द्वयमात्रप्रतिभासने परस्परं संसृष्टावेताविति भवेत् प्रत्ययो न तयोर्विशेष्यविशेषणभावः । अथ  दण्ड उपकारकत्वादप्रधानन्तथा सति स एवोपकारकभावः साम्वृतस्तत्र निमित्तं । स च प्रत्यक्षे  न प्रतिभाति ततो न तद्विशिष्टप्रत्ययनैन्द्रियकः ।

[2.1.2.4.4,4]

अथापि स्याद् (।) विशेषणभावः साम्वृतः विशेषणन्तु दण्डः पारमार्थिक एव तथा  गोत्वादिकमपि । न । दण्डस्य पारमार्थिकत्वम्विवेकेन प्रत्यक्षेण ग्रहणात् । परमार्थत्वन्नैवञ्जात्यादेः समवायतो न विवेकेन ग्रहणमिति चेत् । समवायस्य कुतो भेदेनाप्रतिभासनं ।  समवायान्तराच्चेत् । अनवस्था । किञ्च ।

[2.1.2.4.4,5]

पारमार्थिकताऽर्थस्य तत्राप्यस्त्येव सङ्गता । वाहदोहादिकङ्कार्यम्परमार्थतयास्तु तत् ।। ३०८ ।।

[2.1.2.4.4,6]

यथैव हि दण्डः पारमार्थिकः समानो दण्डीति प्रत्ययनिमित्तन्तथा वाहादयोपि गोत्वादिनिमित्तं शृङ्गादयो वा । शृङ्गादीनाम्भेद इति चेत् । दण्डादेरपि समानो भेद इति  कथन्दण्डीति दृष्टान्तः । तस्माद् भिन्नमेवाभेदेन प्रतीयमानम् ।

[2.1.2.4.4,7]

जातिर्वाहादि सम्बन्धापरा क्वचिदीक्ष्यते । तेषु गोत्वङ्किमत्रेति शृङ्गादि व्यपदिश्यते ।। ३०९ ।।

[2.1.2.4.4,8]

अथैव हि ब्राह्मणादिजातिप्रश्ने गोत्राध्ययनादयो व्यपदिश्यन्ते । न तु जातिस्तथा  गोत्वेपि वाहदोहादिव्यपदेश इति नापरा जातिरस्ति प्रमाणविषयस्तस्मात् पारमार्थिकन्नि-
		मित्तन्नास्त्येव क्वचिदव्यपदेशविषयः साक्षादिति न जातिः परमार्थः व्यपदेशनिमित्तमेव जातिरिष्यते । स च साम्वृतादेवेति व्यर्थिका जातिः ।

[2.1.2.4.4,9]

किञ्च । यदि सर्वत्र व्यपदेशः पारमार्थिकन्निमित्तमाश्रित्य प्रवर्त्तते तदाऽनपेक्षता  शब्दस्य न स्याद् (।) दृश्यते च । यतः ।

[2.1.2.4.4,10]

वस्तुप्रासादमालादिशब्दाश्चान्यानपेक्षिणः ।

[2.1.2.4.4,11]

षट्सु पदार्थेषु
		यो व्यपदेशः प्रासादमालादिव्पदेशश्च यः प्रासादादिषु स नापरन्निमित्तमपेक्षते । नहि द्रव्यादिपदार्थेषु वस्तुत्वन्नामापरं । न तावद् द्रव्यम्वस्तुत्वन्न हि द्रव्यङ् गुणादिषु  समवेतं संयुक्तम्वा । न च प्रासादोपि द्रव्यं । संयोगो भविष्यति विजातीयानारम्भात् ।  अत्राह । यद्यपि गेहो नाम संयोगो माला तु किं । तदाह ।

[2.1.2.4.4,12]

गेहो यद्यपि संयोगस्तन्माला किन्न
		  तद्भवेत् ।। १५५ ।।

[2.1.2.4.4,13]

न द्रव्यन्न गुणो न कर्म्म द्रव्यस्य गुणेऽभावात् । न गुणस्तत एव । न च कर्म  द्रव्याश्रितत्वात् क र्मणः । न समवायविशेषौ तत्कार्याभावात् । ननु जातिर्माला भविष्यति  जातेर्गुणेपि भावात् । तदाह ।

[2.1.2.4.4,14]

जातिश्चेद् गेह एकोपि मालेत्युत्येत वृक्षवत् ।

[2.1.2.4.4,15]

यथैकोपि वृक्षो धवादिक उच्यते वृक्षजातियोगात् तथा मालैकोपि गेहो जातेरेकैकव्यपदेशनिमित्तत्वात् । अथ सन्निवेशविशेषो माला । एकदिङ्मुखावस्थितयो हि भावा  युगपद्भाविनो मालाव्यपदेशभाजः । सोपि सन्निवेशो न द्रव्यादिव्यतिरिक्तः । तदभ्युपगमे  सप्तमपदार्थान्तरप्रसङ्गात् । तदन्तर्भावे चोक्तो दोषः ।

[2.1.2.4.4,16]

यदि च माला जातिस्तदा(।)

[2.1.2.4.4,17]

मालाबहुत्वे तच्छब्दः कथं जातेरजातितः ।। १५६ ।।

[2.1.2.4.4,18]

मालाबहुत्वे तच्छब्दः कथम्माला एता इति । जातेरजातितः । न हि जातौ जातिरभ्युपगम्यते । अभ्युपगमे वा जातिरि (ति) तत्राप व्यपदेशो निर्निबन्धनो भवेत् । जातिनिबन्धनत्वे तत्राप्यपरा जातिरित्यसमञ्जसं । तथा हि ।

[2.1.2.4.4,19]

जातिर्जातिषु सामान्यव्यवहाराय कल्पिता । अत्रापि व्यवहारोसौ परजातिनिबन्धनः ।। ३१० ।।

[2.1.2.4.4,20]

सापि जातिर्व्यवहृतेर्विषयः परजातितः । इत्यनन्तप्रत्ययत्वात् प्रतीतेर्न समञ्जसम् ।। ३११ ।।

[2.1.2.4.4,21]

ततो न मालादिशब्दवृत्तिः सनिबन्धना ।

[2.1.2.4.4,22]

किञ्च । मालादौ महती मालेत्यादिमहेत्वादिव्यवहारो यः स कथम्भवेत् महत्त्वगुणस्य द्रव्यसमवायान्न च मालादिकन्द्रब्यं । उपचारादिति चेत् । तदसत् । यतः ।

[2.1.2.4.4,23]

मालादौ च महत्त्वादिरिष्टो यश्चौपचारिकः ।मुख्याविशिष्टविज्ञानग्राह्यत्वान्नोपचारिकः ।। १५७ ।।

[2.1.2.4.4,24]

मालादिषु महत्वोपचार इति कुत एतत् । नह्यसावुपचरितत्वेन प्रतीयते । न  चाप्रतीयमानन्तथा तथेति शक्यमभ्युपगन्तुम्प्रतीतिनिबन्धनत्वादुपगमस्य । अर्थान्तरभूतस्य  महत्त्वस्थाभावादिति चेत् । स एवाभावः कुतः । अभावे सिद्धे उपचार उपचारे चाभाव  इति सोऽयमितरेतराश्रयदोषः । मालाया अद्रव्यत्वान्महत्त्वं द्रव्यं धर्मो नेति चेत् । न ।  अद्रव्यत्वस्यैवासिद्धेः । क्रियावद् गुणवत् समवायिकारणन्द्रव्यमिति
		द्रव्यलक्षणमस्ति ।  क्रियावत्वन्नास्तीति चेत् । न(।) समुदितस्यालक्षणत्वात् । नाकाशादीनाङ्‌क्रियावत्वङ्  क्वचित् क्रियावदादिसमुदायः क्वचित् किञ्चिल्लक्षणमिति । अथ महत्त्वमेव नास्ति परमार्थतो विचार्यमाणमिति न द्रव्यं । प्रत्ययस्य भावान्नास्तीति कुत एतत् । अमुख्यत्वात् प्रत्ययस्येत्यपि न सङ्गतम् । मुख्याविशिष्टत्वात् । यदि मुख्याविशिष्टस्यापि न मुख्यत्वम्मुख्यामुख्यविभाग एव न स्यात् । तस्माद् विशेषाभावात् सकलम्मुख्यन्न वा किञ्चिदिति न्याय  एषः । तस्मान्न स्वविहितेयन्द्रव्यादिप्रक्रिया परस्य । न च मालाना म काचिद् वृक्षादि  व्यतिरेकेणोपलभ्यते प्रत्ययमात्रमेतदवस्था न विशेषतः । तस्मान्न मालादौ महत्त्वादिशब्द  उपचारितो न मुख्यः । मुख्यस्तावन्नास्त्यर्थान्तरनिमित्तत्वाभावात् । नाप्युपचरित उपचारनिमित्तस्याभावात् । यथा हि वनङ् कुसुमितमिति वने कुसुमितत्त्वोपचार एकार्थसमवायतः ।  वृक्षेषु वनस्य कुसुमितत्वस्य समावेशात् ।

[2.1.2.4.4,25]

अनन्यहेतुता तुल्या सा मुख्याभिमतेष्वपि ।पदार्थशब्दः कं हेतुमन्यं षट्सु  समीक्षते ।। १५८ ।।

[2.1.2.4.4,26]

यदुक्तम् (।) अन्यहेतुर्मुख्योऽनन्यहेतुस्तदितर इति तदसम्भवि । यतो मुख्यार्थत्वेनापि  येभिमता दण्डीत्येवमादयस्तेष्वपि नान्यो हेतुरिदानीमेव दण्डादेरपि साम्वृतादित्युक्तं । पदार्थंशब्दश्च प्रवर्त्तमानः कमन्यं हेतुं षट्स्वपेक्षते द्रव्यादिषु । स्वरूपे च प्रवृत्तिनिबन्धने सैवानन्यहेतुता बलादापतेत् ।

[2.1.2.4.4,27]

अथापि स्यात् । पदार्थशब्दो निमित्तान्तरेणैव प्रवृत्तः । स तत्र मुख्य इति युक्तं ।  यस्तु पुनर्महदादिव्यपदेशः स गुणनिमित्तको यत्र निमित्तमन्तरेण प्रवृत्तिमान् अवश्यमेव तत्र  गौणस्तस्मात् सदर्थो मुख्यस्तदितरस्तु गौणः । तदप्यसत् । यतः ।

[2.1.2.4.4,28]

यो यथा रूढितस्सिद्धस्तत्साम्याद्यस्तथोच्यते ।मुख्यो गौणश्च भावेष्वप्यभावस्योपचारतः ।। १५९ ।।

[2.1.2.4.4,29]

रूढितया निमित्तमन्तरेणान्यथा च प्रवृत्तौ मुख्य एव तेन समानत्वमपेक्ष्य यत्र प्रवृत्तस्तत्रामुख्यस्तथाभावेपि पुत्रादावभावोपचारदर्शनाद् रूढिरेव मुख्यतानिबन्धनं सदर्थतायामितरथा  चान्यथा च विपर्ययो दृश्यते । निमित्ताभावो ह्यन्यथाभावे निबन्धनमुपचारस्य स्यात् ।

[2.1.2.4.4,30]

यत्तु पुनरुक्तम्(।) अनिबन्धन एव पदार्थशब्दः स तथैव मुख्य इति । एवन्तर्हि  निमित्तप्रयुक्तता न मुख्यता निबन्धनन्तदभावेपि भावात् । यदभावे हि यद् भवति तत्तस्य  निबन्धनन्न भवति । अन्वयव्यतिरेकलक्षणत्वात् कार्यकारणतायाः । कारणञ्च निबन्धनं ।  अथ सैव रूढिः शब्दस्य प्रवृत्तिनिमित्तमन्तरेण कथं । तदप्यसत् । यतः ।

[2.1.2.4.4,31]

सङ्केतान्वयिनी रूढिर्वक्तुरिच्छान्वयी च सः ।क्रियते व्यवहारार्थञ्छन्दः शब्दाङ्गनामवत् ।। १६० ।।

[2.1.2.4.4,32]

यत्र सङ्केतवृत्तिः स रुढोर्थः । सङ्केतोपि वक्तुरिच्छानिबन्धनः । नहि शब्दाः प्रवृत्तिनिमित्तमस्तीत्येव वक्तुरिच्छामन्तरेणापि प्रवर्त्तन्ते । प्रवृत्तिनिमित्तमन्तरेणापीच्छयापि प्रवर्त्तमाना उपलभ्यन्त एव । यदा सिंहादिसंज्ञाः पुरुषे प्रवर्त्तन्ते । तस्मादिच्छायाः स्वातन्त्र्यात्  सैव प्रवृत्तिनिबन्धनमिति न्याय्यं । स एव निमित्तमन्तरेण कस्मात् सङ्केतेन शब्दः प्रवर्त्त्यते ।  निमित्तेपि कस्माद् (।) व्यवहारार्थमिति चेत् । सोयम्व्यवहारः प्रवृत्तिनिमित्तमन्तरेणापि  समानः । अर्थक्रियाविषये हि व्यवहारः । न च निमित्तमन्तरेणार्थक्रिया न भवति । निमित्तमन्तरेण न भवतीति चेत् । नहि ब्राह्मणा जातिमन्तरेणार्थक्रिया समर्थाः । न (।) अत्र  प्रमाणाभावात् । न हि काचिज्जातिरस्तीति प्रमाणं । यावदेव दृश्यते रूपमन्वयव्यतिरेकाभ्यां समर्थन्तावदेवोपयोगवदिति युक्तमन्यथाऽतिप्रसङ्गात् । तस्मान्निमित्तमन्तरेणापि  व्यवहारार्थसङ्केतकरणं । यथा छन्दः शब्दस्य गायत्र्यादिनामसङ्केतः प्रकृत्यादि सङ्केतश्च ।  नहि तत्र किञ्चिन्निमित्तं । गायत्र्यादीनाम्प्रकृत्यादीनाञ्च यथेष्टम्परिकल्पनात् । न हि  वर्ण्णक्रमे किञ्चिन्निमित्तमस्त्यन्यथाऽगृहीतसङ्केतोपि प्रतीयात् । विद्यमानं हि यत् प्रतीयते  किन्तत्र सङ्केतेन । सङ्केतेन व्यज्यत इति चेत् । न (।) प्रतीतिमन्तरेण तस्यैवाभावात् ।  न ह्यप्रतीते सङ्केतः । सङ्केतादेव प्रतीतिरिति चेत् । इतरेतराश्रयदोषप्रसङ्गात् ।

[2.1.2.4.4,33]

न यावद् दृश्यते वस्तु सङकेतस्याप्रवर्त्तनं । सङ्कतस्याप्रवृत्तौ च कुतो दर्श (न) सम्भवः ।। ३१२ ।।

[2.1.2.4.4,34]

प्रकृत्यादयस्तु न व्यवस्थितरूपाः । तथा हि ।

[2.1.2.4.4,35]

केषाञ्चित् सम्भवीत्येष धातुः पश्चादडामः । अपरेषामसम्भवि सन्तीत्यादावलोपिता ।। ३१३ ।।

[2.1.2.4.4,36]

तस्मादेवम्विधे विषये व्यवहारमात्रप्रयोजन एव सङ्केतो न व्यतिरिक्तनिमित्तप्रयुक्त ।  न च सङ्केत इच्छानुबन्धी निमित्त एव जातिर्भवति । व्यभिचारदर्शनेन व्यभिचारात् तस्माद्  वस्तुप्रासादादिशब्दा न वस्तुभूतव्यतिरिक्तपदार्थनिबन्धनास्ततो व्यपदेशसाम्यसद्भावान्न  सामान्यम्परिकल्पनीयं । कथन्तर्हि बुद्धिशब्दयोरनुगम इत्याह । न वस्त्वन्वयात् प्रत्ययस्यान्वयोऽपि तु वासनाबीजप्रबोधादन्वयः (।) यथा ऽशोभनेपि वस्तुन्यभ्यासवशाच्छोभनत्वान्वयः ।  तथा हि ।

[2.1.2.4.4,37]

वस्तुधर्मतयैवार्थास्तादृग्विज्ञानकारणम् ।भेदेपि यत्र तज्ज्ञानन्तास्तथा  प्रतिपद्यते ।। १६१ ।।

[2.1.2.4.4,38]

ज्ञानान्यपि तथा भेदेऽभेदप्रत्यवमर्शने ।इत्येतत्कार्यविश्लेषस्यान्वयो नैकवस्तुनः ।। १६२ ।।

[2.1.2.4.4,39]

वस्तुनि हि तथा भूतम्विज्ञानञ्चनयन्ति येन वासनाप्रबोधप्रक्रमेणैकाकारस्सर्वत्रपरामर्शप्रत्यय उदयमासादयति सुखादिवेदनमिव । न हि सुखादिविज्ञानानां सुखत्वं नाम पदार्थगतन्निबन्धनमस्ति । तथात्वे दुखस्यानुदयप्रसङ्गात् । अथ तत्त्वमप्यस्ति । तदोभयरूपप्रतीतिप्रसङ्गो वर्ण्णसंस्थानप्रतीतिवत् ।

[2.1.2.4.4,40]

अथादृष्टेन निबन्ध(न)ान्नैवं । तथा सत्यदृष्टमेव तथाभूताम्प्रतीतिमेव जनयतीति  किन्नेष्यते । नियमकार्यदृष्टन्न विधानकारीति चेत् । न । प्रमाणाभावात् । विधिनियमसम्भवे विधिरेव ज्यायान् । नियमे अनेककल्पनाश्रयसम्भवात् । तथा हि ।

[2.1.2.4.4,41]

सुखाद्यन्विततार्थस्य कल्पनीया तथाऽपरम् । अदृष्टम्विधिकल्पे तु केवला दृष्टकल्पना ।। ३१४ ।।

[2.1.2.4.4,42]

तस्माद् भेदे सत्येव क्वचिदभेदपरामर्शः । तदन्वयादेव सामर्थ्यादर्थसाधनं । किमन्तर्गडुना सामान्येन । अन्तरकारणनिमित्तन्तु प्रत्ययानामवश्याभ्युपगन्तव्यं । अन्यथा  सामान्यतद्वतोराकारद्वयप्रतीतिप्रसङ्गात् । समवायादेकलोलीभाव इति चेत् । न (।)  समवायस्यापि तृतीयाकारप्रतीतिप्रसङ्गात् । तस्मात् प्रतीत्य शक्तिरेव तत्रान्तरकारणाधीनाम्युपगन्तव्या । तथा ज्ञानान्यपितदेकपरामर्शजननादेवान्वयीनि जातयश्चेति (।)  न (।) अपरजात्यभ्युपगमो युक्तः । शेषः प्रसङ्ग उक्त एव । तेनाभेदप्रत्यवमर्शेन  कार्यत्वात् सामान्यव्यवहारः । तदेव तत्कार्यत्वं सामान्यमिति चेत् । न । स्वरूपव्यतिरेकेण तत्कार्यत्वस्याभावात् । अथापि स्यात् । तथा सति क्षित्युदकादीनामप्यङ्कुरकार्यत्वसद्भावादेकताप्रतीतिः स्यात् । तत्कार्यत्वप्रतीतिरस्त्येव सामान्यप्रतीतिरितिचेत् । न ।  गोत्वप्रत्ययवदेव स्यात् । तस्माद् भेदानुपलक्षणात् सामान्यप्रतीतिर्नान्यथेति स्थितमेतत् ।

[2.1.2.4.4,43]

अथ सामान्यमेव तत्र प्रतीयत इति किन्नेष्यते । न वात्र नास्ति सामान्यमिति बाधकप्रत्ययोदयः । न च विवादायासेन प्रयोजनं । अथैवानेककल्पनायासस्तथा विवादायासोपि  समानः प्रसङ्ग । तदप्यसत् । यतः ।

[2.1.2.4.4,44]

विवादमात्रसांकर्यमिति सामान्यमिष्यते । यदि सम्वृतिसत् प्राप्तमविचारैकगोचरः ।। ३१५ ।।

[2.1.2.4.4,45]

नहि सामान्यम्विद्यते विचार्यमाणं । विचाराभावादभ्युपगम्यमानम् विचारैकरमणीयमिति प्राप्तं । एककार्यता तु ।

[2.1.2.4.4,46]

वस्तूनाम्विद्यते तस्मात् तन्निष्ठा वस्तुनि श्रुतिः ।

[2.1.2.4.4,47]

तदैवैककार्यतालक्षणमतत्कार्येभ्योव्यावर्त्तमानं सामान्यम्विद्यते शावलेयादीनां ।  ततस्तत्प्रवृत्तिनिमित्तप्रयुक्तैव वस्तुनि श्रुतिः प्रवर्त्तंतां ।

[2.1.2.4.4,48]

कथन्तर्हि विश्लेषस्यानाकारत्वादाकारवती सामान्यबुद्धिः । अत्र परिहारः । आकारवद् बुद्धिसम्बन्ध एव नियतस्तदन्यविश्लेषः सा च वासनासङ्गमादाकारवती पूर्वपूर्वताभूतप्रत्ययपरम्परायाता हि सा बुद्धिः । न च गौरयमिति प्रत्यये शावलेयादिव्यतिरिक्तमपरम्प्रमेययस्ति । प्रमेयाकारप्रतिभासेन च प्रमेयव्यवस्थानं प्रमेयाकारशून्यप्रत्ययमात्रात् । यदि  तर्हि वासनाऽनादितासामर्थ्यादयम्प्रत्ययस्तत्र प्रतिबद्धत्वात् तदविसम्वाद्येवास्तु कथम्वस्तुसम्वादः । तस्मान्न तत्कार्यव्यावृत्तिपरिच्छेदेन भवितव्यं (।)सा च तत्कार्यता तस्य बाह्यस्य  शक्तिरेव व्यावृत्तिर्वा बाह्यस्वरूपमेव । तस्य चान्वये सैव जातिर्न जातिप्रतिक्षेपः । तस्य च  परिच्छेदे बाह्यमेव परिच्छिन्नम्भवेत् । न बाह्यरूपस्य व्यवच्छेदस्याभावात् ।<pb n="262"/>

{2.1.2.4.5}



〈(५) अन्यापोहचिन्ता〉


[2.1.2.4.5,1]

बाह्यशक्तिव्यवच्छेदनिष्ठाऽभावेपि तच्छ्रुतिः ।। १६३ ।।

[2.1.2.4.5,2]

विकल्पप्रतिबिम्बेषु तन्निष्ठेषु निबध्यते ।ततोऽन्यापोहनिष्ठत्वादुक्ताऽन्यापोहकृच्छ्रुतिः ।। १६४ ।।

[2.1.2.4.5,3]

यद्यपि नाम बाह्यस्वरूपासंस्पर्शी विकल्पः शब्दादुदयवान् । तथापि तद्विकल्पप्रतिबिम्बकम्बाह्यनिष्ठम्बाह्यद्वारेणोत्पत्तेः पारम्पर्येणोत्पत्तेरर्थासंस्पर्शि बाह्यनिष्ठमपि । तच्च  प्रतिबिम्बकमन्यव्यावृत्तपदार्थजनितमन्यव्यावृत्तमेव प्रतिभाति । तदव्यतिरिक्तैव व्यावृत्तिः  शब्दात्प्रतीयते न बाह्यव्यतिरिक्ता । तेनान्यव्यावृत्ताकारविकल्पजननादन्यापोहकृच्छ्‌रुतिरुक्ता ।  अन्यव्यावृत्तेषु प्रवर्त्तनाच्च । ततो हि विकल्पादबाह्यसंस्पर्शिनोप्यन्यव्यावृत्तेषु व्यवहारिणां  वृत्तेरन्यव्यावृत्तिर्विषय उच्यते ।

[2.1.2.4.5,4]

ननु बुद्धिव्यतिरिक्तम्विकल्पस्य ग्राह्यन्तत्कथन्तस्य बुद्धिरूपता । न हि तद्व्यतिरेकेण प्रतिभासमानन्तदेव भवति । भेदप्रतिभासो हि भेदलक्षणन्तदन्यस्य भेदनिबन्धनस्याभावात् । नाभेदप्रतिभासमात्रस्यातल्लक्षणत्वात् । अभ्रान्तो हि भेदप्रतिभासो भेदलक्षणन्न  तु यः कश्चित् । इदन्तु पुनः ।

[2.1.2.4.5,5]

व्यतिरेकीव यज्ज्ञाने भात्यर्थप्रतिबिम्बकम् ।शब्दात्तदपि नार्थात्मा भ्रान्तिस्सा वासनामयी ।। १६५ ।।

[2.1.2.4.5,6]

यद्यपि वर्ण्णसंस्थानप्रतिभासि तत्तथापि न तद्वस्त्वपि तु तत्प्रतिबिम्बकं । को विरोध  इति चेत् । यतो वासनालक्षणाद्धेतोरुत्पत्तिरस्य तथापि कस्मादवस्तु । आन्तरकारणमात्राधीनत्वात् तैमिरिकोपलब्धकेशादिवत् । अथ वासनाबलादुत्पद्यमानमपि वस्त्विव ।  नैवम्वस्तु भवतीति वक्ष्यामः ।

[2.1.2.4.5,7]

तदेव तर्हि बुद्धिलक्षणम्वस्तुशब्देन विधीयते । तदेवान्यापोहो वस्तुभूत इति केचित् ।

[2.1.2.4.5,8]

तस्याभिधाने श्रुतिभिरर्थे कोंऽशोवगम्यते ।तस्यागतौ च सङ्केतक्रिया व्यर्था तदर्थिका ।। १६६ ।।

[2.1.2.4.5,9]

अपि नाम शब्दाद् वस्तुलेशप्रतिपत्तिः स्यादिति सङ्केतः क्रियते न बुद्धिप्रतिबिम्बकमात्रप्रतिपादनाय । अतः सङ्केतक्रियाव्यर्थिका वस्त्ववबोधनार्थत्वात् तस्याः । न तह्यंन्यापोहोपि शब्दार्थः । ततस्तत्रापि सङ्केतक्रिया न भवेत् । तस्याप्यन्यापोहस्य बुद्ध्याकारत्वात् । न(।) शब्दार्थाशब्दस्यैवान्यापोहत्वात् । यतः ।

[2.1.2.4.5,10]

शब्दोर्थांशकमाहेति तत्रान्यापोह उच्यते ।आकारः स च नार्थेस्ति तम्वदन्नर्थभाक् कथम् ।। १६७ ।।

[2.1.2.4.5,11]

यदि स एवान्यापोहस्तदा तस्य प्रतिपादने नार्थांशताऽन्यापोहस्य स्यात् । अर्थांश  एव ह्यन्यापोहोर्थांशं शब्दः कमाहेति प्रश्ने प्रतिवचनमन्यापोह इति । स चार्थे नास्त्याकारो

[2.1.2.4.5,12]

बुद्ध्याकारत्वात् । यो हि नार्थेन तत्प्रतिपत्यार्थप्रतिपत्तिस्तैमिरिककेशादिप्रतिपत्तिवत् ।  किञ्च । सामान्यमन्यापोह इतीष्यते (।) यतः ।

[2.1.2.4.5,13]

शब्दस्यान्वयिनः कार्यमर्थेनान्वयिना स च ।अनन्वयी धियोऽभेदाद् दर्शनाभ्यासनिर्मितः ।। १६८ ।।

[2.1.2.4.5,14]

शाब्दो हि शावलेयादिष्वन्वयी दृश्यते (।) तस्य चान्वयिनोऽन्वयिनार्थेन प्रयोजनेन  भवितव्यं । स चाकारोऽनन्वयी धियो भेदाभावात् । दर्शनाभ्यासेन जनितत्वाद् बुद्धिवदेवानन्वयी । न हि कार्यस्यान्वयित्वं युक्तङ् कारणभेदेन भेदात् । तस्मादनन्वयित्वादेव  नापोहः प्रतिबिम्बकं । तस्मान्न वस्त्वन्यापोहो नापि बुद्ध्याकारः । कथन्तर्हि शब्दादर्थप्रतीतौ  सामान्यप्रतीतिः । वस्तुगतव्यावृत्तिप्रतीतौ हि वस्त्वेव प्रतिपन्नन्न च तत्सामान्यं ।

[2.1.2.4.5,15]

अथ वस्तु न प्रतीयते कथम्वस्त्वशरूपान्यापोहगतिः । अत्राह ।

[2.1.2.4.5,16]

तद्रूपारोपगत्याऽन्यव्यावृत्ताधिगतेः पुनः ।शब्दार्थाऽर्थः स एवेति वचनेन विरुध्यते ।। १६९ ।।

[2.1.2.4.5,17]

बुद्धिरूपमेव वस्त्वित्यारोपेण तदेकत्वाध्यवसायात् प्रत्येति न परमार्थतः । तच्चान्यव्यावृत्तमित्यन्यापोहः शब्दार्थः । तच्च सर्वत्र बुद्धिरूप (बाह्येर्थेनारोप) मध्यारोप्यते ।  ततः सामान्य मन्यापोहो वस्त्वंशश्चेति प्रतीयते ।

[2.1.2.4.5,18]

मिथ्यावभासिनो वैते प्रत्ययाः शब्दनिर्मिताः ।अनुयान्तीममर्थांशमिति चापोहकृच्छ्रुतिः ।। १७० ।।

[2.1.2.4.5,19]

मिथ्यावभासत्वान्न वस्तुविषयः । अन्यापोहस्य च सत्त्यत्वान्न हि तत्र बाधकमस्ति(।)  यथा वस्त्वाकारे बाधको हि न तत्र प्रवर्त्तते(।) अन्यव्यावृत्तोयन्न भवतीति । ततो बाधकभावाभावाभ्यामप्रतिपन्नेतरव्यवस्था सम्व्यवहारतो न परमार्थतः ।

[2.1.2.4.5,20]

तस्मादबाधितत्वादन्यापोहप्रतिपादनस्य बाधितत्वादितरस्यापोहः शब्दार्थ इत्यवगम्यते । तेन तमन्यापोहं शब्दार्थमनुयान्ति शब्दा अनिष्टपरिहारेण च वर्त्तयन्तीति  सान्यापोहकारिणी श्रुतिः ।

[2.1.2.4.5,21]

अथवा विकल्पप्रतिबिम्बकमेवान्यापोहो बाह्यत्वेनाध्यवसितो भवतीति न दोषो न  तु स्वेन रूपेण । तस्मान्न किञ्चित् स्वेन रूपेणाविधेयं शब्दस्येति न विधिः शब्दार्थः ।

[2.1.2.4.5,22]

ननु स्वरूपे प्रतिभासमाने ज्ञानस्य कथम्वाह्ये प्रवर्त्तते । बाह्यत्वेनाध्यवसायात् ।  कोयमध्यवसायः । तद्व्यवहारविषयतया व्यवस्थानं । कथमन्योन्य व्यववहारविषयः ।  तत्रानुरागाभ्यासात् सादृश्याद् गोत्रस्खलनवत् ।

[2.1.2.4.5,23]

ननु तत्रान्यरूपाध्यारोपोऽध्यवसायः । न (।) अध्यारोपस्यापि ज्ञानान्तरत्वात् ।  यदि तेन तद् वस्तुप्रतिपन्नङ् कोध्यारोपः । अन्यत्र प्रतिपन्नमिति चेत् । किन्तदन्यत्रास्ति ।  तथेति चेत् । नाध्यारोपः सत्त्यत्वात् । अथ नास्ति ज्ञानमेव तर्हि कथमन्यस्याध्यारोपः ।  यत्रापि तदध्यारोप्यते तदपि ज्ञानरूपमर्थरूपम्वा । तदा तत्रारोप इति कोर्थः । तत्र तत्प्रतिपन्नन्तेन सह प्रतिपन्नन्तदा च नाध्यारोपः । अथाविद्यमानमेव विद्यमानतया प्रतीयते ।
		
		किमविद्यमानता प्रतिपन्ना । अन्येन प्रतिपन्ना तद्रूपस्यानुपलम्भादिति चेत् । न(।) तस्यागोचरत्वात् कथमभावः । गोचरीभूतस्य हि वस्तुनोऽनुपलम्भो गमकः । इन्द्रियवैगुण्यात्  तथा प्रतिपत्तिरिति चेत् । अपूर्वप्रतिपत्तिरेव सा, नाविद्यमानप्रतिपत्तिः । तस्य तदैव  विद्यमानत्वात् ।

[2.1.2.4.5,24]

अथाप्राप्य व्यवहारन्न करोति प्राप्य व्यवहारकरणात् । एवन्तर्हि तदन्यव्यवहारकरणमेव तदन्याध्यारोप इति, तदेवायातमन्यव्यवहारविषयीकरणमध्यारोपः ।

[2.1.2.4.5,25]

तस्मादन्यापोहः शब्दार्थः । अत एवाह ।

[2.1.2.4.5,26]

तस्मात् संकेतकालेपि; निर्दृष्टार्थेन संयुतः ।स्वप्रतीतिफलेनान्यापोहः सम्बन्ध्यते श्रुतौ ।। १७१ ।।

[2.1.2.4.5,27]

सङ्केतयन्नपि न विधिमुखेन सङ्केतकारः सङ्केतङ् करोति । अपि त्वन्यापोहमुखैनैव  यतः । सङ्केतकालेप्यन्यापोह एव श्रुतौ सम्बध्यते न वस्तु ।

[2.1.2.4.5,28]

नन्वयन्देवदत्त इति सङ्केते स्वलक्षणमेव सम्बध्यमानमीक्ष्यते । नेदं साधीयः(।)  निर्दिष्टोप्यर्थः प्रतिबिम्बकमेवमोपलक्षयति । तथा हि ।

[2.1.2.4.5,29]

शङ्केतोर्थंप्रतीत्यर्थमभिप्रेतो द्वयोरपि । प्रतीतिः प्रतिबिम्बस्य न त्वव्यक्षस्य वस्तुनः ।। ३१६ ।।

[2.1.2.4.5,30]

अस्येदन्नामेत्यस्मादिदमन्यदपि प्रतिपत्तव्यं । ततोन्यत् कालप्रत्यतीत्यवस्थाव्याप्तैव  सङ्केतो निय़मेन द्वयोरपि स्वपरयोरभिप्रेतः । ततोन्यापोह एव सम्बध्यते श्रुतौ न स्वलक्षणं ।

[2.1.2.4.5,31]

अथापि स्याद् (।) अस्येदन्नामेति न व्याप्तिः प्रतीयते(।) प्रतिबिम्बस्य केवलमस्येदन्नामेति स्वलक्षणमेव सङ्केतविषयतया प्रतीयते । न(।) अत्यन्ताभ्यासादेवम्प्रतीतेरपेक्षापूर्वकारित्वाद्वा । विपर्यये तु नियमेनैव प्रतिबिम्बकप्रतीतिः(।) यस्तु पुनर्व्यवहारात् सङ्केतम्प्रतिपन्नवांस्तस्य नियमेन सङ्केतकालरूपाध्यवसायः प्रतिबिम्बरूपः । तथा हि ।

[2.1.2.4.5,32]

अस्येदन्नांम सङ्केतादस्मादेतत् प्रतीयते । प्रेक्षावतो भवत्येतत् प्रेक्षावानन्यथा कथम् ।। ३१७ ।।

[2.1.2.4.5,33]

अथ (।)

[2.1.2.4.5,34]

इदमानयेति वचनात् तस्यानयनदर्शने । नामास्येद मयाप्येंतत् प्रत्येयमिति शब्दतः ।। ३१८ ।।

[2.1.2.4.5,35]

अथवा निर्दिष्टोर्थो यः प्राक् प्रतिपादितः प्रतिबिम्बस्वभावः । तेन संयुतोन्यापोहो  व्यावृत्तिरूपः । तस्य च प्रतिबिम्बस्य व्यावृत्तिप्रतिपादनमेव फलन्न स्वरुपप्रतिपत्तिः ।  स्वरूपस्यार्थेऽभावात् । व्यावृत्तेश्च भावात् ।

[2.1.2.4.5,36]

अन्या सा व्यावृत्तिरिति चेत् । न(।) अपोद्धारकल्पनया तदेकत्वव्यवहारात् ।  अपि च ।

[2.1.2.4.5,37]

अन्यत्रादृष्टरूपत्वात्  क्वचित् तद्दृष्ट्यपेक्षणात् ।श्रुतौ सम्बध्यतेऽपोहो नैतद्वस्तुनि युज्यते ।। १७२ ।।

[2.1.2.4.5,38]

शब्दस्य ह्यन्यत्र तद्विजातीये दृष्टत्वात् क्वचित्तु तज्जातीये दर्शनादपोह एव सङ्केत इति  ज्ञायते । सामान्ये व्यक्तौ वा सङ्केत इति किन्न भवति । न । तथा सति विधिरूपेणैव

[2.1.2.4.5,39]

सङ्केते सर्वत्र दर्शनप्रसङ्गात् सामान्येपि दर्शनमात्रापेक्षा स्यात् । अन्यत्रादर्शनापेक्षा न  स्यात् । सामान्यस्य सव्यतिरेकस्य प्रतीत्यर्थमिति चेत्(।) स एव तर्हि तदन्यव्यतिरेकोस्तु किं  सामान्यकल्पनया । व्यक्तिरेव हि तदन्यव्यतिरेकवती प्रतीयताङ् किं सामान्येन । व्यक्तेरप्रतीतिरिति चेत् । न(।) व्यक्तिमन्तरेण सामान्येन प्रतीतेनापि किं । लक्षितलक्षणाद्  व्यक्तिरपि प्रतीयते इति चेत् । किं द्वयमत्रक्रमेण प्रतीयते । प्रतीयत एव प्रथमङ् गोत्वमात्रम्प्रतीत्या विषयीकरोति पश्चाच्छावलेयादिविशेषं । नैतदस्सि । नहि शावलेयादीनामवान्तरविशेषप्रतिपत्तिसम्भवः । ततस्तदपि सामान्यमेव । ततो न व्यक्तीनां सामान्येन लक्षणं  सामान्यस्यैव लक्षणात् । अवश्यङ् केनचिद् विशेषेण भवितव्यमत्रेति लक्षणमेवेति चेत् न ।  शब्दस्यात्र व्यापाराभावात् । प्रतिपन्नमेतत् भवति न वेति नात्र प्रमाणं । न च  सामान्यमपि लक्षणभूतम्प्रतीयते । तेन बुद्धिरेव सा वस्तुरहितत्वात् । कथन्तर्ह्यन्यापोहः  शब्दार्थः । अत एवान्यव्यावृत्तावेव प्रवर्त्तनात् । यदि तु सामान्यम्व्यक्तिर्वा प्रतीयेत न  विसम्वादो भवेत् नहि प्रतिपन्ने विसम्वादः । विसम्वादे सति कथमन्यव्यावृत्तिरपि शब्दार्थः ।  अ/?/यदर्शनेपि तदन्यानयनात् । तत् तावन्नानयति । अन्यत्तु तेनानेतव्यमिति नास्ति नियमः ।  अत एव शाब्दप्रत्ययसमानाकारत्वादनुमानमपि व्यवच्छेदमात्रस्य साधकं ।

[2.1.2.4.5,40]

अथवाऽन्यत्रावृत्त्यपेक्षत्वादिति व्यवहारेण सङ्केतग्रहणेऽन्यत्रादृष्टमपेक्षते । क्वचिच्च  सजातीये दृष्टमपेक्षते सङ्केतस्य ग्रहीता । ततो यत्र न दृष्टस्तस्य तावद् व्यवच्छेदञ्जानीते ।  यत्र तु दृष्टो व्यवहारस्तदस्ति न वेति विवेकेन न जानाति । तथा हि तथैव सङ्केतग्रहणं ।  यतः । आनयेदम्वस्तु बाह्यस्यानयने व्यापारो नास्तित्वे वस्तुनः । अविद्यमानन्नानेतुं  शक्यमिति चेत् । यदीयं राजाज्ञा तदाऽवश्यमानयति । स तु प्रनाणान्तरात् पर्यालोचयन्नास्तित्वम्प्रतिपत्त्या विषयीकरोति । अर्थापत्त्या वा । अर्थापत्तिसहितः शब्दोस्तित्वे प्रमाणमिति चेत् । न(।) अर्थापत्तेरसम्भवात् । अर्भकाभिप्रेतयाञ्चावदेतत् स्यात् । ततः सति  सम्भवे आनीयते नान्यथा । अन्यत्तु नानीयत एव ।

[2.1.2.4.5,41]

अन्ये तु पुनः सर्वतो विजातीयाद् व्यावृत्तिङ् क्वचिद् विधेये वृत्तिमपेक्षत इति व्यतिरेकितात्पर्यमन्वये तु नेति व्यतिरेक एव प्राधान्येन प्रत्याय्यते । तदसत् । यदि नामान्वयव्यतिरेकयोः प्राधान्यमेकस्य तथापि न विधिशब्दार्थव्यतिक्रमः । न चाप्राधान्यमन्वयस्य प्रतिपादयितुं  शक्यं । एकव्यक्तिदर्शनेनापि सामान्यस्य सर्वात्मना प्रतिपांदनात् तदन्वयस्याप्राधान्यमिति न युक्तं ।

[2.1.2.4.5,42]

अथवा क्वचिद् दृष्ट्‌यपेक्षणादिति । अस्येदन्नामेति न सर्वदाऽनेन भवितव्यं ।  शब्दप्रयोगे अस्य तु नाभेदमित्येतन्मात्रमस्मादेतद् व्यवहर्त्तव्यमिति । अन्यत्र तु व्यवहाराभावादन्यापोहविषयता शब्दानां । अथ यत्र वस्तु प्राप्यतेऽनुमानेन तज्ज्ञानस्य कथमन्यापोहविषयता । तत्राप्यन्यापोहविषयतेष्यते एव । न(।) तत्र विशेषे सन्देहादेव हि तत्र प्रतीतिरनग्निस्तावदयन्न भवति । अग्निस्तु किम्भूत इति न ज्ञायते ।

[2.1.2.4.5,43]

ननु यदि सामान्यन्न परिच्छिन्नङ् कथमग्निविशेषे सन्देहः । प्रतीतिमात्रेण सन्देहात् ।  प्रतीतिस्तावदियमस्ति विशेषो न ज्ञायते किमग्निरस्ति नेति किम्भूतो वात्राग्निः ।

[2.1.2.4.5,44]

ननु यत्र कार्यहेतुस्तत्र नियमेनाग्निः । न (।) स्पर्शविशेषस्याग्नित्वात् । तत्र च न
		
		नियमः कथमग्निप्रतीतिः । उष्णतामात्रस्य प्रतीतेः । सामान्यम्प्रतीयत इति चेत् । न ।  तारतम्यस्यैव भावात् । न च तरतमादिभेदव्यतिरेकेणोष्णसामान्यन्नाम । तत्र च न  प्रतीतिः ।

[2.1.2.4.5,45]

ननु प्रतीतिरपि तारतम्यमेवालम्बते । आलम्बतान्न त्वेकैव बुद्धिः । कदाचिदेवङ्  कदाचिदेवमित्यपरापरबुद्ध्युत्पत्तेरेकमेवैकदा नानारूपमालम्बत इति चेन्नैकेनासत्त्येन नियमेन भवितव्यं । तस्मात्तत्रापि प्रतीतिमात्रमेव सत्त्यन्नान्यदित्यन्यापोहमात्रं शब्दार्थोनुमानस्य  च न चैतद् वस्तुनि युक्तं(।) लिङ्गेपि सम्बध्यतेऽपोह इत्यपि द्रष्टव्यं ।

[2.1.2.4.5,46]

तस्माज्जात्यादितद्योगानार्थे तेषु च न श्रुतिः ।सम्बध्यते
		  ऽन्यव्यावृत्तौ शब्दानामेव योजनात् ।। १७३ ।।

[2.1.2.4.5,47]

तेन जात्यादीनाम्प्रमाणाभावादसत्वे न जात्यादिसम्बन्धकल्पना द्रव्यसम्बन्धक पनापि  द्वयोः स्वरूपेण प्रतिभासमानयोः कैव । संयोगस्य प्रतिभासनादिति चेत् । न । अकल्पयतोप्यन्यदर्शनेन (अन्यकल्पनेन) तद्रूपस्य प्रतिभासनात् । तावन्मात्रकेण कल्पनासम्भवः ।  सैव कल्पनेति चेत् । इष्टत्वान्न किञ्चिद् बाधितं । उभयकर्मजोन्यतरकर्मजः । संयोगजश्च संयोग इति न प्रतीतिरस्ति । स्वरूपमात्रेण प्रतीतिरिति चेत् । न(।) संयोगस्वरूपस्याप्रतिभासनात् । वस्तुद्वयमेव तथाभूतमुत्पन्नम्प्रतिभासविषयो न संयोगः । तदेव वस्तुद्वयं  संयुक्तमिति तु प्रतीतिरपि न ततोऽपरः संयोगः । न(।) पूर्वेण सहैकत्वप्रतीतेरभावात् (।)  न हि प्रत्यक्षम्पूर्वापरभावे व्याप्रियते । मा भूत् पूर्वप्रतीतिस्तथापि संयुक्तप्रतीतिरस्तीति चेत् ।  न (।)

[2.1.2.4.5,48]

असंयुक्तं हि संयुक्तम्पुनरेतद्धि योक्ष्यते । एकेन कार्यङ्कर्त्ताहमिति तद्वित्तिरिष्यते ।। ३१९ ।।

[2.1.2.4.5,49]

यदि नेयम्प्रतीतिः स्याद् वृथा संयोग कल्पना । एकमेतद्धि भवति ततोऽयोगोऽर्थवान् भवेत ।। ३२० ।।

{2.1.2.4.6}



〈(६) प्रत्यक्षे शब्दकल्पनानिरासः〉


[2.1.2.4.6,1]

शब्दयोजनापि नास्ति शब्दस्य तत्राभावात् । संकेतकाले शब्द आसीदिति चेत् ।  तेनापि योजनन्नास्ति । यतः ।

[2.1.2.4.6,2]

सङ्केतस्मरणोपायन्दृष्टसङ्कलनात्मकं ।पूर्वापरपरामर्शशून्ये तच्चाक्षुषे कथम् ।। १७४ ।।

[2.1.2.4.6,3]

अयङ्गौरिति न गोशब्द एवायङ् गोशब्दवाच्योऽयमित्यर्थः । सामानाधिकरण्यन्तु तत्सम्बन्धाद् यष्टीः प्रवेशयेति यथा । अथवा गौः शब्दो यस्य स गोशब्दः । तत्र यदैकदेशप्रयोगात् गौरयमिति । तत्र गोशब्दवाच्योऽयमिति गोशब्दादयम्प्रत्येष्यते । अयं स गौरिति  तु गोशब्दोऽत्र सङ्केतितः । तच्चैवम्भूतम्वस्तु पूर्वापरपरामर्शशून्यात्मनाऽध्यक्षेण कथङ्  गृह्यते । यत उक्तमेतत् ।

[2.1.2.4.6,4]

योग्यदेशस्थितेऽक्षाणाम्वृत्तिर्नातीतभाविनि(।)अक्षाश्रितञ्च विज्ञानमक्षव्यापारगोचरं ।। ३२१ ।।

[2.1.2.4.6,5]

यदि पूर्वापरयोरपि चक्षुराद्यक्षवृत्तिरतीतानागतं सकलम्प्रतीयेत । सर्वं हि कथञ्चित्  केनचित् सम्बद्धम्पूर्वगृहीतं प्रतीयत एवेति चेत् । न(।) सर्वदा प्रतीतेरभावात् । स्मरणे  सतीति चेत् । स्मरणमेव तदिति प्राप्तं । स्मर्यमाणेन सहैकत्वम्प्रत्यक्षेण प्रतीयत एवेति  चेत् । न(।) स्मरणस्याप्रमाणत्वात् । स्मर्यमाणमसदेव कथन्तेनैकता प्रतीतिः सत्त्या ।

[2.1.2.4.6,6]

अथापि स्यात्(।) स एवायन्तदर्थक्रियाकरणात् । ननु सार्थक्रियेत्यपि स्मरणमेव  तच्छब्दवाच्य इति च । तेनैव चार्थक्रिया कर्त्तव्येति कुतः । तस्माद् व्यवहारमात्रमेवैतत् । नैकता हि प्रमाणमस्ति । व्यवहाराविसम्वादादेव प्रमाणमिति चेत् । नैकत्वेऽविसम्वादोपि त्वर्थक्रियायां । सा चास्त्येव । अर्थक्रियाकारित्वादर्थता तस्य न त्वेकता पूर्वेण ।  अथेदमनुसाधनम्भवि(ष्य) ति स एवायामिति । यदि पूर्वापरयोरेकता नास्ति कोनुसन्धाता  भवेत् । अनुसन्धातुरेकत्वे पूर्वापरग्राहि प्रत्यक्षमनुसन्धातर्याश्रितं । न(।) स्मरणदर्शनाकारव्यतिरेकेणापरस्यानुसन्धानस्याभावात् । प्रत्यक्षञ्च यद्यप्यात्मन्याश्रितन्न तावता तस्य  प्रमाणत्वं । अक्षाश्रयेण प्रामाण्यमात्माश्रयेणैकताग्रहणमिति चेत् । न(।) अक्षानुसारेण तस्य  वृत्तेरक्षस्य च पूर्वापरत्वेऽवृत्तेः । तदनुसारिणो ज्ञानस्यानुवृत्तिरिति चेत् । न(।) तदनुसारित्वायोगात् । नहि पूर्वत्र पूर्वज्ञानानुसरणमन्तरेण वृत्तिः । तदन्यानुसारि तदनुसारीति  साहसं । एकत्वप्रतीतिस्तु नाक्षव्यापारमन्तरेण भवति । ततो नैकताप्रतीतिरक्षजा ।  प्रत्यक्षे या सा भवत्येवेति चेत् । नैकताया विशेषाभावात् । स्पष्टतयावशेष इति चेत् ।  ननु स्पष्टतयैकत्वं भवत्वस्पष्टतया तु कथमेकत्वमध्यक्षगम्यं ।

[2.1.2.4.6,7]

ननु तस्यानेन सहैकत्वमनध्यक्षगम्यं । तेन त्वस्य कथन्न स्यात् न समानत्वात् ।  द्वयोरध्यक्षेणाग्रहणे कथन्तदेकत्वमध्यक्षविषयः । एकत्वमध्यक्षगम्यन्न पदार्थ इति चेत् ।  तत्तर्ह्येकत्वन्न पदार्थगतं । एकत्वस्य स्वतन्त्रस्यासम्भवात् तद्वानाक्षिप्यते । आक्षेपो हि  नामानुमानं । ततः प्रत्यक्षेण स्वतन्त्रस्य ग्रहणेऽनुमानतोऽन्यथा ग्रहणमित्ययुक्तं । प्रत्यक्षपूर्वकत्वादनुमानस्य । तस्मात् पूर्वापरपरामर्शाभावादयङ्गौरिति न प्रत्यक्षा प्रतीतिः ।  किञ्चि । मृतेपि पूर्वापरपरामर्शः । सम्भवी तत्कथमस्य प्रमाणता । तस्मात् सन्निहितमात्रग्रहणमिति प्रमाणं । तत्र च । न योजनेत्यविकल्पकमध्यक्षं । किञ्च ।

[2.1.2.4.6,8]

अन्यत्रगतचित्तोपि चक्षुषा रूपमीक्षते ।तत्सङ्केताग्रहस्तत्र स्पष्टस्तज्जा च कल्पना ।। १७५ ।।

[2.1.2.4.6,9]

न खलु विकल्पयन्नेव रूपादिकमीक्षते येन स्मरणसहकारिता भवेदिन्द्रियस्य । नहि यः  सहकारी यस्य तमन्तरेण स्वकार्यकरणे सामर्थ्यन्तस्य क्षित्यादिविरह इव बीजस्याङ्कुरकरणे ।  अथ कार्यकरणमात्रेण न सहकारिता स्मरणस्यापि तु सविकल्पकजनने । तदप्यसम्यक् ।

[2.1.2.4.6,10]

(चित्रैकत्वचिन्ता)

[2.1.2.4.6,11]

व्यतिरिक्तेन कल्पेन यदि तत् सविकल्पकं । सिद्धसाधनमन्यत्रं विरुद्धाध्याससम्भवः ।। ३२२ ।।

[2.1.2.4.6,12]

यदि सहविकल्पेन परेण वर्त्तत इति सविकल्पकतायान्तथाभूतायां स्मरणं सहकारि  सिद्धमेव साध्यते । अथात्मभूतेन विकल्पेन तदा न युक्तं ।

[2.1.2.4.6,13]

तस्मिन् सत्यपि यन्नास्ति तदभावेपि विद्यते । विरुद्धधर्मसंसर्ग्गे तेन तस्यैकता कथम् ।। ३२३ ।।

[2.1.2.4.6,14]

अन्यदेव तत् सविकल्पकमन्यत् प्रागविकल्पकमिति । तथा सति भवतः प्रत्यभिज्ञा  विशीर्यते । अतिप्रसङ्गश्चेत्युक्तं । तस्माद् यदेकदाऽन्यत्रगतचित्तावस्थायामविकल्पकमन्यदपि तत्तथैवेति युक्तम्(।) अथान्यविकल्पेनैव सविकल्पकं । तथासति श्रोत्रविज्ञानेनापि  सविकल्पकम्प्राप्नोति श्रोत्रस्यापि सहकारित्वात् ।

[2.1.2.4.6,15]

अथ पृथगेव तानि ज्ञानानि । समानमन्यत्रापीति न विशेषः । अथान्योपि तदवस्थस्यास्ति विकल्पः (।) तदसत् । अनुपलम्भात् ।

[2.1.2.4.6,16]

अथ व्यवहारादनुपलभ्यमानमपि साध्यते । न ह्यविकल्पयतो व्यवहारो दृष्टः ।

[2.1.2.4.6,17]

कार्यकारणता सिद्धा व्यवहारविकल्पयोः । कार्यानुमानमत्रेति तत्सङ्केताग्रहः कथम् ।। ३२४ ।।

[2.1.2.4.6,18]

न खल्वनुमानेन शब्दयोजना न प्रतीता भवति । तस्यापि प्रामाण्यात् । अथानेनैव  व्यभिचारः । न (।) पक्षेण व्यभिचारा भावात् । अन्यथा धूमादग्न्यनुमानेपि व्यभिचारः  पक्षेणैव भवेत् । न (।) तदानुमानेनोपलम्भात् । स्पर्शपरव्यवहारादपि प्रतीतेः ।

[2.1.2.4.6,19]

परोक्षः स्पर्शविज्ञानाच्छीतनुद्व्यवहारतः । प्रतीयते पावकात्मा तदप्यत्यन्तदुघटम् ।। ३२५ ।।

[2.1.2.4.6,20]

यद्यनुमीयमानवह्न्यदर्शनमाशङक्ाविषयः । कदाचिदिदानीमेव धूमो वह्निम्बिना  भवेदिति । तत्र स्पर्शविज्ञानेन धूमरूपप्रतिपत्तेर्वितपनव्यवहारेण वा व्यभिचारपरिहारः ।  तदप्यसत् ।

[2.1.2.4.6,21]

स्पर्शविद्व्यवहाराभ्यामनुमानेन तद्गतौ । तस्यापि चानुमानस्याव्यभिचारोऽनुमान्तरात् ।। ३२६ ।।

[2.1.2.4.6,22]

समानत्वानुमितेरनवस्था तथा सति ।

[2.1.2.4.6,23]

यद्यनुमाने व्यभिचाराशङ्कायामनुमानमेवाव्यभिचारसाधनन्तथा सति समानमेवानुमानमिति तल्लक्षणे सर्वत्राशङ्का भवेदिति(।) तदिदमसिद्धमसिद्धेन साध्यत इति । न च स्पर्शेन  रूपस्य साधनं । स्पर्शस्य पीतशङ्खाज्ञानविषयेपि सम्भवात् । यत्र च धूमस्य व्यभिचारशङ्का तत्र वह्निपूर्वकृतानाम्वितपनादिव्यवहाराणां सुतरामेव । तस्मादनुमानेन विकल्पसाधने  यदि पक्षेणैव व्यभिचारः सर्वत्रानुमाने स्यादिति नेयं सध्वी कल्पना । तदसत् ।

[2.1.2.4.6,24]

परो वस्तुबलाद् धूमादनुमानम्प्रवर्त्तते । तच्च दृष्टाविसम्वादन्न तथा कल्पसाधनम् ।। ३२७ ।।

[2.1.2.4.6,25]

अग्न्यनुमानं हि परोक्षविषये प्रवर्त्तमानन्न प्रत्यक्षेण बाध्यते । प्रत्यक्षस्यातद्विषयत्वात् ।  विकल्पसाधने तु विकल्पस्य स्वसम्वेदनप्रत्यक्षविषयत्वान्न दूरादिति सूक्ष्मतापि परोपलम्भापेक्षया । आत्मरूपे तु यथा सूक्ष्मतोपलभ्यस्य तथोपलम्भकस्यापीति । न श्वपचः श्वपचाद्  विभेति । स्वसम्वेदनस्यापि चायमेव वा भावो यदसम्वेदन्नाम । न चानुमानम्विकल्पे प्रवर्त्तते  वह्न्यादाविव । तथा प्रतीतेरभावात् ।

[2.1.2.4.6,26]

ननु विकल्पम्विना व्यवहारायोगात् प्रतिबन्धग्रहण कथन्नानुमानं । न(।) प्रतिबन्धग्रहणस्यैवान्यथा भावात् । तथा हि ।

[2.1.2.4.6,27]

विचारादि विना भावादनभ्यासस्य सम्भवी । व्यवहारो न तत्त्वे तु व्यवहारो विनापि सः ।। ३२८ ।।

[2.1.2.4.6,28]

व्यवहारो हि पूर्वापरपर्यालोचनमन्तरेणानभ्यासस्य नेति प्रतिबन्धपरिग्रहोऽभ्यासे तु  सत्यन्यथापीति नान्यथा ।

[2.1.2.4.6,29]

अतोभ्यासाद्विनाप्येष व्यवहारः प्रवर्त्तते । प्राणिनान्दृष्टिरत्रैव व्यवहारेण नानुमा ।। ३२९ ।।

[2.1.2.4.6,30]

प्रतिबन्धग्रहणानुरूपैवानुमानस्य प्रवृत्तिरन्यथानुमाने प्रतिबन्धग्रहणन्नोपयोगी । स च  प्रतिबन्धोऽनभ्यासावस्थायामेव गृह्यते नान्यत्र ।

[2.1.2.4.6,31]

ततो नास्ति विचारादेरनुमाव्यवहारतः । व्यवहारो हि नामायमन्यथाप्युपलभ्यते ।। ३३० ।।

[2.1.2.4.6,32]

अन्यथा ।

[2.1.2.4.6,33]

रूपवत्याम्विलासिन्याङ्कामिनाम्वृत्तिदृष्टितः । विरूपायामपि ततो रूपवत्तानुमीयताम् ।। ३३१ ।।

[2.1.2.4.6,34]

तस्मात् सङ्केतकालोपलब्धशब्दाग्रहणमन्यविकल्पने परिस्फुटमेवेति तज्जा कल्पनापि  नास्त्येव ।

[2.1.2.4.6,35]

ननु प्रत्यक्षेण यदि शब्दसम्बन्धो न गृह्यते कथमयं स तस्य शब्दस्य वाच्य इति कृत्वा  व्यवहारः । न(।) भ्रान्त्यापि व्यवहारसम्भवात् । भ्रान्तिरपि च वस्तुसम्बन्धेन प्रमाणमेव । यथा तरुष्वपिण्डादिग्राहिणः प्रत्ययाः(।) तत्रापि न पिण्डता नामास्ति(।) तथापि  वृक्षव्यवहारोऽविसम्वादी । एवन्न योजनन्नामास्ति तथापि योज्यव्यवहारोऽवितथः । तथा हि(।)  गौरयमिति समानाधिकरणार्था प्रतीतिरन्यस्य गोशब्दोस्य वाचक इत्यर्थः । ततोऽविसम्वादिनी प्रतीतिरियमेवम्भूता । एवम्विषयेऽस्य प्रयोगस्य दर्शनात् । यथा वृक्षविषये पिण्डप्रतिपत्तेर्भावो नान्यत्रेति प्रतिबन्धादविसम्वादः । यदि तर्हि गोशब्दात् स्वलक्षणन्न प्रतिपन्नङ्कथन्तद्दर्शने सोयमिति प्रतिपत्तिः । यत्तन्मया प्रतिपन्नमासीदभिधानादिदन्तदिति लोके  प्रतीतिः । न(।) दृष्टे प्रत्यभिज्ञानाभावात् । सोयमिति प्रत्यभिज्ञानन्नायमिति । स इति  च परोक्षाकारा प्रतीतिर्न दर्शनाकारा । ततो न्योन्यविलक्षणत्वात् प्रतीत्योर्नैकविषयत्वम् ।  प्रतिभासभेदो हि भेदक इति । तस्याभेदात्मकत्वेन भेंदो भवेत । अथार्थक्रियाभेदाद् भेदो  न प्रतिभासभेदात् । न(।) प्रतिभासभेदव्यतिरेकेणार्थक्रियाया अभावात् । अर्थक्रियाविशिष्टप्रतिभासभेदादिति चेत् । यद्यर्थक्रियारहितः प्रतिभासस्तत्तर्हि निरालम्बनविज्ञानमन्यदेवाक्षजप्रत्ययात् । स इति हि वासनामात्रभावितया नार्थक्रियाकारिवस्तुग्राहि ज्ञानं ।  अतो वस्तुसंस्पर्शाभावात् स एवायमिति प्रत्यययोर्न सामानाधिकरण्यं । अयमित्यपि प्रतिभास इदन्तदिति सकलपुरोवर्त्तिसाधारणरूपाध्यवसायी । साधारणताविरहेण तु निर्विकल्पक  एव । यदि च कल्पनारूपमिन्द्रियविज्ञानन्तदायमपरो दोषः ।

[2.1.2.4.6,36]

जायन्ते कल्पनास्तत्र यत्र शब्दो निवेशितः ।तेनेच्छातः प्रवर्त्तेरन्नेक्षेरन् बाह्यमक्षजाः ।। १७६ ।।

[2.1.2.4.6,37]

शब्दो हि परोक्षार्थे निवेशितस्तत्र च कल्पनानान्निवेशस्ततो न बाह्यदर्शि स्यादिन्द्रियविज्ञानमनालम्वनं शाब्दवदेव भवेत् । नहि परोक्षे प्रवर्त्तमानं सालम्बनं स्वरूपस्यासंस्पर्शात् ।  स्वरूपसंस्पर्शे वर्त्तमानं स्पष्टग्रहणादयमित्येव स्यात् । न स इति । स्मरणस्य वा सकलस्येन्द्रियज्ञानता विशेषाभावात् ।

[2.1.2.4.6,38]

न खलु शाब्दाः प्रत्यया बाह्यरूपसंस्पर्शिनः । अथ बाह्येर्थे शब्दनिवेशस्तथा सति  साब्दप्रत्ययो यथेच्छया प्रवर्त्तते तथेन्द्रियजोपि । ततो बहिरर्थाभावेपि प्रवर्त्तमानो निरालम्बनो  भवेद् विशेषाभावात् । अथ यत्रेच्छानुविधानन्नास्ति तत्रार्थानुविधानाद् बाह्यार्थालम्बनता ।  यद्येवमर्थानुविधानम्प्रत्यक्षलक्षणन्तदा निर्विकल्पकमेवेन्द्रियविज्ञानां । शब्दाकारताया इच्छा-
		पराधीनत्वान्न सा बाह्यार्थान्वयिनी वासनान्वयित्वात् । अथ यद्यपि वासनान्वयः शब्दाकारस्य तथापि वासनेन्द्रियसामग्रीत एकमेव तदिति सविकल्पकम्प्रत्यक्षं । एवं हि व्यवहारोऽन्यथा परामर्शेनाविषयीकृते व्यवहार एव न स्यात् । निश्चिन्वतो हि सुखसाधनमेवमेतदिति लोकस्य व्यवहारो दृष्टः । तदप्यसदेव । यतः ।

[2.1.2.4.6,39]

यथैव खलु सामग्र्याः प्रत्ययोदय इष्यते । व्यवहारस्तथैवास्तु प्रमाऽत्रैव हि विद्यते ।। ३३२ ।।

[2.1.2.4.6,40]

यतः कारणभेदादभेदः । कारणञ्च वासनादिभिन्नमेव शब्देन्द्रियजप्रत्ययार्थाकारयोर्व्यवहारस्तु नैकत्वेन । सामग्रीमात्रेण प्रत्ययद्वयस्य व्यवहारोपपत्तेरन्यविकल्पनेपि च व्यवहारसम्भवात् । न ह्यन्यविकल्पसम्मुखीभावे तस्य परामर्शेन विषयीकरणं । न च शब्दयोजनामात्रेण व्यवहारोऽर्थक्रियायोजनेन व्यवहारादर्थक्रिया च पूर्वानुभूतानुभविष्यते च । न  सेन्द्रियविज्ञानविषयोऽनुमानाभावप्रसङ्गात् । नेक्षेरन् बाह्यमक्षजा इति कोर्थः । नेक्षेरन्  ये बाह्यन्तेप्यक्षजाः प्राप्नुवन्ति विशेषाभावादिति । एवम्व्यवधानादिभावेपि जायेतेन्द्रियजा  मतिरिति । व्यवधानादिभावेपि या मतिः सापीन्द्रियजा स्यात् । यथा स इत्यङ्श इति ।  एतच्च प्रागेव प्रत्यपादि । कथन्तर्हीदम्वस्त्विति निश्चयो वस्तुनः । पुरोवृत्तेनिश्चायकः ।  न ह्यत्र परोक्षविषयता निश्चयस्य । इदञ्च प्रत्यक्षं सन्निहितार्थत्वात् तदसत् । मानसम्प्रत्यक्षमेतदिति प्रतिपादयिष्यामः । यदि च प्रत्यवमर्शमन्तरेण व्यवहारो नास्ति । नापरामृऽष्टो गृहीतः । तदा ।

[2.1.2.4.6,41]

रूपं रूपमितीक्षेत तद्धियङ् किमितीक्षते ।अस्ति चानुभवस्तस्याःसोऽविकल्पः कथम्भवेत् ।। १७७ ।।

[2.1.2.4.6,42]

सकलसविकल्पकप्रत्ययवादी हि रूपमितीक्षेत रूपन्तद्धियन्तु कथमीक्षते । न हि  तत्र तद्धीरिति विकल्पः । अथानुभव एव नास्ति तथापि व्यवहारोस्ति । तत्राननुभूयमानेपि यावद् व्यवहारः सम्वेदने भवन्मते नार्थापत्यादेः सम्भवति । किम्पुनरविकल्पकत्वेन स्पष्टाकारतयाऽनुभूयमाने । न चानुभववस्तस्या नास्ति । अन्यथा रूपदर्शनम्ममेदमिति विकलास्य कुतः सम्भवः। सुखादयश्च तदानीमनुभूयन्त एव । न च तत्र  सुखादिकमिदमिति विकल्पकानुभवः । ततोऽविकल्पक एव बुद्धेरनुभवः । अविकल्पकानुभवे  नापि व्यवहारे बुद्धिवद् रूपादिष्वपि व्यवहारोस्तु । अथायमपि विकल्पो रूपदर्शनं ममेदमिति  प्रत्यक्षमेव सविकल्पकं अत्रोव्यते । तत्सविकल्पकम्प्रत्यक्षं रूपदर्शनमेव अथान्यद्रूपदर्शनादिति  द्वयी गतिः । तत्र ।

[2.1.2.4.6,43]

तयैवानुभवे दृष्टन्न विकल्पद्वयं सकृत् ।

[2.1.2.4.6,44]

यदि स एव रूपप्रत्यय आत्मानं विकल्प्य प्रत्येति तदा सकृद् विकल्पद्वयप्रसङ्गः ।  एकस्य क्रमायोगात् । न च दृश्यते । सैव क्रमेण रूपादिस्वरूपानुभवात्मिकेति चेत् ।  यद्येका बुद्धिः क्रमं स्वीकरोति क्रमोप्यक्रमः प्राप्तः । तमपि क्रमेण स्वीकरोतीति चेत् ।  अनवस्था स्यात् । रूपाभिनिवेशावस्थायां स्वाभिनिवेशाभावात् कथमेकता । नह्यभिनिवेशमन्तरेणापरा बुद्धिः । तस्य भेदबुद्धिरपि भिन्नेति कथमेकस्याः क्रमः । अभिनिवेष्टाऽभिन्न  इति चेत् । तत्रापि स्वरूपाभिनिवेशेऽपरेणाभिनिवेष्ट्रा भवितव्यमिति सैवानवस्था । तस्मात्  तयैवानुभवे सकृदेव विकल्पद्वयप्रसङ्गः ।

[2.1.2.4.6,45]

एतेन तुल्यकालान्यविज्ञानानुभवो गतः ।। १७८ ।।

[2.1.2.4.6,46]

तुल्यकालविज्ञानानुभवभावेपि सकृद् विकल्पद्वयप्रसङ्गः । ततश्च तत्राप्यपरेण विकल्पेन  भवितव्यमित्यनन्तविकल्पप्रसङ्गः ।

[2.1.2.4.6,47]

अयापि स्याद्(।) उतरकालभाविना बुद्ध्यन्तरेणानुभूयते प्रत्यक्षेणार्थापत्त्या वा । न  सदेतद्(।) यतः ।

[2.1.2.4.6,48]

स्मृतिर्भवेदतीते च साऽगृहीते कथम्भवेत् ।स्याच्चान्यधीपरिच्छेदाऽभिन्नरूपा स्वबुद्धिधीः ।। १७९ ।।

[2.1.2.4.6,49]

यद्यतीतं सम्वेदनन्न तत्र प्रत्यक्षम्विद्यमानविषयत्वात् । तदापि विद्यमानमेव सम्वेदन  मिति चेत् । न तर्हि रूपग्रहणस्वभावग्रहो न चान्या बुद्धिः । अत बोधरूपा बुद्धिस्तस्यां यो य  एव सन्निहितोर्थः स एव प्रतिभाति स्फटिकदर्पणादिवत् । तदसत् । अतीतमेव तर्हि तदा  रूपग्रहणम्(।) बोधरूपता तु तदा सत्यपि क्वोपयोगिनी । ततो रूपग्रहणम्ममेतदिति न स्यात् ।  आसीदिति स्यान्न च तथा प्रत्यक्षवृत्तिः(।)अथ रूपग्रहणस्यातीतत्वमप्यस्ति । वर्त्तमानत्वमपि(।)  तथा सति पूर्वमप्यतीतत्वमस्तीति दुर्घटम्भवेत्(।)तथा हि ।

[2.1.2.4.6,50]

सर्वदातीतभावेत वर्त्तमानः सदा स न । तथा सति सदैवास्ति रूपग्रहणमित्यसत् ।। ३३३ ।।

[2.1.2.4.6,51]

सदैवातीतत्वे ततोपि प्रागस्तीति सर्वदा रूपग्रहणन्न भवेत् । अथ पूर्वम्वर्त्तमानता पश्चादतीतता । तथा सति तदेकं ज्ञानमिति न स्यात् । अथैकता । तथा सति सकृदुभयग्रहणम्भवेत् ।  क्रमेण ग्रहणे एक एव न स्यात् । एकत्वङ् क्रमश्चेति विरुद्धं । एकस्य त्यागे परस्योपादानमिति क्रमार्थः । एतच्च प्रागेव प्रतिपादितमिति नोच्यते पुनः । तस्मादतीतस्य  ग्रहणाभाव एव । स्मृतिरपि ग्रहणन्नान्तरेणेत्यभाव एव प्रसक्तो रूपग्रहणप्रतिपत्तेः । यदि  च सम्वेदनमतीतन्न सम्वेदनमेतदिति प्रतीतिः । तथा सति न ज्ञायते कस्येदं सम्वेदनमिति ।  अन्यधीप्रतिपत्तितुल्यता भवेदतीतत्वस्मरणस्याविशेषात् । कथमिदम्विज्ञायतेऽन्यधीपरिच्छेदादिति किमन्यधिया परिच्छेदः । किम्वाऽन्यस्य धियः परिच्छेदः । यदि तावदन्यधिया  परिच्छेदस्तदेतदिष्टमेवास्वसम्वेदनवादिनः । अन्यथाऽन्यस्य धियः परिच्छेदः । तदसत् ।  अन्यधियः परिच्छेदासम्भवात् । अनुमानेन ह्यन्यधीपरिच्छेदः । न चात्मधियामनुमानम्परिच्छेदकम् (।) अतः कथन्तुल्यता परिच्छेदस्य । अत्रोच्यते ।

[2.1.2.4.6,52]

अतीतस्य परोक्षत्वमभिप्रेत्येदमुच्यते । साक्षात्सिद्धौ तु नातीतपरोक्षत्वस्य सम्भवः ।। ३३४ ।।

[2.1.2.4.6,53]

यदि हि तत्साक्षात् प्रतीयते तदा रूपादिवदस्य न परोक्षता नाप्यतीत्वं । साक्षात्क्रियमाणस्य वर्त्तमानत्वादन्यथा वर्त्तमानतैव न स्यात् । तस्मात् परोक्षं सकलमनुमानत एव  प्रत्येयं । तच्च स्मरणरूपमिति समानता बुद्धिसम्वेदनस्य भवेत् ।

[2.1.2.4.6,54]

अथ पक्षस्याप्यात्मबुद्धिरनुमानादन्येन मानेन मीयते तथा सति सैव समानता प्राप्ता ।  अथ परबुद्धिः परसम्बन्धित्वेन प्रतीयते नात्मबुद्धिस्तस्याः स्वसम्बन्धित्वेनैव प्रतीतिः । न ह्यन्यदन्यथा प्रत्येतुं युक्तं । तदसत् ।

[2.1.2.4.6,55]

साक्षात्करणरूपे हि ग्रहणे सम्भवेदिदं । अनुमानस्मृतौ पूर्वग्रहणस्यानुवृत्तितः ।। ३३५ ।।

[2.1.2.4.6,56]

तदेव दर्शयति ।

[2.1.2.4.6,57]

अतीतमपदृष्टान्तमलिङ्गञ्चार्थवेदनं ।सिद्धन्तत्केन तस्मिन् हि न प्रत्यक्षन्न लौगिकं ।। १८० ।।

[2.1.2.4.6,58]

न ह्यतीतप्रतिपत्तौ दृष्टान्तोस्ति प्रत्यक्षाभावात् ततो न लैङ्गिकं ज्ञानमात्मपरसम्वन्धितया  प्रत्येति वेदनं । तथा प्रत्यक्षाभावात् । भावे वातीतता न स्यादित्युक्तम् । ततश्च लिङ्गं  सम्बन्धग्रहणमन्तरेणानुमापकमिति बुद्धिमात्रपरिच्छेदक एव प्रसक्तः । स्वसम्वेदने तु  तदितरत्वकृत एव विभागः । अथ सम्बन्धमन्तरेण यथानुमानन्तथा विभागानुमानमपि ।  नैतदपि युक्तं ।

[2.1.2.4.6,59]

रूपग्रहणमत्रासीद् येन तद्बुद्धिरीक्ष्यते । यथाग्निरत्र प्रागासीत् देशे दाहस्य दर्शनात् ।। ३३६ ।।

[2.1.2.4.6,60]

न चाग्निर्मया कृतो ऽन्येन वेति तत्र विभागः । अथ परदेहसम्बन्धितयाऽनुमीयते सा  परबुद्धिरन्यथान्येति विभागः । तदेतदात्मनि बुद्धेः प्रत्यक्षेण ग्रहणे युक्तं । तथा हि । स्वसम्विदितं यद्रूपग्रहणन्तदास्तीयमन्यदन्यथेति युक्तो विभागः । अथ यथा सौत्रन्तिकस्य
		रूपादयस्तदनन्तरभाविना तद्रूपावभासविज्ञानेन गृह्यन्तेऽतीता एव सन्तस्तथा रूपग्रहणमपि ।  तदसद्यतः ।

[2.1.2.4.6,61]

तत्स्वरूपावभासिन्या बुद्ध्यानन्तरया यदि ।रूपादिरिव गृह्येत; न स्यात् तत्पूर्वधीग्रहः ।। १८१ ।।

[2.1.2.4.6,62]

नहि रूपादयः पूर्वरूपतयाऽवभासन्ते वर्त्तमानबुद्धिसङ्क्रान्ता वर्त्तमानतयैवावभासिनः ।  तद्रूपबुद्धिग्रहणमेव च रूपग्रहणं । नत्वेवम्बुद्धेर्बुद्धिग्रहणाभावात् । अथ तदा बुद्धिबुद्धिरपि गृह्यते (।) तथा सति तदपरापि बुद्धिर्ग्राह्येत्यनवस्था । तथा सत्यग्रहणमेव सकलस्य ।  अथ बुद्धिबुद्धेरग्रहणमेव । तथा सति सत्सङ्क्रान्तस्य ग्राह्यस्याप्यग्रहणप्रसङ्गः । यदनन्तरभाविनी बुद्धिबुद्धिः सैव गृह्येत न ततः पूर्विका । अथ पूर्वबुद्ध्यनन्तरमपि बुद्धिरुत्पत्तिमतीष्यते । तथा सति निरन्तररूपबुद्धादिग्रहणाभाव इति वक्ष्यते(।)अथैकैव प्रबन्धेन बुद्धिरुत्पद्यते तदनन्तरं सर्वपूर्वबुद्धिग्राहिका बुद्धिरुदेति । तथापि क्रमवत्सर्वबुद्धिप्रतिपत्तिर्न  स्यात् । अक्रमेण बुद्धिबुद्धावभासनात् । अथ क्रमेणैवावभासनन्तथा सति प्रत्यक्षत एकत्वप्रतिपत्तिर्न स्यात् । त्रुट्यत्तया ग्रहणात् स्मृतिरेवेति दोषः प्रागुक्त एव ।

[2.1.2.4.6,63]

यदि नाम स्वरूपं स्वेन गृह्यमाणमविकल्पकेन गृहयते व्यतिरिक्तस्य तु ग्राह्यस्य  सविकल्पकेन ग्रहणे को विरोधः । न कश्चित् । किन्तु ।

[2.1.2.4.6,64]

सोऽविकल्पः स्वविषयो विज्ञानानुभवो यथा ।अशक्यसमयन्तद्वदन्यदस्त्वविकल्पकम् ।। १८२ ।।

[2.1.2.4.6,65]

तत्तावत् स्वरूपग्रहणङ् कस्मादविकल्पकग्रहणग्राह्यं । तत्रापीदमेवोत्तरं । न हि  स्वरूपेण स्वरूपस्य योजना शब्देनान्येन वा धर्मेण सम्भवति । एवञ्चेद् रूपादिकमपि न  योजयितुमपरेणापरेण शक्यं स्वरूपेण प्रतिभासमानस्य योजनाऽसम्भवात् । न हि स्वरूपेण  प्रतिभासमानमपरेण प्रतिभासमानेन योज्यते । स्वरूपप्रतिभासनव्यतिरेकेण योजनानुपलक्षणात् । अप्रतिभासमानञ्च स्वेन रूपेण योज्यत इति न परमार्थः । अथायङ् गौरिति  प्रत्ययप्रतिभासेनैव योजना । अत्र प्रतिपादितं । अयङ्गौरिति । न चायङ् गोशब्दस्वभाव  इति प्रत्ययोऽपि तु गोशब्दवाच्योयमेव निश्चयानुभवात् ।

[2.1.2.4.6,66]

किञ्च । यस्य सामान्यविषया एव मीमांसकस्य शब्दास्तदेकार्था न कल्पना ।  तस्याभावे निर्विकल्पस्य विशेषाधिगमः कुतः ।

[2.1.2.4.6,67]

सामान्यविषयाः
		  शब्दास्तदेकार्था च कल्पना ।अभावे निर्विकल्पस्य विशेषाधिगमः कुतः ।। १८३ ।।

[2.1.2.4.6,68]

अथ तदेकार्था न भवति कल्पना तथा सति न शब्देन योज्यते विशेष इत्ययङ् गौरिति  सविकल्पकः प्रत्ययो विशेषग्राही न भवेत् । अन्योहि योजनाप्रत्ययोन्यश्च विशेषग्राहीति  प्राप्तं । परिस्फुटेतरस्वभावभेदात् । कारणभेदाच्च । तथा हि ।

[2.1.2.4.6,69]

कारणं शब्दसामान्याकारतायाः स्ववासना । स्पष्टरूपादिनिर्भासश्चक्षुरादेरुदीयते ।। ३३७ ।।

[2.1.2.4.6,70]

शब्दाकारता हि सङ्केतसमयानुभूतशब्दभावनाबलादेवोदयमासादयति न चक्षुरादिकात् । तथा सामान्याकारतापि । तथा हि चक्षुरादिकमन्तरेणापि भवति पूर्वानुभूतवासनासंस्कृतचेतसः । सत्यपि चक्षुरादिके तदनुरूपवासनाविनाकृतचेतस्तदभावाच्चक्षुरादिहेतुकत्वाभावः ।

[2.1.2.4.6,71]

अथ चक्षुरादिकारणप्रतिबद्धप्रतिभासपदार्थसमानाधिकरणता न भवत्येव चक्षुरादिकमन्तरेणेति मतिः । तदपि यत्किञ्चित् ।

[2.1.2.4.6,72]

अनुमानप्रतीतेन रूपेणापि हि दृश्यते । सोयमग्निरितिज्ञानसामानाधिक(र)ण्यतः ।। ३३८ ।।

[2.1.2.4.6,73]

न खलु तेन सामानाधिकरण्यमात्रादेव तद्ग्राहि प्रत्ययैककारणाधीनप्रत्ययग्राह्यता ।  प्रत्ययान्तरानुमानादिगृहीतेनापि सामानाधिकरण्यसम्भवात् । न च तदाकारद्वयानुभवव्यतिरेकिणी समा(ना)धिकरणता । कस्तर्हि समानाधिकरणेतरयोर्विशेषः । रूपद्वयानुभवो हि  भिन्नाधिकरणयोरपि पदार्थयोर्नासम्भवी । तदपि सुगमं । यतः ।

[2.1.2.4.6,74]

एकार्थऽक्रियैकत्वव्यवहारस्य जातितः । सामानाधिकरण्यस्य व्यवहारोप्यदुर्घटः ।। ३३९ ।।

[2.1.2.4.6,75]

व्यवहारस्य यथा कथञ्चित् कारणमात्रतो भावः । अनादिव्यवहारपरंपरायातो  हि सामानाधिकरण्यी/?/दिव्यवहारः परीक्षणाऽक्षम एव(।) यतः परीक्षमाणो विशीर्यत  एव । तथा हि ।

[2.1.2.4.6,76]

सोयमग्निरिति ज्ञानं द्वयमेवात्र केवलं । तत्स्वरूपावभासान्न समानाधारता परेति ।। ३४० ।। सङ्ग्रहः

[2.1.2.4.6,77]

कस्मादन्यत्रापि द्वितयप्रतिभासेन सामानाधिकरण्यव्यवहारो वासनानियमेन व्यवहारनियमात् । प्रबोधोपि वासनाया एकार्थक्रियाकृतो नियत एव (।) प्रत्ययद्वयप्रतिभासे कस्माद्  भेदव्यवहार एव न भवति (।) वासनानियमादित्युक्तं । तस्मान्न सामानाधिकरण्यतः  सविकल्पकैकप्रत्ययता । अथ सामान्यविशेषयोर्नात्यन्तम्भेदस्तत एकार्थत्वेपि विशेषाधिगतिसविकल्पिका । तदसत् ।

[2.1.2.4.6,78]

सामान्यतो विशेषस्य वेदनं यद्यभेदतः । सर्वात्मना कथञ्चिद्वा सर्वा वित्समताम्ब्रजेत् ।। ३४१ ।।

[2.1.2.4.6,79]

यदि कल्पनायां सामान्यप्रतिभासने तद्भेदाद् विशेषस्यापि प्रतिभासः शाब्दप्रत्ययेपि  प्रतिभासो भवेत् । न्यायस्य समानत्वात् । न खलु न्यायसमानतायां न्यायस्यासमानता ।

[2.1.2.4.6,80]

न्याय्यताऽभावप्रसङ्गात् । अथ चक्षुरादिकारणाभावादप्रतिभासः सविशेषस्य । कथन्तर्हि  तदभिन्नं । नहि तेन सहाननुप्रवेशेऽभिन्नमिति शक्यम्विज्ञातुं । पश्चादनुप्रवेशादिति चेत् ।  तदेव तदानीन्नास्ति । न तु तस्यानुवेशस्तेनैव हि रूपेण तस्य तत्त्वं ।

[2.1.2.4.6,81]

तच्चेत् तेनावभासेतानुप्रवेशगतिः कथं । नो चेत् तेनावभासेतानुप्रवेशगतिः कथं ।। ३४२ ।।

[2.1.2.4.6,82]

येन रूपेण स पूर्वन्दृष्टस्तेनैव यद्यवभासमानता कथमनुप्रवेशगतिः पूर्ववत् । न चेत्  तेन रूपेणावभासते तत्त्वमस्य नास्तीति कथन्तस्यानुप्रवेश इति गतिः ।

[2.1.2.4.6,83]

तस्मादप्रतिभासमानन्नैकन्न च नाना । ततः पूर्वम्भेदेन प्रतिभासितस्य पश्चादनुप्रवेश  इति यत्किञ्चिदेतत् । तेन कारणाभावेनाप्यप्रतिभासितस्यैकत्वेन नानात्वमेव । तस्माद्(।)

[2.1.2.4.6,84]

अभावे निर्विकल्पस्य विशेषाधिगमः कुतः ।। १८३ ।।

[2.1.2.4.6,85]

अस्ति चेन्निर्विकल्पञ्च किञ्चित् तत्तुल्यहेतुकं ।सर्वन्तथैव हेतोर्हि भेदाद् भेदः फलात्मनाम् ।। १८४ ।।

[2.1.2.4.6,86]

अथ कल्पनारूपम्परित्यज्य विशेषाधिगमञ्चक्षुरादिकारणाहितविशेषसम्वेदनात् । तथा  सति तत्कारणाधीनं सविकल्पकमविकल्पकमेव । न खलु कारणभेदमनवलम्व्य भावभेदः स प्रमाणको युक्तः । ततस्तज्जातीयकारणासङ्गितज्जातीयमेव न च सविकल्पकेतरप्रत्यययोः समानकारणता । तथा हि(।)

[2.1.2.4.6,87]

अनपेक्षितबाह्यार्थयोजना समयस्मृतेः ।तथाऽनपेक्ष्य समयम्वस्तुशक्त्‌यैव नेत्रधीः ।। १८५ ।।

[2.1.2.4.6,88]

परस्परपरिहारव्यवस्थितस्वभावसामग्रीबलादुपजाते हीन्द्रियविज्ञानयोजनास्वभावकल्पने  कथमिव स्वभावसामग्रीभावभाजा स्वभावेन संसर्ग्गवती भवेतां । बाह्यानपेक्षसमयस्मरणबालादेव योजना । बाह्यसापेक्षं समयानपेक्षमिन्द्रियविज्ञानं । न तत्र कल्पनाकारणाभावात् कल्पनात्वं । नहि कारणमन्तरेण कार्योदयः ।

[2.1.2.4.6,89]

अथ बाह्यस्य शब्दसामान्यादिसम्बन्धस्य सामर्थ्यादुपजायमानमिन्द्रयविज्ञानं सविकल्पकम्भवेत् । तदप्यसत् यतः ।

[2.1.2.4.6,90]

यस्य येनाभिसम्बन्धः स तेन सह भासते । नियमादिति नैवेदम्प्रमागोचरताङ् गतम् ।। ३४३ ।।

[2.1.2.4.6,91]

एवङ् किमत्रापि दर्शने सकलसम्वन्धिप्रतिभासनप्रसङ्गः । अथ यद् यत्र व्यवस्थितं  सामान्यादि तत् तत्र प्रतिभासमानं प्रतिभासत एव । तदप्यसत् । शब्दस्याग्रहणप्रसङ्गात् ।  न हि शब्दः पटादिके विद्यते । अन्यथाऽगृहीतसङ्केतस्यापि पट इति प्रत्ययो भवेत् । न चास्ति  वाच्यतायां सन्देहदर्शनात् । तदर्थसिद्धावपि वाचकप्रभेदस्यानिश्चयात्(।)समानाकारतायान्निश्चय एवेति चेत् । न(।)प्रथमदर्शनेऽभावात् । न तस्माद् भिन्नमित्यादिप्रतिपादनाच्च ।

[2.1.2.4.6,92]

अथापि स्याद्(।)गौरित्यादिप्रत्ययसङ्केतस्मरणमपेक्ष्य रूपादिकमेवेन्द्रियसहकारि  सविकल्पकञ्जनयति नानपेक्ष्य, सामग्रीतः कार्यनिष्पत्तेः । शब्दः सामान्यमन्यद्वा विशेषणं  यदा गृहीतम्प्राक् स्मर्यते तदा स्मरणसहायञ्चक्षुरादिकञ्जनयति । तेन गृहीतसङ्केतपूर्वदर्शनरहितयोर्न भवति तन्न सुनिरूपणं । तथा हि ।

[2.1.2.4.6,93]

सङ्केतस्मरणापेक्षं रूपं यद्यक्षचेतसि ।अनपेक्ष्य न चेच्छक्तं स्यात् स्मृतावेव लिङ्गवत् ।। १८६ ।।

[2.1.2.4.6,94]

नहि पूर्वानुभूतिमन्तरेण तेन योजना । न च प्रतिनियतस्मृतिमन्तरेण प्रतिनियतशब्दादियोजना । न.च प्रतिनियतस्मृतिबीजप्रबोधकम/?/ रेण प्रतिनियतस्मरणं न च दर्शनमन्तरेण  प्रतिनियतप्रबोधकत्वं । तेन दर्शने तस्य तद्वाचकस्मरणं स्मरणे च योजनमिति दृश्यमानस्य  तत्स्मरणे लिङ्गतैव तस्य प्रबोधकस्य दृष्टस्य रूपादेः । ततो योजनाप्रत्ययो लैङ्गिक एव सकलः ।

[2.1.2.4.6,95]

अथ सामान्यन्न दृष्टमेव कथं लिङ्गात् प्रतीयते । अवयवसमानता हि सामान्यमुच्यते ।  सा च प्रागुपलब्धैव(।) ततः सा स्मर्यते तादृगवयवयोगस्य तत्समानताव्यवहारविषयत्वात् ।  अवयवानामपि समानता तादृशावयवसाम्यात् । यावत् तथाभूतबुद्धिसाम्याद् बुद्धेरपि तथा  भूतपरामर्शादिति । परामर्शोप्यनादिवासनात इति न दोषः । तस्माच्छब्देन सामान्यादिना  च योजना लिङ्गत एव स्मृतिरत्रानुमानम् ।

[2.1.2.4.6,96]

अथाक्षव्यापारेण योजना प्रत्यक्षमेवोच्यते । तथा सति सकलमनुमानमक्षजमेवेति  प्रत्यक्षं प्रसक्तं । तथा हि ।

[2.1.2.4.6,97]

प्रदेशे वह्निरत्रेति प्रदेशे नाग्नियोजना ।नाक्षव्यापारविरहे प्राप्ता प्रत्यक्षता न किम् ।।

[2.1.2.4.6,98]

अथाग्निमात्रेऽनुमानयोजनायान्तु प्रत्यक्षमेव । तदप्यज्ञानं । यतः । एवमपि शक्यम्वुक्तुम् ।

[2.1.2.4.6,99]

प्रदेशमात्रम्प्रत्यक्षं योजना त्वनुमानतः । पावकेनेन्द्रियज्ञानमगृहीत्वा न योजना ।। ३४४ ।।

[2.1.2.4.6,100]

अनुमानेनैव हि योजना युक्ता दहनेऽक्षव्यापारासम्भवात् । नहि प्रत्यक्षेणागृहीतन्तेन  योजयितुं शक्यं । अप्रतिपन्नन्तेन युक्तम्प्रतिपन्नमिति व्याहतं ।

[2.1.2.4.6,101]

नन्वनुमानेनापि न योजना स्यात् । यतः ।

[2.1.2.4.6,102]

प्रदेशे नानुमावृत्तिरगृहीतन्न योज्यते । प्रत्यक्षोऽर्थोऽनुमानेन गृहीत इति साहसम् ।। ३४५ ।।

[2.1.2.4.6,103]

यथैव हि परोक्षे हुतभुजि न जायते प्रत्यक्षन्तथा प्रत्यक्षेपि प्रदेशे नानुमानमिति  समानो न्यायः । अनुमेयत्वे च न प्रत्यक्षता(।) नहि प्रमाणसम्प्लव इष्यते ।

[2.1.2.4.6,104]

योजना परमार्थेन न सम्भवति कस्यचित् । द्वाभ्यामनन्तरञ्जातो विकल्पस्तु तथा विधः ।। ३४६ ।।

[2.1.2.4.6,105]

प्रत्यक्षानुमानपृष्ठभावी विकल्प एवेदमत्रेति योजनाप्रत्ययः । स चानादितथाभूतव्यवहारजातोऽनुमानमेव (स्वार्थानुमानं) । ततोऽनुमानेन योजना व्यपदिश्यते । अनुमानमपि  कथं योजनारूपमुत्पद्यते । प्रत्यक्षेण तथा दृष्टेरित्यदोषः ।

[2.1.2.4.6,106]

तस्मान्न प्रत्यक्षं योजनारूपमिति स्थितं । एतच्च प्रागेव प्रतिपादिते ।

[2.1.2.4.6,107]

अथापि स्यात्(।) परोक्षेपि प्रत्यक्षम्प्रवर्त्ततं एव स्मर्यमाणे । तेन प्रत्यक्षत एव  योजना । तदप्यसत्यं यतः ।

[2.1.2.4.6,108]

तस्यास्तत्सङ्गमोत्पत्तेरक्षधीः स्यात् स्मृतेर्न वा ।ततः कालान्तरेपि स्यात् क्वचिद् व्याक्षेपसम्भवात् ।। १८७ ।।

[2.1.2.4.6,109]

तस्या अक्षधियः स्मृतिसङ्गमेन स्मर्यमाणे यद्युत्पत्तिरिष्यते(।) तदाऽक्षधीः स्मृतेरेव
		
		स्यान्नार्थसन्निधानमपेक्षेत । अथार्थसन्निधानमपेक्षेत तदा नैवासौ स्मृतेर्भवति साक्षात्करणस्य  स्मरणादन्यत्त्वात् । कालान्तरेपि वा स्यात् क्वचिद् व्याक्षेपस्यान्यविकल्पलक्षणस्य तदा  सम्भवात् । ततस्तदपीन्द्रियविज्ञानङ् कालान्तरस्मरणम्भवेत् ।

[2.1.2.4.6,110]

किञ्च । यद्यसावर्थः प्रथममविकल्पकज्ञानहेतुः सर्वदा तथैव भवेत(।) ततोऽविकल्पकमेव प्रत्यक्षम् ।

[2.1.2.4.6,111]

क्रमेणोभयहेतुश्चेत् प्रागेव स्यादभेदतः ।

[2.1.2.4.6,112]

यद्यसावुभयस्य हेतुः प्रागेवोभयमुत्पत्तिसङ्गतं स्यात् । अथ स्मरणसहायमिन्द्रियं  सविकल्पकञ्जनयेन्नान्यथा । तदसत् । न खलु स्मरणस्य चक्षुः सहायतोपलभ्यते । न हि  सहाय इत्येव सर्व्वः सर्व्वस्य सहायः(।) किन्तु यस्तथा दृश्यते । न खलु स्मरणेन परिस्फुटादिकङ्  क्रियते चक्षुरादिप्रत्ययस्य । अथ निश्चितरूपता क्रियते । तदसारं । यतः ।

[2.1.2.4.6,113]

निश्चयो यदि तद्रूपे प्रागेव स्यादभेदतः । अतद्रूपेपि तत् प्राप्तम्प्रत्ययान्तरमक्षजात् ।। ३४७ ।।

[2.1.2.4.6,114]

यदि पूर्वप्रतिभासित एव रूपनिश्चितत्वं नातिरिक्तं । तत् प्राग्रूपसमानमिति  नाधिकत्वं । निश्चयस्यानिश्चयात् ।

[2.1.2.4.6,115]

अथाधिकं रूपन्तत्र प्रतिभाति । तत्तर्हि रूपान्तरासङ्गि प्रत्ययान्तरमेव । तत्र रूपे  विशेषणादावक्षव्यापाराभावात् । अथेदमित्युल्लेखस्तत्रैव प्रवर्त्तते (।) तेन साक्षात्करणप्रवृत्तत्वादस्य प्रत्यक्षता । तदप्यसत् । यतः ।

[2.1.2.4.6,116]

विकल्पस्येदमित्यस्य निर्विकल्पकता भवेत् । अर्थक्रियादिसम्बन्धपौर्वापर्याप्रकल्पनात् ।। ३४८ ।।

[2.1.2.4.6,117]

सन्निहितरूपादिमात्रसाक्षात्करणात् । पौर्वापर्यार्थक्रियादिसम्बन्धग्रहणरहितत्वाद विकल्पकतोऽपरस्यान्न विशिष्यते । न ह्यविकल्पयन्नेव सविकल्पको नाम । तस्मात् स्मर्यमाणविशेषणादेरस्पष्टाकारादन्यदेवेदमिति स्पष्टाकारन्तत् । तथा सति ।

[2.1.2.4.6,118]

अन्योक्षबुद्धिहेतुश्चेत् स्मृतिस्तत्राप्यनर्थिका ।। १८८ ।।

[2.1.2.4.6,119]

अथापि स्यात्(।) स्मर्यमाणादाकारादन्य एव स्पष्टाकारोऽक्षबुद्धिविषयः । यद्येवं  स्मृतिस्तत्रापार्थिका । न हि स्मरणन्तत्र ग्रहण उपयोगि स्मरणमन्तरेणापि तस्य तथा प्रतिपत्तेः ।

[2.1.2.4.6,120]

यथा समितसिद्ध्यर्थमिष्यते समयस्मृतिः ।भेदश्चासमितो ग्राह्यः स्मृतिस्तत्र किमर्थिका ।। १८९ ।।

[2.1.2.4.6,121]

यदि स्मृतिसहायचक्षुरादिना तद्रूपतोल्लिख्यते तदभावे तत्प्रत्ययो न स्यात् । न भवत्येवेदमित्युल्लेख इति चेत् । न । इदमित्युल्लेखाभावेपि तद्रूपावभासनात् । सतापि तेन  विशेषान्तरस्याभावात् कस्तत्रोपयोगः । प्रवर्त्तनमुपयोगश्चेत् । विनापि तेन प्रवर्त्तनमिति  प्रतिपादयिष्यामः । मानसञ्च तत् प्रत्यक्षमिति प्रतिपादयिष्यते ।

[2.1.2.4.6,122]

अथापि स्यात् । स्मृतिमन्तरेण न प्राथमिकस्यानभ्यासवतः प्रवर्त्तनमिति तदर्थं स्मृतिरिष्यते । अत्रोच्यते । भेदश्चेद् असमित एवासङ्गत एव ग्राह्यः (।) स्मृतिस्तत्र किमपरङ्करिष्यति । यतः सङ्गतसिद्धयर्थं स्मृतिरिष्यते स चेन्न तथा सिध्यति न तत्प्रतिपत्तौ स्मृतिरुपयोगिनी (।) प्रवर्त्तनन्तु प्रमाणान्तरादनुमानात् प्राथमिकस्य भवेदेव । तस्मान्न विकल्पस्य

[2.1.2.4.6,123]

स्वरूपग्रहणम्प्रति व्यापारो न प्रवर्तनमभ्यासात्तु निरर्थकोप्येष प्रवर्त्तत एव । न हि प्रयोजनमित्येव भावा भवन्ति (।) कारणमात्रापेक्षित्वाद् भावभावस्य ।

[2.1.2.4.6,124]

अथ पूर्वस्मादन्यस्वरूपग्रहणन्तथा सति प्रत्ययान्तरमेवैतन्मानसप्रत्यक्षरूपं । तथा  प्रतिपादयिष्यते (।) अथापि स्यात् । सामान्यमेव तया परिगृह्यते न भेदः पूर्व्वमपरिदृष्टः ।  एवन्तर्हि ।

[2.1.2.4.6,125]

सामान्यमात्रग्रहणे भेदापेक्षा न युज्यते ।

[2.1.2.4.6,126]

यदि सामान्यग्रहणमेव चक्षुरादिकात् । तदा परस्य भेदग्राहिणोऽसम्भवात् सामान्यग्रहणे सति भेदग्रहणाकांक्षा न भवेत् । भवति च । तथा हि । सामान्यग्रहणे गौरिति  प्रतिपत्त्या किम्भूतो गौरिति दृश्यते लोके ।

[2.1.2.4.6,127]

तस्माच्चक्षुश्च रूपञ्च प्रतीत्योदेति नेत्रधीः ।। १९० ।।

[2.1.2.4.6,128]

स्मरणस्य तत्रानुपयोगात् । चक्षूरूपमात्रत एवोदयमासादयां/?/त नेत्रबुद्धिः ।। तथा हि ।

[2.1.2.4.6,129]

रूपमात्रे प्रवृत्तस्य पुरतश्चक्षुषो गतिः । अन्यत्र गम्यमानस्य व्यापारोस्त्वन्यथा कथम् ।। ३४९ ।।

[2.1.2.4.6,130]

न ह्यन्यथा प्रतीयमानमन्यथा शक्यङ्कल्पयितुं । न खलु पुरोवर्त्तिरूपमात्रे चक्षुः  प्रवर्त्तनमीक्षमाणं शब्दसामान्यादौ प्रवर्त्तत इति शक्यम्वक्तुं प्रमाणाभावात् । तथा कल्पनायामतिप्रसङ्गः । तस्मात् ।

[2.1.2.4.6,131]

स्मरणोत्तरकालम्वा पूर्वम्वा स्मरणोदयात् । विषयस्य विभिन्नत्वात् प्रत्यक्षमविकल्पकम् ।। ३५० ।।

[2.1.2.4.6,132]

न हि स्मरणादुत्तरकालं सुगन्धमिदन्दुर्गन्धमित्यादि ज्ञानम्प्रत्यक्षं । रूपमात्र एव  चक्षुर्विज्ञानस्य व्यापारात् । तस्माद् यदेवार्थे चक्षुरादिसमाश्रयेणोत्पत्तिमत् तदेव प्रत्यक्षं ।  न तदन्यद् (।) अतः शब्दसामान्याद्याकारस्याप्रत्यक्षता । अन्यदपि यत् स्पष्टप्रतिभासनिमित्तन्तदाश्रयतापि गृह्यते तेन मानसादिकम्प्रत्यक्षं ।

[2.1.2.4.6,133]

अथवा तदप्यक्षमेवाश्नुते व्याप्नोत्यर्थरूपमित्युक्तम् ।</div><div label="2.1.2.5" level="4" n="5">

〈५. प्रत्यक्षभेदाः—〉
<div label="2.1.2.5.1" level="5" n="1">

〈(१) इन्द्रियप्रत्यक्षम्〉


{2.1.2.5.1.0}



[2.1.2.5.1.0,1]

अथ कस्माद् (वि) षयाधीनायामुत्पत्तौ प्रत्यक्षमुच्यते न प्रतिविषयम् । विषयेण हि  रूपादिना व्यपदेशो युक्तो नेन्द्रियेण(।) न हीन्द्रियेण जनितमित्येव प्रत्यक्षं । विषयस्वरूपग्रहणप्रवृत्तन्तु सकलमेव प्रत्यक्षं । अक्षाश्रयन्तु किञ्चित् प्रत्यक्षमपरमन्यथा । व्यपदेशश्च  स तस्य युक्तो योऽव्यभिचारनिमित्तः ।

[2.1.2.5.1.0,2]

ननु विषयजनितमपि द्विचन्द्रादि रूपम्भ्रान्तमेव । ततो न विषयादप्युदयमासादयत्  सकलमभ्रान्तं । ननु विषय एवासौ न भवत्याकारार्पणाक्षमकारणत्वात्तस्य । एवन्तर्ह्यक्षमेव तन्न भवत्युपहतत्वादनुपहतमक्षं स त्वक्षाभासः । एवन्तर्हि ।

[2.1.2.5.1.0,3]

साक्षाद् विज्ञानजनेन
		  समर्थो विषयोक्षवत् ।अथ कस्माद् द्वयाधीनजन्म तत् तेन नोच्यते ।। १९१ ।।

[2.1.2.5.1.0,4]

विषयस्याक्षस्य कारणत्वेन समानत्वे कस्माद् विषयेण न व्यपदेशः । नहि प्रेक्षापूर्वकारिभिर्यथा कथञ्चित् व्यपदेशाः क्रियन्ते त्यज्यन्ते वा । अत्रोच्यते ।

[2.1.2.5.1.0,5]

समीक्ष्य गमकत्वं हि व्यपदेशो नियुज्यत ।तच्चाक्षव्यपदेशेस्ति तद्धर्मश्च नियोज्यतां ।। १९२ ।।

[2.1.2.5.1.0,6]

गमकागमकत्वेन ह्युपादानपरित्यागौ । अक्षव्यपदेशे च गमकत्वमस्ति । यदक्षाश्रितन्तप्रत्यक्षं । उपहतेन व्यभिचारस्तु प्रत्युक्तः । विषयेणापि तर्हि व्यभिचारो नास्ति  तस्याविषयत्वात् । नैतदस्ति ।

[2.1.2.5.1.0,7]

विषयो यद्यसौ न स्यात् प्रत्यक्षोन्यस्य किम्भवेति ।

[2.1.2.5.1.0,8]

इन्द्रियत्वन्तु नैकस्य भावाभावविशेषणम् ।। ३५१ ।।

[2.1.2.5.1.0,9]

अत एवाह । साधारणेन व्यपदेशो दृष्टो भेरीशब्दो यवाङकुर इति । यवाङ्कुर  इत्युक्तेनायवाङ्कुप्रतीतिः । पृथिव्यङ्कुर इति तु भवति तस्याप्येवमन्यत्रापि ।

[2.1.2.5.1.0,10]

अथ प्रतिविषयमिति विषयस्वरूपग्रहणं । तथा (।) सति स्वसम्वेदनमेव प्रत्यक्षम्भवेदन्यत्रागमकता स्यात् । अथ लोकप्रसिद्धविषयस्वरूपग्रहणमुच्यते । तथा(।)सति प्रत्यक्षमिति लोकप्रसिद्धिरेषैवास्तु किम्व्यपदेशान्तरकल्पनया । वैभाषिकादिमतेन तु मनोविज्ञानमपि प्रत्यक्षम्प्राप्नोति विषयग्रहणात् । तस्मा (द) पि (प्रत्य) क्षव्यपदेश्यतैव युक्ता । तथा  चाह । विषयो हि मनोविज्ञानान्य सन्तानिकविज्ञानहेतुत्वात् साधारणः । तस्मादिन्द्रियेण  व्यपदेशात् कल्पनापोढता प्रत्यक्षस्य स्वरूपं शक्यं लक्षयितुं । न विषयव्यपदेशात् ।

[2.1.2.5.1.0,11]

ननु विषयेणापि शक्यमुपलक्षयितुं । तथा हि(।) अर्थस्य सामर्थ्येन समुद्भवादित्याह ।  तद्धि अर्थस्य सामर्थ्येनोत्पद्यमानन्तद्रूपमेवानुकुर्यात् । न(।) अनेकान्तिकत्वात् । द्विचन्द्राकारतया व्यभिचारात् । अथार्थसामर्थ्येन भ्रान्तस्य नोत्पत्तिः । तथा सति निर्विकल्पकत्वमस्य  नानया युक्त्या साधितं स्यात् । तस्मादिन्द्रियमेवात्रार्थस्येति व्यपदिश्यतेऽर्थाभिनिवेशित्वात् ।  अत एवेन्द्रियस्य गमकत्वात् तेनैव व्यपदेशः ।

[2.1.2.5.1.0,12]

ततो लिङ्गस्वभावोत्र व्यपदेशे नियोज्यतां ।निवर्त्तते(ऽ)व्यापकस्य स्वभावस्य निवृत्तितः ।। १९३ ।।

[2.1.2.5.1.0,13]

प्रेक्षापूर्वकारिणो नियोगमेव गमकत्वमाहुः । ततो गमकतायामेतदेवं लिङ्गं ।।

[2.1.2.5.1.0,14]

ननु प्रेक्षापूर्वकारिता नियोक्तुः कुतो गम्यते । सत्त्यमेतत् । न पुरुषप्रामाण्याद् वचनस्य  सदर्थता गतिः । लोकव्यवहारादेवमुच्यते । परमार्थतस्तु लिङ्गत्वेन व्याप्यतोच्यते । येन  व्यापकस्य स्वभावस्य निवृत्त्या निवृत्तिमाह ।

[2.1.2.5.1.0,15]

ननु प्रतिविषयमिति सविकल्पकस्य लोकप्रसिद्धस्य गमको व्यपदेशः । पूर्वापरभूतश्चैकविषयः सविकल्पकस्य प्रत्यक्षस्य । इदं हि लोके प्रत्यक्षमिति प्रसिद्धं । तथा हि ।

[2.1.2.5.1.0,16]

स एष यो मया दृष्टः प्रत्यक्षेण प्रतीयते । लोकप्रतीतिगम्या हि शब्दार्थाः सर्व एव हि ।। ३५२ ।।

[2.1.2.5.1.0,17]

अबाधिता प्रतीतिश्च प्रमाणव्यपदेशभाक् । प्रमाणेन प्रतीतञ्च किङ्कर्त्तुं शक्यमन्यथा ।। ३५३ ।।

[2.1.2.5.1.0,18]

तदेतदसदेव ।

[2.1.2.5.1.0,19]

साक्षात्करणमेवात्र प्रत्यक्षार्थः प्रतीतिमान् । न हि साक्षात्कृतेरन्यदनुमानात्प्रमान्तरं ।। ३५४ ।।

[2.1.2.5.1.0,20]

असाक्षात्करणाकारमनुमानमेवैकम्प्रमाणं । ततो यदि प्रत्यभिज्ञाप्रमाणमसाक्षात्कारवृत्तन्ततोनुमानमेव । साक्षात्कारितायाः पुरोवर्त्तिवस्तुमात्रवृत्तित्वान्न प्रत्यभिज्ञानं । तेन  साक्षात्करणमिन्द्रियव्यपदेशादेव प्रतीयते नान्यतः । विषयव्यपदेशेन सविषयता नाम स्यात् ।  न साक्षात्कारिताकथनं । न च तद्व्यपदेश्ये प्रत्यक्षता लोकप्रसिद्धा । प्रमाणञ्च प्रत्यक्षन्न च  साक्षात्करणव्यतिरिक्तं सम्वेदनम्प्रत्यक्षमिति स्थितमविकल्पकम्प्रत्यक्षं ।

[2.1.2.5.1.0,21]

कथन्तर्हीदमुक्तं ।

[2.1.2.5.1.0,22]

"तत्रानेकार्थजन्यत्वात् स्वार्थे सामान्यगोचरम् ।"

[2.1.2.5.1.0,23]

न खलु सामान्यगोचरमविकल्पकं सामान्यकल्पनायास्तद्विरोधित्वात् । तदेवाह ।

[2.1.2.5.1.0,24]

सञ्चितस्समुदायस्स सामान्यन्तत्र चाक्षधीः ।सामान्यबुद्धिश्चावश्यं विकल्पेनानुबध्यते ।। १९४ ।।

[2.1.2.5.1.0,25]

न खलु बहूनाम्परस्परस्वरूपपरिहारेणावस्थितानान्तथैव ग्रहणे समुदायबुद्धिः । पारमार्थिकः कल्पितो वा समुदायः स्यात् । न तावत् पारमार्थिकस्तद्व्यतिरेकेण समान्याभासाभावात् ।

[2.1.2.5.1.0,26]

"प्रतिभासो वा तेन्यस्य सोऽपरः प्रतिभासतां ।"

[2.1.2.5.1.0,27]

नत्वसौ समुदायः । तथात्वे वात एव परस्परव्यपेक्षया समुदायव्यपदेशभाजो भवन्तु  किमपरेण ।

[2.1.2.5.1.0,28]

अथ तेषां रूपन्तिरोधाय परं रूपम्प्रतिभाति तदपि वस्तुनस्तथा भूतस्याभावादध्यारोपमात्रङ् कथन्न कल्पनाविषयः । कल्पितविषयत्वे च सविकल्पकत्वन्दुर्वारं । अत्रोच्यते ।

[2.1.2.5.1.0,29]

अर्थान्तराभिसम्बन्धाज्जायन्ते येऽणवोऽपरे ।उक्तास्ते सञ्चितास्ते हि निमित्तं ज्ञानजन्मनः ।। १९५ ।।

[2.1.2.5.1.0,30]

अणूनां स विशेषञ्च नान्तरेणापरानणून ।तदेकानियमाज्ज्ञानमुक्तं सामान्यगोचरं ।। १९६ ।।

[2.1.2.5.1.0,31]

अणवो हि परतोऽनुपजातज्ञानहेतुशक्तयः सम्विदमुपजनयितुं न क्षमाः । सूक्ष्मेतरदृशाः । ततः सर्वैस्सम्विदुपजनयितव्या । न ह्येकनियतन्तु ज्ञाननिर्मितसामान्यविषयमुक्तं ।  परस्पर विवक्ता एव कस्मान्न प्रतिभासन्त इति चेत् । नन्वसंसक्ताः केशादयोपि दूरे नासंसक्ततया प्रतिभासगोचरीभवन्ति (।) ततः स्वकारणनियतस्वरूपार्पणासक्तेर्यदि न प्रतिभान्ति  कस्यात्रोप(ा)लम्भः (।) न तर्ह्यप्रत्यक्षे भावत्वप्रतिभास इति भ्रान्तता भवेत् । अध्यासेपि  तथावभासने च सविकल्पकत्वमपरसामान्यविकल्पवत् ।

[2.1.2.5.1.0,32]

अथ तत्र बुद्धिस्वरूपमेवैकघनस्थूलाकारतया साक्षात्कृतम्प्रतिभाति ततोऽविकल्पता ।  उच्छिन्नमिदानीं सविकल्पकत्वं । सर्वत्र कल्पनाज्ञाने बुद्धिरूपस्यैव प्रतिभासात् । अत्रोच्यते ।

[2.1.2.5.1.0,33]

वाधकप्रत्ययाभावादिदानीन्तनजन्मिनां । अभ्रान्ततोच्यतेऽर्थास्तु सर्वमालम्बने भ्रमः ।। ३५५ ।।

[2.1.2.5.1.0,34]

अनुदितप्रबोधप्रभावानामिदानीन्त(न)जन्मिनामिदमभ्रान्तमिति प्रतिभाति । तदपेक्षयेदमुक्तमभ्रान्तमिति । परमार्थतस्तु सकलमालम्बने भ्रान्तमेव । अतः ।

[2.1.2.5.1.0,35]

अविकल्पकतैवं हि प्रत्यक्षे नेयमुच्यते । साक्षात्करणरूपत्वाद् ग्रहणे न समुच्यते ।। ३५६ ।।

[2.1.2.5.1.0,36]

न हि साक्षात्कारि सविकल्पकं । कल्पनायाम्पूर्वोपगृहीतवस्त्वध्यासात् । न हि साक्षात्करणमेवाध्यास उच्यते । तद्विपर्यये तत्त्वप्रसिद्धेः । एवन्तर्हि सामान्यगोचरत्वमसत् ।  लोकप्रसिद्ध्या स्वलक्षणत्वस्य भावात् । उक्तञ्च । आयतनस्वलक्षणम्प्रत्येते स्वलक्षणविषया न द्रव्यस्वलक्षणं । तदप्यसत् ।

[2.1.2.5.1.0,37]

परमार्थमभिप्रेत्य पूर्वाचार्यैः प्रकल्पितः । विभागोयमतः साम्यगोचरत्वाविरोधिता ।। ३५७ ।।

[2.1.2.5.1.0,38]

परमाणव एव तथा गृह्यमाणाः सामान्यं । यदप्युच्यते । सर्वमेवाविकल्पकमिति  तत्रापि ब्रूमः ।

[2.1.2.5.1.0,39]

दृष्टमेव तदायातम्प्रमाणेन प्रतीतितः । परप्रसिद्धिमाश्रित्य विभागं शास्त्रकृज्जगौ ।। ३५८ ।।

[2.1.2.5.1.0,40]

मीमांसकादिपरप्रसिद्धिमाश्रित्यानुस्मरणविकल्पतया कल्पनार्थप्रतिपादनं । न च  साक्षात्करणे तदस्तीति विकल्पकेतरविभागं शास्त्रकृत् करोतिस्म ।

[2.1.2.5.1.0,41]

अथैकायतनत्वेपि नानेकङ् गृह्यते  सकृत् ।

[2.1.2.5.1.0,42]

ततः पूर्व्वगृहीतार्थाध्यारोपात् सविकल्पकम् ।

[2.1.2.5.1.0,43]

सकृद् अनेकपरमाणुग्रहणे हि न पूर्वगृहीतार्थाध्यारोप इति नानुस्मरणविकल्पेन  सविकल्पकत्वं । क्रमग्रहणात्तु दुर्निवारं । न चैकं ज्ञानमेकदानेकग्रहणसमर्थमेकत्र मनसो  व्यापृतत्वे परत्र तदैव व्यापारायोगात् । एकम्वावयविद्रव्यमभ्युपगन्तव्यं सकृद् ग्रहणात् ।

[2.1.2.5.1.0,44]

एकैकानेकग्राह्यन्तदेकत्वङ्गतोपि च ।। ३५९ ।।

[2.1.2.5.1.0,45]

सकृद् ग्रहावभासः किम्वियुक्तेषु तिलादिषु ।। १९७ ।।

[2.1.2.5.1.0,46]

यदि परमाणवो न सकृद् गृह्यन्ते तथा सति पूर्वाध्यारोपात् सविकल्पकत्वमस्माभिरिष्यत एव । अथ दृश्यन्ते तथा सति साक्षात्करणादविकल्पकत्वं सिद्धं ।

[2.1.2.5.1.0,47]

किञ्च । केनेदम्प्रसिद्धमनेकं योग्यदेशव्यवस्थितमेकेन सकृन्न गृह्यते । मनस  एकत्वादिति चेत् । न । मनसो युगपज्ज्ञानोत्पत्तिविरोधिनोऽसिद्धत्वात् । मनस्कारमात्रकस्यैव मनस्त्वस्य प्रसिद्धत्वात् ।

[2.1.2.5.1.0,48]

किञ्च (।) सकृद् ग्रहणप्रतीतिरुपलक्षत एव परस्परमप्तंसर्गेषु तिलतण्डुलदण्डकमण्डलुभाण्डकुण्डलेषु । लाघवाद् ग्रहणस्य सकृदवभास इत्यप्यसत् । यतः ।

[2.1.2.5.1.0,49]

प्रत्युक्तं लाघवञ्चात्र तेष्वेव क्रमपातिषु ।किन्नाक्रमग्रहस्तुल्यकालाः सर्वाश्च बुद्धयः ।। १९८ ।।

[2.1.2.5.1.0,50]

काश्चित् तास्वक्रमाभासाः क्रमवत्योऽपराश्च किं ।सर्वार्थग्रहणे तस्मादक्रमोयं प्रसज्यते ।। १९९ ।।

[2.1.2.5.1.0,51]

नहि लाघवात्सकृद् ग्रहणमुपपत्तिमल्लाघवस्याभावात् । प्रत्युक्तत्वात् । कुत  एतत्(।) प्रतिपन्नं लाघवादसकृद् ग्रहणाभिमानः उत्पलपत्रशतवेधवदिति चेत् । न(।)  दृष्टान्तमात्रादर्थासिद्धेः । न ह्येकत्र सिद्धमपरत्रापि तथा । पत्रशतबेधे तु औत्तराधर्ययोगिना  सह बेधासम्भवादनुमानसिद्धः क्रमः । न चैवङ् कल्पनायामतिप्रसङ्गः शक्यो निवारयितुं ।  तस्माद् बाधकाभावान्न सिध्यति भ्रान्तिः । यदि च लाघवात् सकृद् ग्रहणाभिमानस्तेष्वेव क्रमेण  एतत्सु प्रागसत्सु किन्न तथा । लाघवाभावादिति चेत् । अत्रापि तदिति कुत एतत् ।  सकृद् ग्रहाभिमानादिति चेत् । एतदपि कुतः । इतरेतराश्रयप्राप्तेः । यावत्सकृद्  ग्रहस्य भ्रान्तता न सिध्यति न तावल्लाघवसिद्धिः । यावच्च न तत्सिद्धिस्तावद् भ्रान्तताया  अप्रसिद्धिः । अपि च ।

[2.1.2.5.1.0,52]

क्षणिकत्वेन बुद्धीनां सर्वासान्तुल्यकालता । ततः सर्वत्र बुद्धीनां कस्मान्नाक्रमभासनं ।। ३६० ।।

[2.1.2.5.1.0,53]

बुद्धिपरिमाणकालं हि प्रमेयप्रतिभासनं ।

[2.1.2.5.1.0,54]

ततः सर्व्व एवाक्रमः प्रतिभासो भवेत् प्रमेयस्य । तस्मान्न लाघवकृतः सकृदवभासोऽपि  तथैव सद्भावात् । यत्र तु कारणवैकल्यान्न सकृदवभासस्तत्र विपर्यय इति व्यवस्था ।

[2.1.2.5.1.0,55]

एकमग्रहणेऽकल्पप्रतिभासस्य सम्भवः । न विकल्पकताभावे स्पष्टार्थग्रहसम्भवः ।। ३६१ ।।

[2.1.2.5.1.0,56]

आरोपः पूर्वदृष्टस्य कथं स्पष्टावभासनं । अत्यन्तम्भावनाभावादविकल्पक एव सः ।। ३६२ ।।

[2.1.2.5.1.0,57]

तथा हि योगिनां ज्ञानमेवमेवाविकल्पकं ।

[2.1.2.5.1.0,58]

तथा च सकृदवभासनमेव पूर्वरूपता ग्रहणाभावात् ।

[2.1.2.5.1.0,59]

नैकञ्चित्रपतङ्गादि रूपम्वा दृश्यते कथं ।चित्रन्तदेकमिति चेदिदञ्चित्रतरन्ततः ।। २०० ।।

[2.1.2.5.1.0,60]

यदि मनस एकत्र वृत्तेर्न युगपदनेकग्रहणन्ततो न चित्रपतङ्गरूपग्रहणमित्येक एवावयवीत्यभ्युपगम्यते । तदेतदभ्युपगमनन्तस्मादपि चित्रपङ्गादि विचित्राच्चित्रतरं । यतः ।

[2.1.2.5.1.0,61]

नैकंस्वभावं चित्रं हि मणिरूपं यथैव तत् ।

[2.1.2.5.1.0,62]

चित्रमिति परस्परसंसक्तस्वभावस्य भावात्मनो व्यपदेशोऽन्यथा क इह चित्रार्थः ।  ततो नानारूपरत्नसञ्चयवत् कुतश्चित्रपतङ्गात्मन एकत्वं । अथ मणीनां विभागयोग्यत्वादनेकता न पतङ्गस्य । न(।) तत्रापि विभागसम्भवात् । परस्परविभागेन प्रितिभासनमेव विभागः ।

[2.1.2.5.1.0,63]

अथ सत्यपि विभाग एकत्वं । तथा सति रत्नसञ्चयस्यापि । अन्यस्तत्र विभागो  वियोजनाख्यस्ततोऽवियोजनञ्चित्रमप्येकमेव । तन्न(।) सर्वत्र वियोजनसम्भवात् । तथा हि ।

[2.1.2.5.1.0,64]

छेदभेदादिना सर्वत्र वियोजनसम्भवः । तदा विनाशो द्रव्यस्येत्येतत्सर्वत्र सम्भवि ।। ३६३ ।।

[2.1.2.5.1.0,65]

यदि विभागो वियोजनाख्यः सम्भवति मणिसमूह इति नैकस्तत्रावयवी । तदेतच्चित्रपतङ्गादावपि किन्न भवति । तत्र यत्नाद् वियोजने छेदादिना विभागोत्पत्तेरवयविविनाशस्ततोऽवियोजनमिति  न दोषः । एतन्मणिसमूहेपि कल्प्यतामिति समानः प्रसङ्गः ।

{2.1.2.5.1.1}



〈(अवयविनिरासः)—〉


[2.1.2.5.1.1,1]

ननु नीलादीनाम्परस्परपरिहारेणोपलक्षणेपि स्पर्शस्य तदेकरूपत्वात् परस्पराविच्छेदाच्चावयवानामेक एवायवी । तदप्ययुक्तं । यतः ।

[2.1.2.5.1.1,2]

नीलादिप्रतिभासश्च तुल्यश्चित्रपटादिषु ।। २०१ ।।

[2.1.2.5.1.1,3]

विजातीयसूत्रसमाहाररूपेषु कृत्रिमचित्रपतङ्गादिषु समान एव नीलादिप्रविभागः  स्पर्शाद्यविभागसहचारी । तत्र तत एकत्रावयवी परत्र नेति कुतोयम्विभागः ।

[2.1.2.5.1.1,4]

तत्रावयवरूपञ्चेत् केवलन्दृश्यते तथा ।नीलादिनि निरस्यान्यच्चित्रञ्चित्रं यदीक्षसे ।। २०२ ।।

[2.1.2.5.1.1,5]

यदि चित्रपटादिषु कृत्रिमेष्यवयवरूपमेव केवलन्तथोपलभ्यते एकत्वाभिनिवेशेन । तदा  नीलादीनि विभागरूपेण व्यवस्थितानि परित्यज्यान्यच्चित्रमकृत्रिमेष्वपि नास्त्येव । एकत्राभिनिवेशस्तत्र शरणं । तच्चावयविनमन्तरेणापि कृत्रिमेषु विद्यते । ततः सापि प्रत्याशा  व्यपगतैवेति नावयविमश्चित्रता युक्तिमती । प्रत्यक्षानुमानयोरसाधकत्वात् । एकाकर्षणेत्वपराकर्षणमयस्कान्तायोगोलकादीनामुपलभ्यत एव । तत्र चानेकस्य सकृदुपलम्भ इति सिद्धं ।

[2.1.2.5.1.1,6]

अथ क्रमेणैव कृत्रिमेषु नीलादीनामुपलम्भस्तदन्यत्र सकृदिति विभागः । तदप्यसत ।

[2.1.2.5.1.1,7]

तुल्यार्थाकारकालत्वे नोपलक्षितयोर्धियोः ।नानार्था क्रमवत्यैका किमेकार्थाऽक्रमाऽपरा ।। २०३ ।।

[2.1.2.5.1.1,8]

अर्थाकारकालयोः समानत्वेपि धियोरेका नानार्थप्रतिभासा क्रमवत्यपरा तु पुनरेकमेवार्थमवयविनं स्वगोचरचारिणम्विदधाना न क्रमवतीति किमत्र निबन्धनं । न खलु सर्वत्र  समानतोपलक्षणे विलक्षणत्वमभ्युपगमविषयः । कृत्रिमाकृत्रिमचित्राभिमतयोश्चेदमभ्युपगम्यते ।  तदेतदप्रमाणकमभ्युपगममात्रकन्न त्राणाय ।

[2.1.2.5.1.1,9]

ननु यदि कुतश्चित् प्रमाणबलादयमेकानेकविभागस्तदा क इवात्र दोषः । न युक्तमेतत्(।)यतः ।

[2.1.2.5.1.1,10]

वैश्वरूप्याद् धियामेव भावानाम्विश्वरूपता ।तच्चेदनङ्गङ्केनेयं सिद्धा भेदव्यवस्थितिः ।। २०४ ।।

[2.1.2.5.1.1,11]

एकानेकरूपप्रतिभासवतीनां धियामेव तद्रूपव्यवस्थापने प्रामाण्यन्नापरः प्रमाक्रमः ।  ताश्च तथाभूतव्यवस्थापनाप्रहतप्रक्रमा अपि धियो यदि साधर्म्म्यमात्रोपनिबन्धनप्रकल्पित  प्रामाण्ययापरधियावधूयेरन्(।) क्व नाम साधर्म्म्यन्न लभ्यमेतदिति न भावव्यवस्थानामास्तीति  सकलमसमञ्जसम्भवेत् तस्मात् ।

[2.1.2.5.1.1,12]

प्रतिभासान्तरासिद्धिप्रतिबन्धा हि ता धियः । प्रतिभासस्यवैयर्थ्यङ्कथयन्तीति युक्तिमत् ।। ३६४ ।।

[2.1.2.5.1.1,13]

साधर्म्म्यमात्रकादेव यदि भावः प्रसिध्यति । क्व नाम न तदस्तीति सर्व सिध्येन्न वा क्वचित् ।। ३६५ ।।

[2.1.2.5.1.1,14]

नहि प्रत्यक्षपरिगृहीतप्रतिबन्धकमनुमानमपरेणानुमानेन तथोदयमासादयता प्रत्यक्षा-

[2.1.2.5.1.1,15]

न्तरेण वा प्रतियोगितायोगम्विभ्राणेन शक्यन्तिरस्कर्त्तुं । न हि प्रमाणं प्रमाणेन तिरस्क्रियते ।  समानबलत्वे कः तिरस्कारः । प्रमाणत्वञ्च कथन्तिरस्कारकरणे । असमानबलतायाम्वा  अथ प्रमाणमेव तन्न भवति यदनुमानेन वाध्यते(।) अनुमानमेव तन्न भवति यत्प्रक्षेणेति समानः  प्रसङ्गः । अर्थप्रतिभासा यथा कथञ्चित्कारणदोषतो भवन्ति नानुमानं । ततस्तदेव  बाधकमिति । तदप्यसत् ।

[2.1.2.5.1.1,16]

हेतुदोषात् प्रमेये धीरन्यथापीति युक्तिमत् । स्वरूपे तु कथं युक्ता हेतुदोषशतादपि ।। ३६६ ।।

[2.1.2.5.1.1,17]

क्रमवत्प्रतिभासस्वरूपं हेतुदोषादक्रमम्भवतीति न युक्तं (।) न ह्येकस्य स्वरूपन्नाना  तथा प्रतिपत्तिप्रसङ्गात् । अप्रतिभास एकस्येति चेत् । न (।) स्वभावताऽभावप्रसङ्गात् ।  न खल्वप्रतिभासने प्रतिभासनन्नाम । अप्रतिभासनम्प्रतिभासनस्वभाव इति दुर्घटं । अथ  क्रमभासनमेव नेतरत् । भ्रान्तिमात्रमेवेतरत् । केयम्भ्रान्तिः (।) किमप्रतिभासमथान्यथा  प्रतिभासनं (।) किञ्चातः ।

[2.1.2.5.1.1,18]

भ्रान्तिरप्रतिभासश्चेत् सर्वत्र स्यादवारिता । तदेव प्रतिभातीत्थङकथम्भ्रान्तिर्निरुच्यते ।। ३६७ ।।

[2.1.2.5.1.1,19]

यदि सर्वा प्रतिभासनम्भ्रान्तिः सुषप्तस्योपलादेश्च भ्रान्तताप्रसङ्गः । यदि चाक्रमस्याप्रतिभासः क्रम एव तर्हि प्रतिभात्यनुपहतस्ततः कथम्भ्रान्तिः । न हि स्तम्भादेः प्रतिभासनमेव  भ्रान्तिः ।

[2.1.2.5.1.1,20]

भ्रान्तिरन्यवभासश्चेत् स्वरूपाभासिता कथं । अस्वरूपावभासे च तन्नास्तीतिभ्रमः कथम् ।। ३६८ ।।

[2.1.2.5.1.1,21]

यद्यन्यस्य विवक्षितात् प्रतिभासस्य भ्रान्तता तदा तर्हि स्वरूपप्रतिभासनमेव तस्य  नास्ति कथं सा बुद्धिरस्ति । अप्रतिभासमानापि यदि बुद्धिरस्ति सर्वदा सर्वस्य सर्वा एव  धियः सन्तीति वक्तव्यं । भ्रान्तिश्च । अथ नास्त्येव सा बुद्धिः । एवन्तर्ह्यविद्यमानैव  क्रमवती बुद्धिरक्रमाभा परोत्पन्नेति कथम्भ्रान्तिः । अथ तस्याः प्रमेयन्नास्तीति भ्रान्तिरसौ ।

[2.1.2.5.1.1,22]

नन्वक्रमेषु तिलादिष्वक्रमाया एव बुद्धेः प्रमेयमस्ति । प्रत्युत क्रमवत्याः प्रमेयासम्भवोऽन्यथाऽवभासनात् । अथाक्रमम्प्रमेयमेव न भवति तेनैवमिति चेत् । स्वरूपेपि तर्हि नाक्रमावभासस्ततो न भ्रान्तियोगः । अथ ।

[2.1.2.5.1.1,23]

स्वरूपे बुद्धिरपरा यदि बुद्धौ कृतग्रहा । क्रमग्रहस्वरूपायाः कथमक्रमभासनम् ।। ३६९ ।।

[2.1.2.5.1.1,24]

यदि क्रमवती बुद्धिर्बुद्ध्यन्तरेण गृह्यते । प्रमेयस्याक्रमावभासो न स्यान्मणिमुक्तादेः ।  तद्ग्राहिकाया बुद्धेः क्रमेण प्रवर्त्तनात् । बुद्धिग्राहिकायाश्च न प्रमेये वृत्तिः । न च क्रमोऽक्रमेण प्रतिभाति ।

[2.1.2.5.1.1,25]

भ्रान्त्या तत्प्रतिभासश्चेत् सैवाभ्रान्तिःप्रसज्यते । प्रमेयग्रहणन्तस्यास्तथा केन निवार्यते ।। ३७० ।।

[2.1.2.5.1.1,26]

यदि क्रमावभासिनी बुद्धिरुदयवती बुद्धिबुद्ध्यापि तथा भवितव्यं । भ्रान्त्या सकृद्  ग्रहणञ्चेदेकया सकृदनेकग्रहणप्रसङ्गः । न हि पूर्वापरग्रहणानामेकता प्रतीत्यभावात् ।  उत्तरया बुद्ध्यैकतया प्रतीतिरिति चेत् । सापि क्रमवती कथमेकताम्प्रतीयात् । ग्रहणकालो  हि ग्राहिकालानतिपाती । अथाक्रमैवासौ (।) तथा सत्येकयाऽनेकग्रहणं । अत एवासौ  भ्रान्तिरिति चेत् । तथाप्यनेकस्वरूपप्रतिभासनमव्यावृत्तमेव (।) चित्राबुद्धिरेकैव चेत् ।  किन्न मणिमुक्तादयो नीलादयश्च प्रमेयम्विरूपेणावभासमाना अपि यदि बुद्धिरूपा इति
		  
		  सर्व्वस्य प्रमेयस्य तथा प्रसङ्गः । तस्मान्न भ्रान्तावपि प्रतिभासनं युक्तं सकृदनेकस्य ।  तस्माद् यो यथाऽनुभूयते सकृदन्यथा वा स तथैवाभ्युपगन्तव्यः । तथैव विचारक्रमत्वात् ।  अन्यथा प्रमेयस्थित्यभावः ।

[2.1.2.5.1.1,27]

नन्वालेख्यादौ चित्रबुद्धिरुपलक्ष्यते । कथमेकता न युक्ता । मणिमुक्तादिषु तु न  चित्रैका बुद्धिस्ततो बुद्धेरेव प्रतिभासविभागादयम्विभागः । न(।)स्वसमयविरोधात् । यतः ।

[2.1.2.5.1.1,28]

विजातीनामनारम्भान्नालेख्यादौ विचित्रधीः ।अरूपत्वान्न संयोगश्चित्रो भक्तेश्च नाश्रयः ।। २०६ ।।

[2.1.2.5.1.1,29]

यदि बुद्धिरनुविधीयते स्वसमयः परित्यक्तो विजातीयानारम्भादिति । विजातीयसूत्रसंयोगोपजनितस्य हि पटादिरूपस्य न चित्रावयविता ।

[2.1.2.5.1.1,30]

अथ बुद्धिरियम्भ्रान्ता तथाप्यस्ति सकृद्ग्रहः । असत्त्यरूपग्रहणे सत्त्यरूपग्रहो न किं ।। ३७१ ।।

[2.1.2.5.1.1,31]

भ्रान्तापि हि बुद्धिः प्रवर्त्तमाना सकृदनेकग्रहणे प्रवर्त्तत एव(।)को हि पुरोवर्त्तित्वप्रतिभासने सत्त्यासत्त्ययोर्विवेकः । अथ बुद्धेरेव तद्रूपं । तदेतदसत् ।

[2.1.2.5.1.1,32]

सत्यबुद्धेरसद्‌रूपमात्मभूतङ् कथन्न तत् । एकात्मत्वे विभागोयमसत्त्यौ नैकताऽथवा ।। ३७२ ।।

[2.1.2.5.1.1,33]

अथापि स्याद् (।)

[2.1.2.5.1.1,34]

आत्माबुद्धेस्तेन रूपेण सत्त्यः पीताद्यात्मा बाह्यरूपस्त्वसत्त्यः ।

[2.1.2.5.1.1,35]

नैतत्सारन्तस्य रूपं न तच्चेत् तस्मिन्नेषा कल्पना युक्तियुक्ता ।। ३७३ ।।

[2.1.2.5.1.1,36]

अथापि स्याद्(।)आत्मरूपे प्रवर्त्तत एकापि बुद्धिरनेकत्र तत्र प्रयासाभावात् । पररूपे  तु महान् प्रयासो मनसो गमनादिलक्षणस्ततो नैकया ग्रहणसम्भवो ग्रहणस्य सकृद् विरुद्धदेशेष्वसम्भवात् । यदि तर्हि गमने न मनो ग्रहणकारणं (।)

[2.1.2.5.1.1,37]

शाखाचन्द्रमसोस्तुल्यकालग्रहणासम्भवः । शीघ्रवृत्तेस्सकृद्‌ग्रहणावभास इति चेत् ।  न(।)अतिदूरे शीघ्रताऽसम्भवात् । किञ्च(।) किमत्रप्रमाणम्प्राप्यकारि चक्षुरादीति । परः  प्राह । उपलब्ध्यनुपलब्ध्योरनावरणेतरापेक्षणात् दूरेतरापेक्षणाच्च । यदि चक्षुरादिकमप्राप्यकारि भवेत् । यथाह(।) चक्षुःश्रोत्रमनोऽप्राप्तविषयमिति(।) तदावरणभावादनुपलब्धिरन्यथोपलब्धिरिति न स्यात् । न हि तत्रावरणम्व्याघातकरणसमर्थं । प्राप्यकारित्वे तु मूर्त्तद्रव्यप्रतिघातादुपपत्तिमान् व्याघातः । अतिदूरत्वे च गमनाभावात् । तदसत् । अप्राप्यकारित्वेपि योग्यदेशापेक्षणादयस्कान्तवत् । न खल्वयस्कान्तोऽप्राप्याकर्षणे प्रवर्त्तमानोऽयसः  सर्वस्य समर्थः । अथ तत्राप्ययःस्पर्शोस्त्येव । सूक्ष्मत्वादनुपलक्षितो यथा नायनरश्मिसंस्पर्शः ।

[2.1.2.5.1.1,38]

नन्वेतदेवान्येन साध्यते कथन्तदेव साधनं(।)तस्मात् ।

[2.1.2.5.1.1,39]

अत्यन्तङ्‌क्रियमाणेयन्नष्टैः कष्टप्रकल्पना । विदुषामुपहासाय वर्त्तते न तु सम्विदा ।। ३७४ ।।

[2.1.2.5.1.1,40]

अथापि स्यात्(।)संसृष्टस्याकर्षणन्दृष्टमित्ययस्कान्ताकृष्यमाणस्यापि तत् । न(।)  मन्त्रस्याप्याकर्षकत्वन्दृष्टन्तदा कृष्टस्यापि स्पर्शप्रसङ्गेनातिप्रसङ्गात् । भवतु तत्रापीतिचेत् ।  न (।)शब्दस्य गुणत्वात् । यदि वानैकान्तिकत्वदर्शनविषयेपि स एव धर्म्म आसज्यते । न  क्वचिदनैकान्तिकत्वेन भवितव्यं । स श्यामस्तत्पुत्रत्वादिति व्यभिचारदर्शने गौरपुत्रेण तत्राप्यस्ति श्यामतेति प्रसङ्गः । कस्मान्न दृश्यत इति । अदर्शनकारणमत्रमीयतां ।

[2.1.2.5.1.1,41]

किञ्च । यदि चक्षूरश्मयोनिर्गत्य संसर्ग्गवन्तः कस्मादतिदूरेपि न दर्शनमव्यवहिते  प्रदीपरश्मिवदिति न दोषः । एवन्तर्हि अतिनिकटग्रहणप्रसङ्गः । न हि प्रदीपरश्मयोऽतिनिकटे न प्रवर्त्तन्ते । तस्मादपरो धर्मश्चक्षुरादीनाम्प्रदीपादभ्युपगन्तव्यः । स एव ग्रहणकारणन्न रश्मिसन्निकर्षः यदि च रश्मयश्चक्षुरादीनामनुकारेपि ग्रहणप्रसङ्ग । अथ मनसः  सा शक्तिर्यतः सा शीघ्रता । सकृद्‌ग्रहणमेव तर्हि जनयतु किमनया कष्टकल्पनया । न च  मनस्तथाभूतं प्रमाणसिद्धं । मनस्कार एव पूर्वविज्ञानरूपस्तदर्थक्रियाकारी । तस्य विषयान्तरावधानवैगुण्येऽन्यत्र ज्ञानानुपपत्तेर्युगपज्ज्ञानानुत्पत्तिस्ततश्चान्यथासिद्धित्वात् न मनस्ततो  लिङ्गादवगतिः ।

[2.1.2.5.1.1,42]

तस्माद् बुद्धिस्तदत्कारग्राहिका व्यपदिश्यते । सन्दंशैरिव विज्ञानैर्न त्वर्थग्रहणेक्षणम् ।। ३७५ ।।

[2.1.2.5.1.1,43]

तस्मादभ्रान्तमेवालेख्यानेकाकारग्रहणं सकृत् । अथ तत्र संयोगश्चित्रो नावयविरूपं ।  तदसत् । संयोगस्य गुणत्वान्न तत्र रूपग्रहणसमवायः । तथा सति गुणवदिति द्रव्यमेव  भवेत् । एवञ्च विजातीयानारम्भादिति समयव्यतिक्रमः ।

[2.1.2.5.1.1,44]

अथोपचारेण संयोगस्य चित्रता । तदप्यसत् । एकार्थसमवायेन हि वनङ्कुसुमिति यथा  बुद्धिस्तथेयमपि स्यात् । न चानयोः साम्यं । वनं हि वहुत्वसङ्ख्याया तरुष्वसमवेता यत्र  कुसुमितत्वन्तत एकार्थसमवाय इत्युक्तं । नत्वत्र चित्रत्वमवयवेषु समवेतं यत्र संयोगः । यदाह ।

[2.1.2.5.1.1,45]

प्रत्येकमविचित्रत्वात् ;

[2.1.2.5.1.1,46]

न खलु प्रत्येकं सूत्रादीनाञ्चित्रता येन तत्समवेतः संयोगोपि तथा भवेत् । अथ  यथाग्नित्वङ् गृहीतमग्नौ तीक्ष्णतासाधर्म्म्यग्रहणोपपादिताऽग्निवासनाप्रबोधस्तस्य स्मरन्नध्यारोपयति माणवकेपि पावकतां । तथा क्रमेण गृहीतान्नीलादीनन्यतरग्रहणसमये गृह्यमाणेऽध्यारोपयतीति चित्रप्रतीतिः । तदनुपपन्नं । यतः ।

[2.1.2.5.1.1,47]

गृहीतेषु क्रमेण च (।)न चित्रधीसङ्कलनमनेकस्यैकयाऽग्रहात् ।। २०७ ।।

[2.1.2.5.1.1,48]

तत्र हि तीक्ष्णतासादृश्यमध्यारोपनिमित्तमिह तु गृह्यमाणस्प नीलादेः कथमध्यारोपः ।  अथ प्रत्यासत्तिः । सा सकृद् ग्रहण एवोपपत्तिमती । क्रमग्रहणे तु न प्रत्यासत्तिग्रहणं ।  तद्देशे ग्रहणादिति चेत् । तद्देशग्रहणेपि न पूर्वापरयोश्चित्रताग्रहः । अध्यारोपाद् भवतीति  न युक्तं । अस्यैव चिन्त्यत्वात् । अथ स्मर्यमाणङ् गृह्यमाणतया प्रत्यवभासते भेदाग्रहणात् ।  कथमन्यस्यान्यथा ग्रहः । स्मर्यमाणरूपताम्परित्यज्य प्रतिभासने ग्रहणमेव तत् । ततो न  सङ्कलनं । अथ ग्रहणरूपमेव सङ्कलनं । तथा सति अनैकस्यैकया ग्रह एव  प्रसक्तः । न चेष्यते । चक्षुर्व्यापारेण सकलस्य प्रतीत्युपलक्षणात् । तस्मादनर्थममीभिरनिबद्धकल्पनाकलङ्काङि्क/?/तजडजनकल्पितैरित्याह ।

{2.1.2.5.1.2}



〈(चित्रैकत्वचिन्ता)—〉


[2.1.2.5.1.2,1]

नानार्थिका भवेत् तस्मा(त्) सिद्धातोप्यविकल्पिका ।विकल्पयन्नप्येकार्थं यतोन्यदपि पश्यति ।। २०८ ।।

[2.1.2.5.1.2,2]

चित्रप्रतिभासे हि नानानीलदिरूपे नीलमिदमिति विकल्पयन्नपि पर्यन्तवर्तिपीतादिकम्पश्यत्येव न च युगपदनेकविकल्पसम्भवः । चित्रमिति विकल्पते एवेति चेत् । न (।)  नियमाभावात् । न ह्यवश्यञ्चित्रमित्येव विकल्पितव्यं । एकत्रापि विकल्पदर्शनात् । एवञ्च  सकृत् सकलनीलाद्याकारा बुद्धिरेकैव चित्राकारा । तत्र चोद्यं ।

[2.1.2.5.1.2,3]

चित्रावभासेष्वर्थेषु यद्येकत्वन्न युज्यते ।सैव तावत् कथम्बुद्धिरेका चित्रावर्भासनी ।। २०९ ।।

[2.1.2.5.1.2,4]

एतत् प्रतिपादयति ।

[2.1.2.5.1.2,5]

यथैव बुद्धिर्भवता चित्राकारोपगम्यते । तथैव यदि बाह्योपि विभागस्तत्र किङ्कृतः ।।

[2.1.2.5.1.2,6]

वैश्वरूप्याद् धियां यत्र भावानां चित्ररूपता । तदारूढ़स्य किम्बुद्धेर्न भविष्यति ।।

[2.1.2.5.1.2,7]

तस्माद् बुद्धिदृष्टान्ते नानैकान्तिकमेतच्चित्रत्वादेवानेकमिति । तत्रेदमुच्यते ।

[2.1.2.5.1.2,8]

इदम्वस्तुबलायातं यद् वदन्ति विपश्चितः ।यथा यथाऽर्थाश्चिन्त्यन्ते विशीर्यन्ते  तथा तथा ।। २१० ।।

[2.1.2.5.1.2,9]

यतः ।

[2.1.2.5.1.2,10]

किंस्यात् सा चित्रतैकस्यां; न स्यात् तस्यां मतावपि ।यदीदं स्वयमर्थानां रोचते तत्र के वयं ।। २११ ।।

[2.1.2.5.1.2,11]

अयमर्थः । न खल्वेका सती बुद्धिरपि चित्रा (।) तत्राप्यनेकाकारत्वादनेकैवाकारलक्षणत्वाद् वस्तुनः । आकारबहुत्वेन नियमेन वस्तुनोपि । ततस्तावत्य एव बुद्धयो यदि  का क्षतिरुत्तरपक्षवादिनः । अथ नानात्वे बुद्धीनां प्रतिपरमाणु तावत्यो बुद्धय इति परमाणुग्रहणप्रसङ्गोऽनेकप्रतिपत्यप्रसङ्गश्च । परस्परमप्रतिपत्तेरभावात् । न खलु स्वसम्विदितानान्नानात्वप्रतिपत्तिः । सन्तान्तरस्यापि प्रतिभासप्रसङ्गात् । नैतदस्ति । दृष्टत्वात् ।  न हि दृष्टेप्यनुपपन्नता नाम । न तर्हि स्वसम्वेदनम्परस्परस्यापि वेदनात् । न स्वसम्वेदनमन्तरेण वेदनासम्भवात् । एतच्च प्रतिपादयिष्यते । सम्वेदने तु परसम्वेदनेन प्रयोजनमेव ।  कस्तर्हि बहुत्वम्प्रतिपद्यतां । न कश्चित् । तद्व्यतिरेकेण प्रतिपत्तुरभावात् । तस्मात् ।

[2.1.2.5.1.2,12]

नैकत्वन्नापि नानात्वम्बुद्धीनामुपपत्तिमत् । एकत्वे चित्रताऽभावोऽनेकत्वे सुतरामसत् ।। ३७६ ।।

[2.1.2.5.1.2,13]

तस्माद् यथा यथा वस्तु चिन्त्यते तथा विशीर्यत एवेति किमत्र कुर्मः । तस्मादाह ।
		  "विज्ञानम्विज्ञानरूपतया शून्यमिति सकलधर्मशून्यतैव न्याय्या ।"

[2.1.2.5.1.2,14]

अथ प्रतिभासमानङ् कथमेकत्वानेकत्वविकल्पनादेव न भवति । विकल्पमानमपि तत्  प्रतिभासत एव । मायामरीचिप्रभृतिप्रतिभासवदसत्त्वेपि न दोषः । तेषामप्यविद्यमानत्वे  कथम्प्रतिभासः । प्रतिभासश्चेत् कथमविद्यमानता । अर्थक्रियाकारित्वाऽभावादेव । अर्थक्रियाकारित्वलक्षणत्वात् सत्त्वस्य न प्रतिभासमात्रेण सत्त्वव्यवहारः । केशादिप्रतिभासेप्यसत्त्वनिश्चयात् ।

{2.1.2.5.1.3}



〈(अर्थक्रिया)—〉


[2.1.2.5.1.3,1]

नन् केयमर्थक्रिया (।) किम्प्रतिभासमानादपराऽथ तदेव । अपरा चेत् । तस्या अपि

[2.1.2.5.1.3,2]

प्रतिभासमानरूपादपरार्थक्रियाऽभ्युपगम्यतेऽनवस्थानादप्रतिपत्तिः । सैव चेत् । सर्वप्रतिभासनां  सत्त्वप्रसङ्गः इति न मायादीनामसत्त्वं । अत्रोच्यते ।

[2.1.2.5.1.3,3]

कस्यचिद् व्यतिरिक्तैव कस्यचित् तद्विपर्ययात् ।

[2.1.2.5.1.3,4]

स्वभाव एष भावानाम्विभागेन व्यवस्थितिः ।। ३७७ ।।

[2.1.2.5.1.3,5]

न हि प्रतिभासमान इत्येव सर्वोर्थक्रिया । य एवार्थक्रियात्वेन प्रतिभाति स एवार्थक्रियास्वभावः । न चार्थक्रियास्वभावस्यासत्त्वव्यतिरेकेण व्यतिरेकेण च सत्त्वव्यवस्थितेः ।  एवन्तर्हि न सर्वप्रतिभासानामसत्त्वङ् कस्यचिदर्थक्रियासम्बन्धात् । न (।) पराभ्युपगमेन प्रसङ्गकरणात् । अर्थक्रियया हि सत्त्वमभ्युपगच्छन्ति सत्त्ववादिनः । तत्प्रतिभासव्यतिरेकेणार्थक्रिया ।  न हि नीलादिस्वरूपादपरमर्थक्रियात्वमवभासते । यदेव यस्येष्टं सैवार्थक्रिया । एतदनवस्थितमेव  कस्यचित् । किञ्चिदेवेष्टं । पीडानिवर्त्तनमाह्लादनं चार्थक्रियेति चेत् । न(।) पीडाह्लादयोरप्यनवस्थितत्वात् । भावनावशेन च सर्वस्योत्पत्तेः । भावनाया भावे चाभावादसत्त्वमेव  परामार्थत इति व्यवस्था । यद्येवम्भावनाबलात् ज्ञानमेव तथा भूतन्न त्वसत्त्वं । अविद्यावशादुत्पनत्वमेवासत्त्वं । तथाभूतस्य स्थितरूपस्यासत्त्वात् । प्रतिभासमात्रेणत्वविचारितरमणीयेन भावात् सम्वृति सत्त्यतैव ।

[2.1.2.5.1.3,6]

तस्मान्नार्थेषु न ज्ञाने स्थूलाभासस्तदात्मनः ।एकत्र प्रतिषिद्धत्वाद् बहुष्वपि न सम्भवः ।। २१२ ।।

[2.1.2.5.1.3,7]

अर्थैषु हि परमाणुष्ववयविषु च न स्थूलाभासः । स्थूलता हि दिग्भागभिन्ना दिग्भागानाञ्च परापरपरिहारेण स्थानानैकत्वं । अथ बहुषु स्थूलाभासता । तथा हि बहवः  समानजातीयाः परमाणवोऽविच्छिन्नतया प्रतिभासमानाः स्थूलतया व्यपदिश्यन्ते । नैतदपि  युक्तं । बहव एवते स्थूलतायाः प्रत्येकमभावात् । समुदायस्य भविष्यतीति चेत् । कोपरस्तेभ्यः  समुदायः । एकघनश्च प्रतिभासः स्थूलव्यपदेशभाक् । न च परस्परर्विविक्तप्रतिभासे  एकघनतास्त्यन्तरालस्यापि प्रतिभासनात् । अथ न प्रतिभाति न तर्हि ते प्रतिभासिताः स्युः ।  अथ परमाणुप्रलये तत्संयोगादन्य एवावयवी जायते । न तत्र परमणवोऽवयवा वा केचन ।  यद्यन्य एवावयवी उत्पन्नस्तथा सति परमाणवोपि नश्यन्त्यवयवी चापरउत्पन्नो वीजादिवांकुरः ।  ततश्च संयोगसहायाः परमाणवादयोऽवयविनं स्वसमवेतमारभन्त इति समवायिकारणत्वन्तन्त्वादीनान्न स्यात् । द्विष्ठत्वात् सम्बन्धस्य । इह बुद्धिश्च निरालम्बना भवेत् । सप्तम्यर्थस्याभावात् । तस्य वाऽनवयवस्य ग्रहणे परभागादिग्रहणप्रसङ्गः । परभागे च दृश्यमानेऽपरस्यापि दर्शनन्तस्याप्यवयवित्वात् । परभागस्येति सर्व्वः सर्व्वदर्शी भवेत् । अथ परभागो न  दृश्यते । परभागस्यैवाभावात् परेण कथन्दृश्यते । अन्य एवासाविति चेत् । न तर्ह्यसाववयती । न च स्थूलता । पर्यायेण तस्य दर्शनमिति चेत् । न(।) एकत्र पयीयासम्भवात् ।  न च स एवासाविति शक्यम्प्रतिपत्तुं । स्पृश्यतया दृश्यतया च प्रतीतेरवयवीति चेत् । न ।  प्रमाणाभावात् । परस्परस्वरूपपरिहारेण प्रतिपत्तौ कथमेकत्वं । ग्रहणकृतोयम्परस्परविभागो  ग्राह्यन्त्वेकमेव । सकलस्तर्हि भेदो विशीर्यते । द्वयमेव भवेत् । न च तद्व्यतिरेकेण तस्यापि  प्रतिभासनमिति शून्याः सर्वधर्म्माः । न च यदेव दृश्यते तदेव स्पृश्यत इति प्रमाणमस्ति ।  तस्मान्नावयवी नावयवाः प्रतिभासगोचर(ा)ः । प्रतिभास इत्येवास्तु । यदि तर्हि प्रतिभास एवायं स एव वि ज्ञा न वा दः प्रसक्तः । कथं सर्व्वधर्म्मशून्यता । अत्रोच्यते ।

[2.1.2.5.1.3,8]

परिच्छेदोन्तरन्योयम्भागो बहिरिव स्थितः ।ज्ञानस्याभेदिनो भेदप्रतिभासो ह्युपप्लवः ।। २१३ ।।

[2.1.2.5.1.3,9]

ज्ञानमपि यदीदं स्वसम्वेदनं स्वस्वरूपपर्यवसानात् भेदावभासिता न युक्ता ।  न हि स्वसम्वेदने परसम्वेदनं । ततो न भेदप्रतिभासः । अथ परस्परेणैव सम्वेदनन्तेन  भेदः । तत्रापि ।

[2.1.2.5.1.3,10]

प्रत्येकम्प्रतिपत्तौ स्यात् सन्तानान्तरवत् प्रमा ।

[2.1.2.5.1.3,11]

तथा मया परिच्छिन्नमिति नास्त्यस्ववेदने ।। ३७८ ।।

[2.1.2.5.1.3,12]

यदि ते वेदने स्वञ्च परञ्च वित्तः स्वपरवेदने । द्वयं स्वसम्वेदनमायातं । न हि  स्वरूपसम्वित्परसम्विदमाविशति । अथ स्वसम्वेदनन्नास्ति । परस्यैव सम्वेदनम्परस्पराभ्यां । तथा सति देवदत्तयज्ञदत्तपरिच्छिन्नमिव न द्वयमिति वेद्येत । मया विदितमेतदिति च न स्यात् कर्त्तुरस्वसम्वेदनत्वेनावभासनात् । ततश्च ते एव स्वसम्वेदने स्यातां ।  तथा च सन्तानान्तरप्रतिपन्नवदप्रतिपत्तिर्द्वयोः । अत एवात्मा द्वयोः प्रतिपत्तेष्यतेऽन्यथायम्प्रसङ्ग इति परः । अत्रोच्यते ।

[2.1.2.5.1.3,13]

स्वसम्वेदनेतरत्वे पूर्वन्यायानतिक्रमात् । सोपि पर्यनुयोगेन नैवानेन विमुच्यते ।। ३७९ ।।

[2.1.2.5.1.3,14]

यदि सम्वेदनरूप आत्मा तस्य तस्य स्वात्मनि निमग्नत्वान्न परसम्वेदनं । परस्यापि  वेदने को विरोध इति चेत् । तेन रूपेण परम्वेत्ति परेण वेत्ति विकल्पयोरेकत्र स्थातव्यं ।  स्वरूपेण वेत्तीति न युक्तं । स्वरूपस्य स्वात्मनि व्यवस्थानात् । स्वरूपे निविष्टं यद् रूपं  स्वाभिमुखमेव तत्कथम्परम्वेत्ति । अन्यमुखञ्चेत् । तेन तर्हि स्वात्मा न प्रतीयते । ततः  सन्तानान्तरवेदनवन्न द्वयं प्रतीतिः । यस्य तदस्ति मुखद्वयं स एक इति चेत् । द्वयमेतदिति कः प्रतिपत्तिमान् । स एवेति चेत् । पुनराभिमुख्यद्वयेन प्रयोजनमित्यनवस्था ।  ततः स्वसम्वेदनरूपं त्रयं । ततस्तद्वेदनेपर आत्मोपगन्तव्यः । पुनरपर इति महत्यनर्थपरम्परा । ततो वेदनादेकमेव सम्वेदनमतो "ज्ञानस्याभेदिनो भेदप्रतिभास उपप्लव" इति  ज्ञानमति स्वरूपेणाप्रतिपन्नमसदेवेति शून्यतैवावशिष्यते । यतः ।

[2.1.2.5.1.3,15]

तत्रैकस्याप्यभावेन द्वयमप्यवहीयते ।तस्मात् तदेव तस्यापि तत्त्वं या द्वयशून्यता ।। २१४ ।।

[2.1.2.5.1.3,16]

स्यादेतद् (।) एकस्य परित्यागे ज्ञानमात्रम्भविष्यति । प्रतिभासमानपरित्यागे द्वयमपि तथा न वा किञ्चिदित्येकान्त एषः । अस्तु द्वयमपीति चेत् । न(।) उक्तोत्तरत्वात् । न स्वसम्वेदनम्परसम्वेदनमिति प्रतिपादनात् । तस्माच्छून्यतैव ज्यायसीति युक्तं ।

[2.1.2.5.1.3,17]

इदानीं माध्यमिक-योगाचारबाह्यार्थवादिनयेन च शून्यतार्थम्प्रतिपादयति ।  रूपम्वेदना संज्ञा संस्कार (ो) विज्ञानमित्यादिभावानाम्व्यवस्था सा ।

[2.1.2.5.1.3,18]

तद्भेदाश्रयणी चेयम्भावानाम्भेदसंस्थितिः ।तदुपल्लवभावे च तेषाम्भेदोप्युपप्लवः ।। २१५ ।।

[2.1.2.5.1.3,19]

विजानातीति विज्ञानमिति ।

[2.1.2.5.1.3,20]

न ग्राह्यग्राहकाकारवाह्यमस्ति च लक्षणम् (।)अतो लक्षणशून्यत्वान्नि(:) स्वभावाः प्रकाशिताः ।। २१६ ।।

[2.1.2.5.1.3,21]

व्यापारोपाधिकं सर्व्वं स्कन्धादीनाम्विशेषतः ।लक्षणं स च तत्त्वन्न तेनाप्येते विलक्षणाः ।। २१७ ।।

[2.1.2.5.1.3,22]

—इत्यन्तरश्लोकाः ।

[2.1.2.5.1.3,23]

ननु बाह्यपदार्थरूपादिदेशना भगवतस्तदन्या च कथमिति वक्तव्यमित्याह ।

[2.1.2.5.1.3,24]

यथा स्वम्प्रत्ययापेक्षादविद्योपप्लुतात्मनां ।विज्ञप्तिर्वितथाकारा जायते तिमितादिवत् ।। २१८ ।।

[2.1.2.5.1.3,25]

असम्विदिततत्त्वा च सा सर्वापरदर्शनैः ।असम्भवाद् विना तेषाङ् ग्राह्यग्राहकविप्लवैः ।। २१९ ।।

[2.1.2.5.1.3,26]

तदुपेक्षिततत्त्वार्थैः कृत्वा गजनिमीलनं ।केवलं लोकबुद्ध्यैव बाह्यचिन्ता प्रतन्यते ।। २२० ।।

[2.1.2.5.1.3,27]

ननु यदि परमार्थतः सकलमेव शून्यम् (।) भगवाँश्च तत्त्वदर्शी (।) तत्कथम्बाह्यपदार्थदेशना भगवतः । न हि तत्त्वदर्श्यतत्त्वन्देशयति । देशने वा कथन्तत्त्वदर्शीति गम्यते ।  अत्रोच्यते । न बाह्यार्थविधानार्थम्भगवतो बाह्यदेशना (।) अपि त्वनुवादार्थम् (।) आत्मनिषेधस्य तदनुवादेन विवक्षितत्वात् । अनुवादोपि कथं शून्यतादर्शिनस्तदप्रतिभासनात् ।  न (।) लोकबुद्ध्यैवानुवादसम्भवात् । लोकस्य च तथा बुद्धिरनाद्यविद्याभ्यासात् ।

[2.1.2.5.1.3,28]

ननु यदि लोकबुद्धिर्भगवतः कथन्तत्त्वदर्शिता । न (।) पूर्ववेधेन देशनासम्भवात् ।  चक्रभ्रमणवत् । तस्मादनेकाकारदेशनावताराय लोकस्य विरुध्यते ।

[2.1.2.5.1.3,29]

एवन्तावद् बुद्धेः शून्यतामभ्युपगम्यानैकान्तिपरिहारः कृतः । इदानीञ्चित्रत्वमभ्युपगम्य परिहरति । चित्राभासापि बुद्धिरेकैव बाह्यचित्रविलक्षणत्वात् । शक्यविवेचनञ्चित्रमनेकमशक्यविवेचनाश्च बुद्धेर्नीलादयः । यतः ।

[2.1.2.5.1.3,30]

नीलादिश्चित्रविज्ञाने ज्ञानोपाधिरनन्यभाक् ।अशक्यदर्शनः, तं हि पतत्यर्थे विवेचयन् ।। २२१ ।।

[2.1.2.5.1.3,31]

चित्रविज्ञानात्मभूतो यो नीलादिः केवलोऽशक्यदर्शनस्ततो विवेचयितुमशक्यत्वादेकतैव  बुद्धेश्चित्रायामपि । यदि तर्हि चित्रमप्येकं शब्दादिप्रतिभास्यप्येकः स्यात् । भवतु यदि  विवेचयितुन्न शक्यः । अथ कर्ण्णौ पिधायापि रूपादिकमुपलभ्यते । ततः केवलग्रहणादनेकता । तदप्यसत् । न ज्ञानस्य विवेचनं । तदा पूर्व्वप्रतिभासस्याभावात् । अप्रतिभासनात् । अप्रतिभासमानो (?) शब्द आस्ते ततो भेद इति चेत् । नासौ तदा ज्ञानपरोक्षत्वाद्(।)  एवं हि विवेचयन्नर्थ एव पतेदसम्विदितत्वादर्थस्य ।

[2.1.2.5.1.3,32]

अथ पूर्व्वकविज्ञानाकारात् सहप्रतिभासमानादिदानींङ्केवलः प्रतिभासमानोन्य इति  विवेचनं । तदप्यसत् । न हि पूर्वतायां ज्ञानम्प्रत्यक्षम्प्रवर्त्ततेऽपि तु ।

[2.1.2.5.1.3,33]

यद् यथा भासते ज्ञानन्तत् तथैवानुभूयते ।

[2.1.2.5.1.3,34]

इति नाम स्यात् । न त्वनुभतभासीदिति भवति । न हि स्वसम्वेदनप्रत्यक्षम्परोक्षे  प्रवर्त्तते । परोक्षस्यास्वसम्वेदनात् ।

[2.1.2.5.1.3,35]

अथ स्मत्वा ज्ञायते । न युक्तमेतत् । स्मृतेरप्रमाणत्वात् । अथानुभवादुत्पत्तिमती  स्मृतिः प्रमाणमेव नानुभवात् स्मृतिरुदयवतीति किञ्चिदत्र प्रमाणमनुभवकाले स्मृतिरभावात् ।  न चास्य स्मृतिरहमनुभवादुत्पन्नेति जानाति । अनुभवस्य तयाऽदर्शनात् । अनुभावानुभवे  वा न स्मृतिर्भवेत् । अनुभव एव तदा स्यात् । तस्मादशक्यविवेचनञ्चित्रमेकमिति न दोषः ।  बाह्यस्यापि तर्ह्यशक्यविवेचनत्वादेकतेति चेत् । न(।) तदैव परेणैकस्य दर्शनात् ।

[2.1.2.5.1.3,36]

अथ परेण यद् दृश्यते तदन्यदेव सुतरां तर्हि विवेकः । स्वदृष्टमेवैकमिति चेत् । न(।)  स्वसम्वेदनप्रतिभासाज्ज्ञानमेव तत् ।

[2.1.2.5.1.3,37]

इति नामैकभावः स्याच्चित्राकारस्य चेतसः ।। २२२ ।।

[2.1.2.5.1.3,38]

न हि ज्ञानत्वम्प्रत्याख्याय विवेचनमस्ति । तस्माद् ग्राह्यग्राहकनीलाद्याकारा चित्रा  बुद्धिरेकैवेति चित्राद्वैतमेव । न वा तच्चित्रमचित्राद् भेदेन व्यवस्थापनासम्भवात् । तस्मात्  सम्वेदनमेव केवलमद्वैतमपरस्याभावादिति स्थितं । एवन्तर्हि भावाभावाभ्याम्विवेकसम्भवात् कथमद्वैतं । तथा हि ।

[2.1.2.5.1.3,39]

न भेदोस्ति ततोऽभावाद् भिन्नोऽभेदो व्यवस्थितः । अभावाप्रतिपत्तौ तु भेद्यस्याद्वैतता कुतः ।। ३८० ।।

[2.1.2.5.1.3,40]

यदि भेदो नास्ति भेदादन्योऽभेव एवास्तीति प्रतीयते । तथा सत्यभावाम्प्रतिपद्यमानो  भावञ्च भावाभावयोर्द्वैतमेव प्रतिपद्यते तत्कथमद्वैतं । तथा हि ।

[2.1.2.5.1.3,41]

स्तम्भोत्र कुम्भे नास्तिति प्रतिषेधन्न नास्तितां ।

[2.1.2.5.1.3,42]

विनाभेदस्य सम्वित्तिरायाता नान्तरीयिका ।। ३८१ ।।

[2.1.2.5.1.3,43]

प्रतिषेधो हि भेदेनान्तरीयक एव सकलस्तत्र प्रतिषेधम्प्रत्येति । प्रतिषेधाप्रतिपत्तौ तु  यथाभूताभ्यनुज्ञानान्न किञ्चित् प्रतिपादितं स्यात् । परञ्च प्रतिपादयता परोभ्युपगन्तव्य इति  कथमद्वैतं । न ह्यात्मानमेव कश्चित् प्रतिपादयति ।

[2.1.2.5.1.3,44]

अथ परन्न कश्चित् प्रतिपादयेत् तथा सत्यात्मन एव व्यामोहः कथमद्वैतप्रतिपादनं ।  व्यामोहे वा निवर्त्तमाने पररूपस्योत्पत्तेरद्वैताभावः । कथञ्च पूर्वापरप्रतिप्रत्तिरिति सर्व्वमसमञ्जसं । अत्रोच्यते ।

[2.1.2.5.1.3,45]

भेदो नाम न दृश्योयं येनैवम्प्रतिपादितं । भावाभावादिकल्पोयन्तम्प्रति स्यान्न सङ्गतः ।। ३८२ ।।

[2.1.2.5.1.3,46]

न तावत् पूर्वापरयोरयम्भेदः प्रतिभासवान् । प्रत्यक्षस्य पूर्वापरयोरवृत्तेः । यदि  पूर्व्वम्प्रत्यक्षे तदैव प्रतिभासेत । वर्त्तमानतैव तस्य स्यात् । द्वितीयवदेतदेव तस्य वर्त्तमानत्वं  यत्प्रत्यक्षे साक्षात्करणरूपे प्रतिभासः ।

[2.1.2.5.1.3,47]

अथ योगिनां साक्षात्करणेनप्रतिभासमानमपि कथमतीतादिकं । अथ नैत्युच्यते ।  कथमतीतादि वेदनं । तदसत् ।

[2.1.2.5.1.3,48]

इह जन्मनि केषाञ्चिन्न तावदुपलभ्यते । तामवस्थाङ्गतानान्तु न विद्मः किम्भविष्यति ।। ३८३ ।।

[2.1.2.5.1.3,49]

यत्र हि दृश्यमानाभिमतस्यापि प्रतिषेधस्तत्रानागते क इवादरः । इहापि सत्त्यस्वप्नदर्शिनोतीतादिकम्विदन्त्येव । नोत्थितानामनुपलम्भावस्थायान्तथा व्यवहारात् । तस्मान्नातीतम्प्रत्यक्षेण गृह्यते नागतं । ततः कथन्ततो भेदप्रतिपत्तिः । स्मरणमेवातीते तदप्यप्रमाणं ।

[2.1.2.5.1.3,50]

अथानुमानेन दृढतादिप्रतिपत्तेः कारणस्य ततो भेदं प्रत्येष्यति । तदप्यसत् । यतः ।

[2.1.2.5.1.3,51]

अनुमानं हि व्यथन तेन सम्बन्धवित्तितः । कारणस्य दृढत्वस्य न चाध्यक्षेण वेदनं ।। ३८४ ।।

[2.1.2.5.1.3,52]

यदि भाव्यर्थेन दृढतायाः कारणस्य च सम्बन्धग्रहणन्तदानुमानं युक्तं । प्रतिबद्धात्  परोक्षार्थप्रतीतिरनुमानमित्यनुमानवादिनः । अथ प्रतिबन्धग्रहणमन्तरेणैवानुमानन्दृष्टत्वादिति  चेत् । अतिप्रसङ्ग एव तर्हि प्रसक्तः । अदृष्टत्वादेव न भविष्यति । न हि दृष्टमितरच्च  शक्यमेकीकर्त्तु । यदि दृष्टत्वात् परिहारम्वदेत्(।) दृष्टत्वमनुमानेन प्रत्यक्षेण वेति चिन्त्यं ।  यद्यनुमानेन(।) तदेवानुमानञ्चिन्त्यते कथन्तेन । अथ प्रत्यक्षेण(।) तदेतदसत् । नहि  प्रत्यक्षेणानुमानं शक्यन्द्रष्टुं । तस्य परोक्षविषयत्वात् । परोक्षे च प्रत्यक्षस्यावृत्तेः कथम्परोक्षविषयतयानुमानस्य स्वीकारः । न हि परोक्षमविषयीकुर्व्वता तद्विशेषणमनुमानं शक्यम्प्रतिपत्तुं ।

[2.1.2.5.1.3,53]

अथ तद्विषयतया न गृह्यते(।)तथा सति तदनुमानन्न दृष्टमेव । कथन्दृष्टत्वादिति  हेतुः । स्वरूपसम्वेदनमात्रमेवानुमानं स्वसम्वेदनप्रत्यक्षेण तथा दृष्टत्वात् । अथैवमेव व्यवहारस्तथा सति । व्यवहारमात्रकमेवास्तु किम्भेदाभिनिवेशेन । भेदाभिनिवेशोपि दृश्यत  इति चेत् । किन्दृष्टमपनेतुमशक्यमेव (।) एवमेतदिति च न सङ्गतं । सर्वस्य व्यामोहस्यापनेतुं दृष्टत्वेना शक्यत्वाद् व्यर्थक एव भवतामुपदेशदानोद्यमः । भवतामपि व्यर्थक  एवेति चेत् । न (।) अदृष्टे दृष्टाभिमानसम्भवात् तथाभूतत्वकथनार्हत्वात् । तथा सति  भेदाभिनिवेशमन्तरेणैव भवताम्भेदाभिनिवेशाभिमान इति तद्योग एव युक्तः । तथा हि ।

[2.1.2.5.1.3,54]

वर्त्तमानः प्रतीभासो निर्विभागो न भेदभाक्र् । पूर्वापरप्रत्यययोः प्रत्येकञ्च न भिद्ग्रहः ।। ३८५ ।।

[2.1.2.5.1.3,55]

समुदायात् तथा स्याच्चेद् गुडनागरकार्यवत् । कार्यन्तत्र द्वयोरेकमिति सम्भूयकारिता ।। ३८६ ।।

[2.1.2.5.1.3,56]

न कार्यमिह किञ्चित्तु स्यात् पूर्वापरचेतसोः । ततः परा तु विज्ञप्तिः स्मृतिस्सानुभवान्तरा ।। ३८७ ।।

[2.1.2.5.1.3,57]

भेदे चानुभवो नास्ति स्मृतिर्नानुभवाद्विना । तया समानकालस्य वेदने प्राप्तमद्वयम् ।। ३८८ ।।

[2.1.2.5.1.3,58]

इच्छुविकारनागराभ्यां हि तन्निवर्त्त्यरोगनिवर्त्तनं स्वास्थ्यम्वा कार्यङ् क्रियते । तेन  समुदायव्यपदेशः । इह तु पूर्वापरप्रत्यययोः स्वार्थमात्रप्रतीतिरूपयोर्न कार्यमपरं । प्रतीतिस्तयोरात्मभूते च(।) तस्याश्च भेदे किमपरमभिन्नं यदपेक्षया समुदायता भवेत् । स्मृतिस्तयोः कार्यमेकं पूर्व्वापरग्रहणरूपा(।) न स्मृतिरनुभवाद् भवन्ती तथाभूतरूपानुकारिणी न  चानुभावो द्वयग्राही ततो न स्मृतिरपि । कथन्तर्हि रूपस्पर्शविज्ञानार्थयोर्मानस एष स्मार्तविकल्पः । भेदग्रहणमभिप्रेत्य तदुक्तं । न चात्र तथा प्रक्रम् । न च स्मृतिरर्थग्रहणे  प्रवर्त्तते येन स्वतन्त्रा प्रवर्त्तेत । स्मृत्या चेद् द्वयङ् गृह्यते । समानकालमेकमेव तदविवेकादिति  प्रतिपादितं । किञ्च ।

[2.1.2.5.1.3,59]

स्मृतिरेव विवेकस्य ग्राहिकेति मतम्भवेत् । नैवानुभव इत्येतत् साम्वृतम्भेदवेदनं ।। ३८९ ।।

[2.1.2.5.1.3,60]

तथा हि ।

[2.1.2.5.1.3,61]

रक्तारक्तावभासे हि चित्रमेकङ् गतम्भवेत् । पृथगभूतम्मया दृष्टन्द्रक्ष्यते च तथा पुनः ।। ३९० ।।

[2.1.2.5.1.3,62]

एवं हि भेदावसतिरन्यथा न प्रवर्त्तते । तस्मान्न भेदग्रहणङ् क्वचित् सिध्यति तत्त्वतः ।। ३९१ ।।

[2.1.2.5.1.3,63]

न चावभासमात्रेण चित्राचित्रविवेकिता । तस्मात् पूर्वानुसारेण सर्व्वमेतद् विवेच्यते ।। ३९२ ।।

[2.1.2.5.1.3,64]

स्मृत्यभ्यासादितपाटवा तर्हि प्रत्यक्षाद् भेदोपग्रह इति चेत् ।

[2.1.2.5.1.3,65]

प्रत्क्षेण न यत् सिद्धन्तदभ्यासात् कथम्भवेत् । अभ्यासादपि तस्येष्टं युगपत् प्रतिभासनं ।। ३९३ ।।

[2.1.2.5.1.3,66]

तत्रापि तद्विवेकस्य स्मृत्यैव कृतिरिष्यते । एवञ्चानुभावारूढो न भेदः सिध्यति क्वचित् ।। ३९४ ।।

[2.1.2.5.1.3,67]

स्मृतौ स्मृत्यनुभवयोः केवलोनुभवो यदि । अनेकरूपता सापि न विविक्ता परस्परं ।। ३९५ ।।

[2.1.2.5.1.3,68]

विवेककरणाशक्तेः स्वयमन्येन भावतः । विच्छिद्य शक्यते नेतुन्न द्रष्टुन्नान्यथा च यत् ३९६ ।।

[2.1.2.5.1.3,69]

भिन्नेनापि हि किन्तेत हेमोपादेयता कृतेः ।

[2.1.2.5.1.3,70]

ननु स्मृतिरपि यदि प्रत्यक्षप्रत्ययसमानकालजन्मा तेन सहैकतां स्वीकुर्यात् । सविकल्पक एव प्रत्यक्षात्मा प्रसक्तः । ततश्च विकल्पकम्प्रत्यक्षमिति प्रस्तुतस्य हानिः । सोपं शुष्के  पतिष्यामीति कर्दमे पातः । न सदेतत् ।

[2.1.2.5.1.3,71]

भेदवादिनमारभ्य स्मृतेरन्यत्त्वमुच्यते । हेतुस्वभावभेदेन सकलस्य विभिन्नता ।। ३९७ ।।

[2.1.2.5.1.3,72]

भेदवादिनो हि सकल एव भेदो हेतुभेदेन स्वभावभेदात् । तत्र स्मृतेर्वासनामात्रकादुदयो  न तथेन्द्रियविज्ञानस्य स्मृतिः परोक्षविषया नेन्द्रियजसम्वेदनमतः स्तम्भादिवदेव भेदोऽनयोरिति  बा ह्या र्थ वा दी स्वाभ्युपगमेन प्रबोध्यते । अभेदवादिनस्तु कुतोयम्विभागः ।

[2.1.2.5.1.3,73]

न हि कारणवद् वित्तिः प्रत्यक्षेण तदग्रहात् । अनुमानन्तु नाध्यक्षमन्तरेण प्रवर्तते ।। ३९८ ।।

[2.1.2.5.1.3,74]

न खलु प्रत्यक्षतः पूर्वापरस्तुद्वयग्रहणं । कार्याभिमतग्रहणकाले स्मरणमेव कारणाभिमते ।  यदा स गृह्यते तदा स्वरूपेणैव ग्रहणन्न कारणत्वेन । कार्यस्याग्रहणात् । कार्यग्रहणकाले च  तदतीतं स्मरणगोचर एव । न च स्मरणमननुभूते न च कारणत्वस्यानुभवः कथं स्मरणं(।)  अथ कार्यकालेपि तदनुभूयत इति मतिः । तथा सति पूर्वरूपतानुभवाभावात् समानकालतयाऽशक्यविवेचनत्वादभेद एव कुतः कार्यकारणभावः । अथ स्मरणेन पूर्वमपि केवलमेतदनुभतमिति  व्यवस्थाप्यते । ततो विवेचनाद् भेद एव ।

[2.1.2.5.1.3,75]

अथ किन्तत् स्मरणम्(।) अनुमानमथ स्मृतिमात्रं । यदि तावदनुमानङ्कथम्प्रत्यक्षमन्तरेण । न हि प्रत्यक्षेण प्राक्‌पूर्व्वतापरिग्रहो वर्त्तमानग्राहि सकलमेवाध्यक्षं ।

[2.1.2.5.1.3,76]

अथ यत्प्रत्यक्षेण नियतावधिगृहीतम्प्ररेणामिश्रितन्तदेव परग्रहणापेक्षया पूर्व्वकमिति  व्यवहारः । तदप्यसत ।

[2.1.2.5.1.3,77]

न परापेक्षया पूर्व्वप्रत्यक्षस्य प्रवर्त्तनं ।ततस्तेन न पूर्वत्वङ् गृह्यते स्वात्मनि रिथतेः ।। ३९९ ।।

[2.1.2.5.1.3,78]

पूर्व्वंकं हि प्रत्यक्षं स्वकालं परिगृह्णत् कथम्परापेक्षमात्मानञ्जानीयात् । तथा परमपि  प्रत्यक्षं । तत एषा पूर्व्वापरप्रत्यक्षा न पूर्व्वपरप्रत्यक्षग्राह्या ततः स्मरणमपि कथन्तत्र प्रवर्त्तते ।

[2.1.2.5.1.3,79]

तस्मान्नाध्यक्षतो नापि स्मृत्याऽपेक्षा प्रतीयते । ततो सम्विदिते कस्मादनुमानम्प्रवर्त्तते ।। ४०० ।।

[2.1.2.5.1.3,80]

अथ स्मरणमात्रन्तदप्रमाणङ्कथन्तः । प्रतीयताम्पूर्वपरव्यपेक्षा येन कार्यवित् ।। ४०१ ।।

[2.1.2.5.1.3,81]

अथ सामग्रीबलात् स एवायमिति प्रत्यय एकताग्राही ततो विवेचनं । स एवायमित्यपि  स्मरणानुभवरूपम्प्रत्ययद्वयमेव । ततः केनैकता गृह्यते । दृश्यते ग्रहणमिति चेत् । न ग्रहणान्दृश्यते । अपि तु स्मरणग्रहणे । कथन्तर्हि स्मर्यमाणदृश्यमानयोः शकटशाकटवन्न प्रतीतिः ।  एवमेव प्रतीतिर्यदि निरूप्यते, नहि स्मरणप्रत्यक्षाकारयोरेकताप्रतीतिः । तथात्वे तावेव न  स्यातां । तथा च न पूर्वापरयोरेकताप्रतीतिः । न हि स्मरणाकारतयाऽप्रतीयमानम्पूर्व्वमिति  शक्यं । साक्षात्करणे वर्त्तमानतैव न पूर्व्वतेति न्यायः । अथ व्यवहारदर्शनादेकता । तदेतदन्धकारनर्त्तनं ।

[2.1.2.5.1.3,82]

प्रतीतिस्साधिकार्थानाम्प्रभेदभ्येतरस्य वा । प्रतीतेरप्रसिद्धस्य व्यवहारात् कथङ् गतिः ।। ४०२ ।।

[2.1.2.5.1.3,83]

व्यवहारो हि नाम किम्प्रमाणमथाप्रमाणं । प्रमाणञ्चेत् । प्रत्यक्षानुमानयोरन्तर्भावादसाधकत्वमिति प्रतिपादितं । अथा प्रमाणङ्कथम्भेदसिद्धिरत इति विचार्यतां ।  कथन्तर्हि भेदाभावे व्यवहारः । ननु भेदेपि समानमेतत् न समानं ज्ञानाद् भिन्नस्य प्राप्यस्य  भावात् तदर्थी प्रवर्त्तते । भेदे तु पुनरसङग्तमेव । अत्रोच्यते ।

[2.1.2.5.1.3,84]

भेदेपि यद्यसौ ज्ञातः किमर्थं स प्रवर्त्तते । अथाज्ञातः कथं बन्ध्यातनयेन प्रवर्तते ।। ४०३ ।।

[2.1.2.5.1.3,85]

तस्याभावदस्य भावादेतावदेव कुतो मतं । स्पर्शादेः पूर्व्वदृष्टत्वात् पूर्व्वमेव प्रवर्त्ततां ।। ४०४ ।।

[2.1.2.5.1.3,86]

इदानीन्तत्कथम्वृत्तिरसम्वेदनसम्भवे । अनुमानेन वित्तिश्चेत् कस्मै तर्हि प्रवर्त्तते ।। ४०५ ।।

[2.1.2.5.1.3,87]

तत्सामान्यस्य वित्तिश्चेद् विशेषे वर्त्तते कथं । अभिन्नं यदि सामान्यम्प्रवृत्तिर्निष्फला भवेत् ।। ४०६ ।।

[2.1.2.5.1.3,88]

भिन्नाभिन्ने यथा भिन्नङ् कथन्तत्र प्रवृत्तिमान् । यथा न भिन्नन्तत्प्राप्तेः कस्मै तत्र प्रवर्त्तनं ।। ४०७ ।।

[2.1.2.5.1.3,89]

प्रवर्त्तनन्दृश्यते चेत् किम्प्रत्यक्षमथान्यथा । न हि प्रत्यक्षतो वृत्तिर्दृश्यते स्वार्थवेदनात् ।। ४०८ ।।

[2.1.2.5.1.3,90]

पूर्व्वापरस्वरूपा हि वृत्तिस्तत्राक्षविन्न हि । नानुमानमनध्यक्षन्ततोपि नहि वृत्तिवित् ।। ४०९ ।।

[2.1.2.5.1.3,91]

अद्वैतेपि कथम्वृत्तिरिति चोद्यनिराकृतं । यथा बलिस्तथा यक्ष इति किङ्केन सङ्गतम् ।। ४१० ।।

[2.1.2.5.1.3,92]

अनेनैतदपि निराकृतं । "अद्वैते कथम्परप्रबोधनाय प्रवर्त्तत" इति । स्वपरयोस्यार्थस्यासिद्धेः । अयम्परोहन्न पर इति स्वसम्वेदमेवैतद् उदयमासादयति । नात्र परमार्थतो  विभागः । अहम्प्रश्नयिता परः कथयति द्वयोरपि स्वाकारोपरक्तप्रत्ययसम्वेदनमेवैतन्न तु  विभागः स्वप्नप्रत्ययवत् । उन्मत्तप्रत्ययप्रलापवच्च । उन्मत्ततर्हि वादी कथन्ततोऽद्वैतप्रतीतिरपि ।

[2.1.2.5.1.3,93]

ननु सर्वप्रत्ययप्रलाप एवायम्प्रवर्त्तते नात्र प्रतीतेरुदयः । किन्तर्हि प्रतिवादिनान्येन  वा कर्त्तव्यं । किङ् क्रियमाणङ्किञ्चिद् दृश्यते । यथा च न दृश्यते तथा प्रतिपादितमेव ।  कथन्तर्हि हेतुमन्तरेण भावः ।

[2.1.2.5.1.3,94]

कस्यात्र भावो भवता कारणादुपलभ्यते । कार्यकारणभावस्य प्रतीतिर्नेंति साधितं ।। ४११ ।।

[2.1.2.5.1.3,95]

आकस्मिकी तर्हि सत्ता नेयङ्कदाचित् कस्यचिद् विरमेत । तथा ।

[2.1.2.5.1.3,96]

"नित्यं सत्त्वमसत्त्वम्वा हेतोरन्यानपेक्षणादिति" (प्र. वा. ३।३४)

[2.1.2.5.1.3,97]

अयमप्यदोषः । यतः ।

[2.1.2.5.1.3,98]

किं सत्ता विरमन्त्येषा त्वया क्वाप्युपलक्षिता । कादाचित्कतयाथापि तत्पतज्जाड्यजल्पितं ।। ४१२ ।।

[2.1.2.5.1.3,99]

भेदवादिनम्प्रति स मार्गः प्रदर्शितः । परमार्थतस्त्वविभागोपि बुद्ध्या नेत्येतदेव भविष्यति । तस्मादेकैव चित्रावभासिनी बुद्धिरिति स्थितं ।

[2.1.2.5.1.3,100]

अथ बुद्धिवदेव घटादिरूपमपि चित्रमेकमेव को विरोध इति चेत् ।

[2.1.2.5.1.3,101]

पदादिरूपस्यैकत्वे तथा स्यादविवेकिता !

[2.1.2.5.1.3,102]

यदि पटादिरूपमविवेकि भवति तथा सति बुद्धिरूपमेव तत् । बुद्धिसमानधर्मत्वात् ।  यथा हि बुद्धिर्न परेण दृश्यते । नोत्तरकालन्नापिधाय खण्डशस्तथा बाह्येपि यद्यर्थस्तथा सति  बुद्धिरेव सा । माममात्रमेव बाह्यमिति अथ पिधाने सति तथा भतोन्य एवोत्पद्यते ।  यस्तदर्द्धतादिना दृश्यते । ततश्च ।

[2.1.2.5.1.3,103]

यो यथा विद्यते भावस्स तथैवोपलभ्यते(।) इति किन्नैकभावः स्याच्चित्राकारेप्यचेतसि ।। ४१३ ।।

[2.1.2.5.1.3,104]

अत्र समाधिः ।

[2.1.2.5.1.3,105]

यथा यथा दृश्यते तत्तथैवोत्पद्यते यदि । परोक्षपरदृश्यत्वभावेनोत्पद्यतान्न सः ।। ४१४ ।।

[2.1.2.5.1.3,106]

कारणान्तरजन्यत्वन्तथा नास्तीति गम्यतां । विज्ञानकारणेभ्यस्तु जातो विज्ञानमेव हि ।। ४१५ ।।

[2.1.2.5.1.3,107]

न खलु परोक्षतया वस्तु दृश्यते । नाप्यन्यदृश्यतया । न च कारणान्तरश्चक्षुरादिकारणत एव तु ग्राहकवदस्य निर्वृत्तिरिति कथन्न विज्ञानता ।

[2.1.2.5.1.3,108]

अथ यावदुपलभ्यते सर्व्वोसावर्थ एव । सुखादयोपि न सम्वेदनस्वभावाः ।

[2.1.2.5.1.3,109]

वस्त्वेव तदान्तरमिति परः । एतदप्यसत् । यतः ।

[2.1.2.5.1.3,110]

उपलभ्यस्य वस्तुत्वं यदि सर्वस्य कल्प्यते । ज्ञानस्यानुपलभ्यस्य सत्ता स्यादप्रमाणिका ।। ४१६ ।।

[2.1.2.5.1.3,111]

येनोपलभ्यते ग्राह्यन्तच्चेञ्ज्ञानन्तदप्यसत् । स्वयमेवोपलभ्यस्य वेदनं स्यात् तथा सति ।। ४१७ ।।

[2.1.2.5.1.3,112]

यदि ग्राहकस्यानुपलब्धिस्तदस्तीति कुतः । उपलभ्यतोपलम्भादुपलम्भकोऽनुमीयते ।। ४१८ ।।

[2.1.2.5.1.3,113]

उपलब्धिर्वा । अन्यथा केनेदमुपलब्धमिति पर्यनुयोगेवतरति यदि नार्थापत्तिः  परिहार एव न स्यात् । तस्मादर्थापत्त्या विज्ञानस्य सत्ताप्रतीतिस्तदसत् । उपलभ्यताया  विचार्यत्वात् । परेण स्वयमेव चेति ।

[2.1.2.5.1.3,114]

परोपलभ्यताहेतुर्यदि केनोपलभ्यते । साप्यन्येनेति चेदेवमनवस्था प्रसज्यते ।। ४१९ ।।

[2.1.2.5.1.3,115]

स्वयमेवोपलभ्यत्वे ग्राह्यस्यापि प्रसङ्‌गि तत् । स्वबोधरूपं सकलमात्मवद् वस्तु गृह्यतां ।। ४२० ।।

[2.1.2.5.1.3,116]

अथात्मा स्वबोधकरूपतयोपलभ्यते रूपादिकन्तु परापेक्षतया । मयोपलब्धमेतदन्येनोपलब्धमिति व्यपदेशनिश्चयात् ।

[2.1.2.5.1.3,117]

परापेक्षा यदि ज्ञाता कथन्न परवेदनं । परम्विना परापेक्षा परापेक्षा कथन्न सा ।। ४२१ ।।

[2.1.2.5.1.3,118]

सन्दिग्धेपि परापेक्षा सन्दिग्धैश्चैव निश्चिता । अनिश्चितस्य हेतुत्वन्निश्चयाय न विद्यते ।। ४२२ ।।

[2.1.2.5.1.3,119]

अथात्मापेक्षा वेद्यत्वं सिद्धमात्मस्ववेदनात् ।

[2.1.2.5.1.3,120]

स्ववेदनं समस्तं स्यादात्मवन्नान्यवेदनं । बुद्धिरन्या तथा नास्ति तावन्मात्रात् समाप्तितः ।। ४२३ ।।

[2.1.2.5.1.3,121]

अथापि स्याद्(।) यथाहमात्मा कर्त्तेति ज्ञातेति च सामानिधिकरण्यन्तथाहङ् कुङ्‌यङ्घटः  पटः स शकटमिति स्यात् । तथा यथा मम सम्वेदनन्तथा मम रूपं स्पर्शो गन्ध इत्यपि  स्यात् । तदपि यत्किञ्चित् ।

[2.1.2.5.1.3,122]

सामानाधिकरण्यस्य प्रसादादेकता यदि । अहङ्गौरादिरित्येवं समानाधारता न किम् ।। ४२४ ।।

[2.1.2.5.1.3,123]

यत्र सामानाधिकरण्यं ।

[2.1.2.5.1.3,124]

यदि तत्रैकतावश्यन्तदभावादनेकता । तदा भवेदनेकत्वे न साध्यन्न विपर्ययः ।। ४२५ ।।

[2.1.2.5.1.3,125]

तथा राहोः शिर इत्यस(ा) मानाधिकरण्येपि न भेदः ।

[2.1.2.5.1.3,126]

बाध्यते भेददृष्ट्‌या चेच्छिरो राहोरिदं यदि ।

[2.1.2.5.1.3,127]

स्वसम्वित्तिरिहाप्यस्ति भेदाध्यारोपबाधनी ।। ४२६ ।।

[2.1.2.5.1.3,128]

यथा । खलु राहोः शिर इति भेदाध्यारोपस्त द्विपर्ययोपलम्भेन बाध्यते । तथा  मम सम्वेदनम्मम रूपस्य दर्शनमिति स्वसम्वेदनमात्रेण बाध्यतां । न हि नीलशरीरमुखादिवेदनम्भेदवत् स्वरूपसम्वेदनस्य प्रतिपादनात् ।

[2.1.2.5.1.3,129]

जातं सम्विदितम्वस्तु सामानाधिकरण्यदृक । किन्नास्ति येन सम्वेद्य सम्विदोभदकल्पना ।। ४२७ ।।

[2.1.2.5.1.3,130]

कथन्तर्हि पारमार्थिकभेदादर्शने भेदाध्यारोपोपि । न खलु निबन्धनमन्तरेण  किञ्चिदृदयवत् ।

[2.1.2.5.1.3,131]

अन्वयव्यतिरेकाभ्याम्भेदस्यास्य प्रकल्पना । अनादिवासनाङ्गादन्वयव्यतिरेकवित् ।। ४२८ ।।

[2.1.2.5.1.3,132]

मामन्तरेणापि रूपादिकम्परेण निरूप्यते ।

[2.1.2.5.1.3,133]

अनिरुपितमेवास्तु । अन्यत्र वा भवति । ततो देशकालस्वरूपप्रतिबन्धाद् भेदप्रकल्पनावतारः । न चान्वयव्यतिरेकयोः परमार्थतः सम्वेदनमिति प्रतिपादितं । यतः ।

[2.1.2.5.1.3,134]

प्रत्यक्षेणान्वयस्यैव स्वरूपस्य च वेदनं । भावाभावविभागस्यावेदने वेदनाभिमा ।। ४२९ ।।

[2.1.2.5.1.3,135]

अवेदनेपि वेदनाभिमानः कस्यचिद्(।) यथा कृतमेतन्मया दृष्टमेतन्मयेति । तत्रातीतत्वादवेदनस्य
		  विस्मरणे भवत्यभिमान इति चेत् । किमिदम्विस्मरणन्नाम । विपरीताध्यारोप इति चेत् । इहापि समानं । संस्कारक्षय इति चेत् । न(।) संस्कारस्याभावात् ।  न हि संस्कारस्य प्रागभावमन्तरेण क्षयः । न हि भूतं क्षयमुपनेतुं शक्यमिति प्रतिपादितं ।  यदि च संस्काराभावः कारणम्विपरीताध्यारोपस्य(।) भेदाध्यारोपोऽन्वयव्यतिरेकाध्यारोपोपि  तथास्त्विति कोत्र विरोधः । न च परमार्थतोऽन्वयव्यतिरेकप्रतिपत्तिरन्यत्राभिमानात् ।  अभिमानमात्रमेव सकलमिति । तस्माद् विवेकतो ग्रहणेपि पूर्वापरयोरेकताभ्युपगन्तव्याऽन्यथा  ज्ञानमात्रकं । न च साभ्युपगन्तुं शक्या । यतः ।

[2.1.2.5.1.3,136]

विवेकीनि निरस्यान्यदा विवेकि च नेक्ष्यते ।। २२३ ।।

[2.1.2.5.1.3,137]

न ह्यदृश्यमानमस्तीति शक्यमभ्युपगन्तुं । न च तस्मिन्नसत्यवयवाविवेकिनो निर्विवेकस्यावयविन इति शक्यप्रतिपादनं । तस्माद् बाह्यमर्थमभ्युपगच्छता सकृदेव ग्रहणमभ्युपगन्तव्यं ।

[2.1.2.5.1.3,138]

नन्वनेकमेकेन कथन्दृश्यते सकृत् । न हि दर्शनमेकत्र प्रवृत्तमन्यत्र तदैव प्रवर्त्तितुम्प्रभवति । यद्यनेकदर्शनमेवमेव नान्यथेति प्रतिपादितं । परमार्थतस्तु स्वसम्वेदनमेकमेव ।  नान्येनान्यस्य ग्रहणसम्भवः ।

[2.1.2.5.1.3,139]

किञ्च । न ग्रहणन्नाम कस्यचिदपि तु तदाकारतया बुद्धेरुत्पत्तिः । न चानेकमेक  स्याजनकं(।) यतः ।

[2.1.2.5.1.3,140]

को वा विरोधो बहवः सञ्जातातिशयाः सकृद् ।भवेयुः कारणम्बुद्धेर्यदि नात्मेन्द्रियादिवत् ।। २२४ ।।

[2.1.2.5.1.3,141]

यथैव हीन्द्रियार्थमनस्कारा आत्मेन्द्रियमनोर्थसन्निकर्षा वा सकृदेकमिन्द्रियविज्ञानं जनयन्ति तथा यदि परमाणवोपि को विरोधः ।

[2.1.2.5.1.3,142]

नन्वनित्यत्वेपि परमाणूनाङ् कोतिशयः । न हि परमाणवः सहकारिसन्निधानेपि  महान्तो भवन्ति । सूक्ष्मताञ्चेन्न परित्यजन्ति कथङ् ग्राह्याः । तदप्यसत् ।

[2.1.2.5.1.3,143]

महत्तातिशयो नात्र सामर्थ्यातिशयः स तु । असामर्थ्यादहेतुत्वममहत्वात्तु नेष्यते ।। ४३० ।।

[2.1.2.5.1.3,144]

यदि परमाणोः स्वरूपानुकारिधीजननन्दृश्यता । सा नास्त्येवेति सिद्धसाध्यता ।  अथ विज्ञानमात्रजननं । तदस्त्येव न विरुद्धं केशादिषु दर्शनात् । यथैव केशा दवीयसि  देशेऽसंसक्ता अपि घनसन्निवेशावभासिनः परमाणवोपि तथेति न विरोधः । तदपि सूक्ष्माः  कथञ्चनयन्ति । केवलवदेवेति चेत् । केवलानामसामर्थ्यात् । असामर्थ्यमेव हेतुभावविरोधि न सूक्ष्मता । केशवदेव न चेन्द्रियादीनां स्थूलतादिविशेष उपजायते सामग्र्यवस्थायां । अथ च सामर्थ्यविशेषादेव जनकत्वं । कथन्तर्हि परेण सन्निहितेन तत्सामर्थ्यान्न  दृश्यते । अदृश्यमानङ्ग कथमस्ति । कथञ्च समानत्वे तदेकस्य कार्यञ्जनयति नापरस्येति  विभागः । दूरदेशतादिसहकारिताविभागात् ।

[2.1.2.5.1.3,145]

ननु दूरदेशत्वेनापि त एव केशाः कुतो विभागः । सामग्र्यन्तरानुप्रवेशादिति विचारितमेतत् । यदि कारणत्वाद् ग्रहणञ्चक्षुरादीनामपि ग्राह्यताप्रसङ्गः कारणत्वात् । तदाह ।

[2.1.2.5.1.3,146]

हेतुभावादृते नान्या ग्राह्यता नाम काचन ।तत्र बुद्धिर्यदाभासा  तस्यास्तद्‌ग्राह्यमुच्यते ।। २२५ ।।

[2.1.2.5.1.3,147]

रूपायतनसामान्येन तदाकारता न परमार्थतः । तथा हि नीलपरमाणुसञ्चयान्नीलाकारता विज्ञानस्य । परमाण्वाकारता मा भूत् ।

[2.1.2.5.1.3,148]

ननु यदि परमाण्वाकारता न प्रतिभाति परमाणूनामियन्नीलाकारतेति कुतः ।  अन्यथाऽयोगादिति न दोषः । यदि च सकृदनेकन्न गृह्यते तदायमपरो दोषः । यदाह ।

[2.1.2.5.1.3,149]

कथम्वावयवी ग्राह्यः सकृत् स्वावयवैः सह ।

[2.1.2.5.1.3,150]

गृह्यत एवेति चेत्(।) न ।

[2.1.2.5.1.3,151]

नहि गोप्रत्ययो दृष्टः सास्नादीनामदर्शने ।। २२६ ।।

[2.1.2.5.1.3,152]

गुणप्रधानाधिगमः सहाप्यभिमतो यदि ।सम्पूर्ण्णाङ्गो न गृह्येत सकृन्नापि गुणादिमान् ।। २२७ ।।

[2.1.2.5.1.3,153]

यदेव विशेषणत्वेनोपादित्सितं तेनैवाङ्गेन ग्रहणात् सम्पूर्ण्णाङ्गस्याग्रहणं । सर्व्वएव  ते विशेषणमिति चेत् । न ।

[2.1.2.5.1.3,154]

विवक्षापरतन्त्रत्वाद् विशेषणविशेष्ययोः ।यदङ्गभावेनोपात्तन्तत् तेनैव हि गृह्यते ।। २२८ ।।

[2.1.2.5.1.3,155]

न हि विशेषणविशेष्यभावः पारमार्थिकः (।) विशेषणस्यैव परेणान्यदा च तेनैव विशेष्यतया प्रतीतेः । तथा हि(।) गोर्विषाणं विषाणी गौः । गौः शुक्लो गौर्वर्त्तुलः परिमण्डलो वा  न भवतीति प्रतिपत्तिवैचित्र्यन्दृश्यते(।) न युगपत्‌्सकलविशेषणग्रहणं । अनेकस्य विशेषणत्वेन  सकृद् गृहीतुमशक्यत्वात् । न चाविकल्पितो विशेषणविशेष्यभावग्रहः ।

[2.1.2.5.1.3,156]

अपि च ।

[2.1.2.5.1.3,157]

स्वतो वस्त्वन्तराभेदाद् गुणादेर्भेदकस्य च ।अग्रहाद् भेदवुद्धिः
		    स्यात् पश्यतोप्यरापरं ।। २२९ ।।

[2.1.2.5.1.3,158]

स्वतो हि गौर्न गौर्नागौः (।) गोत्वयोगाद् गौरिति । तथा हि शुक्लो न शुक्लो  नाप्यशुक्लः शुक्लयोगाच्छुक्ल इत्यादि । ततश्च गुणादेर्भेदस्य युगपद् ग्रहात् परापरदर्शनेप्येकबुद्धिरेव स्यात् । पश्चाद् गुणस्य केवलस्य ग्रहणमिति प्राप्तं ।

[2.1.2.5.1.3,159]

अथ गुणस्य ग्रहणाद् भेदबुद्धिः पश्चाद् भविष्यति । अत्रोच्यते ।

[2.1.2.5.1.3,160]

गुणदिभेदग्रहणान्नानात्वप्रतिपद् यदि ।अस्तु नाम तथाप्येषाम्भवेत्सम्बन्धिसङ्करः ।। २३० ।।

[2.1.2.5.1.3,161]

पूर्वमेकतया द्रव्ये गृहीते पश्चाद् विशेषणग्रहणेपि योजनाविवेकेन न भवतीति सङ्करप्रसङ्गः । तथा हि(।)एकतया गृहीते पश्चाद् विशेषणमेकत्रैवानेकमपि योजितमित्यनेकमपि  विशेषणमेकस्येति स्यात् । देशाभेदेन भिन्नयोजने नैकमिति चेत् । न(।) देशभेदस्यापि  विशेषणत्वात् सोपि देशभेद एकस्यैवेति स्यात् । तस्मादनेकमेकदा न गृह्यते । पश्चाच्च  विशेषणङ् गृहीतन्न ज्ञायेत कस्येति । भिन्नाभिन्नविशेषणपक्षे तु न भेदः कस्यचिदस्तीति  सुतरां सन्बन्धिसङ्करः ।

[2.1.2.5.1.3,162]

साङ्ख्यदर्शने तु ।

[2.1.2.5.1.3,163]

शब्दादीनामनेकत्वात् सिद्धोनेकग्रहः सकृत् ।सन्निवेशग्रहायोगादग्रहे सन्निवेशिनाम् ।। २३१ ।।

[2.1.2.5.1.3,164]

पञ्चानान्तन्मात्राणां सन्निवेशविशेषः सकलं घटादिवस्तु त्रिगुणात्मकम्वा । ततः  शब्दादिग्रहणे त्रिगु णग्रहणं तन्मात्रग्रहणम्वा । न च तदग्रहणे तत्सन्निवेशग्रहणसम्भवः ।  नाङ्गुल्यग्रहणे मुष्टेर्ग्रहणं । न च कर्णान्तरमेकमेवोत्पत्तिमत् । सर्वस्य कार्यस्य कारणादभिन्नत्वेनेष्टत्वात् । परिणामपक्षश्च तैरिष्यते न च कार्यपक्षः । परिणामश्च तत्त्वादप्रच्युतस्य  धर्मान्तरपरित्यागोऽपरस्परोत्पत्तिः । तत्र शब्दपरिणाम आकाशः । शब्दस्पर्शपरिणतिर्वायुः ।  शब्दस्पर्शरूपपरिणतिस्तेजः । शब्दस्पर्शरूपरसपरिणतिरुदकं । शब्दस्पर्शरूपरसगन्धपरिणतिः  पृथिवीत्यनेकता घटादीनां(।) तद्‌ग्रहणेनेकग्रहणमिति सिद्धिं । शेषः परिहारः पूर्व्ववदेव ।

[2.1.2.5.1.3,165]

तस्मात् सकृदनेकग्रहणेपि न सविकल्पकत्वं । निर्विकल्पकमेव प्रत्यक्षमिति स्थितं ।

[2.1.2.5.1.3,166]

यद्यविकल्पकं प्रत्यक्षङ्कथन्तर्हि धर्मिधर्मादिग्रहणम्प्रत्यक्षतः । प्रत्यक्षेण चाग्रहणे

[2.1.2.5.1.3,167]

धर्मिणोऽनुमानावताराभावः । धर्मिणोप्यनुमानेन ग्रहणे तत्राप्यधर्मीत्यनवस्थापातः ।  धर्मिग्रहणे चानेकधर्मखचितात्मनस्तस्य ग्रहणमिति कथम्विकल्पकत्वं । अत्रोच्यते ।

[2.1.2.5.1.3,168]

धर्मिणोनेकरूपस्य नेन्द्रियात् सर्वथा गतिः । स्वसम्वेद्यमनिर्देश्यं रूपमिन्द्रियगोचरः ।। ४३१ ।।

[2.1.2.5.1.3,169]

न ह्यनेकरूपादिधर्मयोगी कश्चिद् धर्मी गृह्यते । इन्द्रियविज्ञानेनापि तु स्वेनैव सम्वेरूपेण कर्त्ता च तदेव रूपमध्यक्षस्य विषयः (।) तथा हि ।

[2.1.2.5.1.3,170]

परस्परवियोगेन रूपादेश्चक्षुरादिकात् । ग्रहणञ्चायते तेषामेकाधारतयाऽगतेः ।। ४३२ ।।

[2.1.2.5.1.3,171]

न खलु रूपादिधर्मीन्द्रियविज्ञानैरुपलभ्यते । रूपादीनामेव परस्परविवेकिनाङ् ग्रहणान्नापर आधारस्तद्‌गता वा ग्रहणगोचर इति प्रतिपादितमेतत् ।

[2.1.2.5.1.3,172]

ननु यदेवाहमद्राक्षन्तदेव स्पृशामीत्यादिगतेर्गम्यत एकाधारतैकता वा । न प्रत्यभिज्ञानं  भवति प्रत्यक्षमिति प्रतिपादितत्वात् । रूपस्पर्शविज्ञानप्रबोधितानादिवासनातः तथा प्रत्ययोदयात् । तथा हि ।

[2.1.2.5.1.3,173]

चाक्षुषं रूपमात्रस्य स्पृश्यमात्रस्य चापरं । सम्वेदनम्वेदनायाम्प्रवृत्तमिति दृश्यते ।। ४३३ ।।

[2.1.2.5.1.3,174]

न चापरेण परस्परसमागमस्तयोरुपलभ्यते । स्पृशन्नेष पश्यतीति चेत् । न(।) रूपे  स्पर्शनिवेशाभावात् । एकता च तथा सिध्यति यद्येकार्थनिवेशप्रतीतिः ।

[2.1.2.5.1.3,175]

ननु दृष्टं शुक्लं स्पर्शनेन मलिनीकृतमुपलभ्यते हस्तलग्नञ्च । तत्कथन्नैकार्थ (ा)  भिनिवेशनं । तदेत्तदाकाशावकाशकाशावलम्बनं ।

[2.1.2.5.1.3,176]

यदा तत् स्पृश्यते वस्तु यस्य च स्पर्शगोचरः । तदा तेनाप्रतीतिश्चेदनुमानन्न साधकं ।। ४३४ ।।

[2.1.2.5.1.3,177]

प्रत्यक्षयोः परस्परङ् ग्राह्यग्राहकयोरनभिनिवेशे प्रत्यक्षेण भेदपरिच्छेदे नानुमानसहस्त्रमपि  सामर्थ्यपथप्रस्थायि । अथ तदेव स्पृशामिति मानस एष प्रत्ययः प्रमाणं । नहीन्द्रियजमेव  प्रमाणमिति प्रमाणमवतरति । इन्द्रिजमप्यर्थाव्यभिचारतः प्रमाणन्नेन्द्रियजत्वात् । मानसजत्वादित्यपि सम्भवात् । नैतदस्ति । यतः ।

[2.1.2.5.1.3,178]

यदेवाद्राक्षमित्यादि प्रत्ययेऽव्यभिचारिता । नानुमानाद् विना कश्चिदर्व्वाग्दृगवगच्छति ।। ४३५ ।।

[2.1.2.5.1.3,179]

तत्र हि यदि कश्ति् पर्यनुयुंक्ते (।) कथमवगतिर्भवतः प्राग्दृष्टस्य स्पृश्यतेति । तदा  किमेवमेव प्रतीतिरिति नैतदस्ति । यद् दृष्टन्तत्स्पर्शकाले न दृष्टं । ततः कथन्तदेव स्पृश्यत  इति प्रतीतिः । तत्रेदमेवोत्तरं । "येन तन्मलिनीकृतं ।" ततो ज्ञायत एतदित्यनुमानमुपदिशति ।  अस्पृश्यता तर्हि कथम्मलिनीक्रियते । स्पृश्यता तर्हि कस्मान्न प्रतीयते शुक्लमेतदिति स्पृश्यतायाः शुक्लेतरयोः समानरूपत्वादिति चेत् । न सदुत्तरमेतत् ।

[2.1.2.5.1.3,180]

समानमसमानञ्ज वस्त्वेकमिति साहसं ।

[2.1.2.5.1.3,181]

यत एव स्पर्शस्य समानताऽसमानता च रूपस्य तेन तयोरेकता न युक्ता विरुद्धधर्माध्यासात् । अत प्रतीयते । तद्विचार्यते । किमेकाकारया प्रतीत्या अथ नानाकारया(।)  नानाकारया प्रतीयमानं कथमेकं । अथैकाकारतया(।) तदसत्यं । रूपमप्रतीयमानं स्पर्शे  प्रतीयमाने कथमेकाकारमतिग्राह्यं । न हि प्रतीयमानमप्रतीयमानञ्च ग्राह्यमप्रतीयमानताऽयोगात् । तस्माद् न रूपादीनाम्भेदेनावयवी नाम कश्चित् । तस्मात् स्वेनैव रूपेण वेद्यन्ते

[2.1.2.5.1.3,182]

रूपादयो न परस्पररूपेण । तथा स्वसम्वेद्यमेव रूपन्न परसम्वेद्यमत शब्देन परस्मै निर्द्देष्टुमशक्यत्वादवाच्यगोचरमिन्द्रियविंज्ञानं । यदि तर्हि शब्देन न निर्द्दिश्यते इन्द्रियगोचरः कथं  यमहपश्रौषन्तमेव पश्यामीति गतिः । अनिर्दिष्टस्य हि कथमेवम्प्रतीतिः । तस्मादेव हि  निर्देश्य इत्यवसीयते । तदेतदसत् । यतः ।

[2.1.2.5.1.3,183]

प्रत्यभिज्ञा प्रमाणन्न भवत्येवेति साधितम् । ततस्तत्प्रत्ययादेष प्रतीतोर्थः कथम्मतः ।। ४३६ ।।

[2.1.2.5.1.3,184]

न तावच्छब्दात् प्रतीतिकाले सोर्थः प्रतिभासते । सन्देह एव शब्दादर्थेऽन्यथा प्रत्यक्षप्रतीत इव न सन्देहसङ्गतिः ।

[2.1.2.5.1.3,185]

अथ समानः शब्दात् प्रतिभासो भावाभावयोरर्थस्य तेन सन्देहः । प्रत्यक्षेपि कस्मादेवन्न भवति । तत्र प्रतिभासविशेषोपलक्षणादेवन्न भवति । अत्रापि प्रतिभासविशेषग्रहणङ्  केनापनीयते विशेषाभावादेव । न तर्हि भावस्वभावग्राही शाब्दः प्रत्ययः । प्रत्यक्षविलक्षणत्वात् । यदि तु स्वरूपप्रतिपादनम्भवेत् । दर्शनमप्रमाणमेव भवेद् गृहीतग्रहणादर्थाभावश्च स्यात् । शाब्दादेव रूपस्वरूपप्रतिपत्तेः । अथ सामान्याकारेण प्रतीयते । कामलोपहतलोचनोपि तर्हि पीताकारेण शुक्लम्प्रत्येति(।) तदपि प्रायकत्वात् प्रमाणम्प्रसक्तं । भवतु  तदपि प्रमाणमिति चेत् । न । बाधनात् । गामानयेति शब्दः प्रत्ययो न बाध्यत इति  प्रमाणमेव । न(।) अत्रापि बाधनात् । गामानयेति यद्यस्तित्वमाक्षिप्तन्तत्कदाचित् न  भवत्यपि । अथ नाक्षिप्तं । तत आनयनासम्भवात् सुतरामप्रमाणत्वं । अथ यदि सम्भवत्यानयेति वक्तुरभिप्रायः । तदा सन्दिग्धानयनचोदनादप्रमाणमेव । सन्दिग्धमेव चोदितमिति चेत् । सन्दिग्धमेव गृहीतमिति सर्व्वः सन्देहप्रत्ययः प्रमाणम्भवेत् । न चाप्रमाणेन  वस्तु गृह्यते । कथन्तर्ह्यानयनादावव्यभिचारः । नाव्यभिचारसम्भवः । कस्यचिदकरणात् ।  न ह्यवश्यञ्चोदितं करोति ।

[2.1.2.5.1.3,186]

किञ्च ।

[2.1.2.5.1.3,187]

क्रियायाङ्कारकः शब्दो यदि वा ज्ञापको मतः ।

[2.1.2.5.1.3,188]

कारकत्वेऽविसम्वादाभावतो न प्रमाणता ।। ४३७ ।।

[2.1.2.5.1.3,189]

न हि कारकोऽविसम्वादीति व्यवहारः । आप्तिस्तु कृते सति प्रामाणान्तरात् । ज्ञापकत्वन्तु स्वरूपस्य भाविन्याः क्रियायाः भावादसम्भवि । न ह्यविद्यमाना क्रिया स्वरूपेण  गृह्यते । स्वरूपभावे भाविनी न स्यात् । सामान्यं गृह्यत इति चेत् । तत्तर्हि सामान्यङ्  क्रियाऽसम्भवेपीति सामान्यप्रतिपत्तौ क्रियायान्न प्रवर्त्तते । तस्माच्छब्दो न ज्ञापक इन्द्रियार्थस्य । तस्मादनिर्देश्यमेवेन्द्रियगोचरः ।

[2.1.2.5.1.3,190]

कथन्तर्हि धर्मिधर्मानेकताप्रतीतिः । अत्रोच्यते ।

[2.1.2.5.1.3,191]

सर्वतो विनिवृत्तस्य विनिवृत्तिर्यतो यतः ।तद्भेदोन्नीतभेदोसौ
		    धर्मिणो (ऽ) नेकरूपता ।। २३२ ।।

[2.1.2.5.1.3,192]

व्यावृत्तिभेदपरिकल्पितो हि धर्म्यादिव्यवहारः । तथा हि (।) प्रथमतरम्प्रतिभासमानः कनककलशः किम्वर्ण्णसंस्थानादिभ्यो
		  भेदेनावभासते । ते वा ततो भेदभासिनः ।

[2.1.2.5.1.3,193]

अपि त्वेकमेव वर्ण्णाद्यात्मकं साक्षादवभासगोचरः । तत्रेदानीमपरापरानेकाकारपदार्थ (ा) न्तरव्यावर्त्तनमाश्रित्यापोद्धारपरिकल्पनया भेदमारचयन्ति व्यवहारपद्धतिमध्यासीनाः संसारसरित्पतिपतिताः ।

[2.1.2.5.1.3,194]

यद्यभेदो भवेद् वर्ण्णसन्निवेशविशेषयोः । अनीलात् कलशान्नीलः कलशो भिद्यतां कथम् ।। ४३८ ।।

[2.1.2.5.1.3,195]

यदि वर्ण्णसंस्थानादीनामभेद एव । तदा कलशादनीलान्नीलस्य व्यावृत्ति र्न स्याद्(।)  अनीलेनापि तत्संस्थानात्मना नीलेनैव भाव्यं । संस्थानस्य नीलवर्ण्णादभिन्नत्वात् । भवति  चा नीलमपि संस्थानादेकं (।) तस्माद् भेदस्तयोरिति लोकस्य कल्पनाभेदभासिनी । पारमार्थिक एव तर्हि भेद इति चेत् । न कल्पनामात्रेणणोपचरितम्पारमार्थिकं युक्तं । यदि तदेव  सितत्वादिकमसंस्थानात्मना प्रतिभासेत भवेत् पारमार्थिको भेदः । एकार्थसमवायस्याभेदावभासहेतुत्वादभेदावभासो भेदेपीति चेत् । नन्वेकार्थसमवायेपि रूपरसयोरस्ति भेदावभासिता । भिन्नेन्द्रियग्राह्यता तत्रेति चेत् । यद्यभेदेनावभासकरी शक्तिः समवायस्य  भिन्नेन्द्रियग्राह्यता दुर्घटैव । समानदेशत्वादभेदावभास इति रूपरसादिभिरनेकान्तः । एवङ्गोत्वादिकाच्छावलेयत्वादयः शावलेयत्वादेः खण्डमुण्डादयो भेदकल्पनया व्यवस्थाप्यन्ते भेदेनेति  स्थितं ।

[2.1.2.5.1.3,196]

तत्र क्वचिद् धर्मी रूपादिभ्यो भिन्नः कल्प्यते यथा घटः । यदि घटावयव्येको न स्यात्  क्रमेण रूपरसग्रहणे घट प्रतीतिर्न स्यादिति क्वचिद्धर्मः । यदि गोत्वमभिन्नम्भिन्नाभिन्नम्वा न  भवेत् । शावलेयादीनान्तदभिन्नानाम्भेदो न स्यात् । एवमन्यदपि योज्यं । तस्माद्  व्यावृत्तिभेदमुपादाय भेद उन्नेयः ।

[2.1.2.5.1.3,197]

नन्वानुमानिकोपि भेदो मेद एव । सत्त्यं यदि प्रत्यक्षपूर्व्वकं तदनुमानन्न स्यात् ।  यथाग्निः प्रत्यक्षे प्रतिभासितोऽनुमानेन प्रतीयमानस्तथैव भवति । नन्वेवङ्कदाचिदपि धर्मधर्मिभेदः । यदि प्रतिभाति किमनुमानेनेति चेत् । अग्नावपि समानमेतत् । कालान्तरादौ चेदनुमानमिहापि तथास्तु ।

[2.1.2.5.1.3,198]

अथात्र नित्यानुमेयता । तदप्यसत् ।

[2.1.2.5.1.3,199]

नित्यानुमेये दृष्टान्तः केन सिध्यति तत्त्वतः । अनुमानान्तरासिद्धौ सेयमन्धरम्परा ।। ४३९ ।।

[2.1.2.5.1.3,200]

अथ घटादयो दृष्टान्तः घटादिभ्यो भिन्नाः । तथा हि (।) ययोरन्वयव्यतिरेकौ तयोर्भेदो यथा घटशकटयोः । तथा च वर्ण्णसंस्थानयोरीति । नान्वयस्प तत्रापि प्रत्यक्षेणाग्रहणात् ।  न चान्वयव्यतिरेकाभ्यान्तत्र भेदः । कथन्तर्हि युगपद् भेदप्रतिभासनादेव । अथ चित्रप्रतिभास एवान्वयव्यतिरेकमन्तरेण स्यान्न भेदः । एवन्तर्हि न कुतश्चिद् इत्यद्वैतप्रसङ्गात्  सुतरामेव भेदसाधनमयुक्तं ।

[2.1.2.5.1.3,201]

अथवा ।

[2.1.2.5.1.3,202]

विकीर्य प्रतिभासेन घटादौ भेदभावना । संस्थानादेः स नास्त्येव न पटादिसमानता ।। ४४० ।।

[2.1.2.5.1.3,203]

अन्वयस्तु गोत्वादेर्न प्रत्यक्ष गम्य इति न तस्य भेदोऽनन्वितात् । एकपरामर्शयोगेन तु  त एवान्वयितया व्यवह्लियन्ते । एकपरामर्शगोचर एव तर्हि सामान्यमन्यद् भेदेभ्यः । नैकपरामर्शगोचरस्य भेदेनानवभासनात् । एकपरामर्श एव भिन्नेषु कथमिति चेत् । अत्रोच्यते ।

[2.1.2.5.1.3,204]

न दृष्टेऽनुपपन्नत्वमदृष्टे नोपपन्नता । दर्शनादर्शनाभ्यां हि भावाभावौ व्यवस्थितौ ।। ४४१ ।।

[2.1.2.5.1.3,205]

एकपरामर्शो हि दृश्यमानत्वादुपपन्नः । तद्वदेव त्वदृश्यमानेनाभेदेनाप्युपपत्तिमता भाव्यमिति नेयं भावना । न च भिन्नेष्वेकपरामर्शस्तस्य स्वरूपमात्रेऽवस्थानात् । न चायमेकपरामर्शः क्वचिदेकतायान्दृष्टः । उपलब्धेर्हि भवति । सा च क्रमवती । न चैकैकक्षणपरमर्शः शक्यः प्रतिपत्तिसम्वेदनाभावात् । तस्मादनेकभाव्येवैकपरामर्शः सर्वत्र । तस्मात्  कल्पनाकृतमेव सकलं धर्मधर्मित्वं (।) तदेव प्रत्यक्षेण गृह्यतामिति चेत् । नैतदस्ति ।  यस्मात् ।।

[2.1.2.5.1.3,206]

ते कल्पिता रूपभेदा (द्)
		    निर्व्विकल्पस्य चेतसः ।न विचित्रस्य
		    चित्राभाः कादाचित्कस्य गोचरः ।। २३३ ।।

[2.1.2.5.1.3,207]

प्रत्यक्षं हि साक्षात्करणाकारप्रवृत्तन्न तस्योत्प्रेक्षितविषयाकारता युक्ता । अथ भावापेक्षितया हि कदाचिदेव प्रत्यक्षप्रतिभासिता । अकादाचित्कास्तु विकल्पितरूपप्रतिभासाः ।  एकाकारञ्च प्रत्यक्षमनेकाकारता च विकल्पस्य (।) विकल्पप्रत्यक्षयोरत आकाराभावादपि  भेदो हेतुभेदादपीति परमार्थः ।

[2.1.2.5.1.3,208]

ननु सितादिधर्मभेदा अकल्पिता अपि सन्ति ते भविष्यन्तीन्द्रियगोचरः । नैतदभि  चोद्यं यतः ।

[2.1.2.5.1.3,209]

यद्यप्यस्ति सितत्वादिर्यादृगिन्द्रियगोचरः ।न सोभिधीयते शब्दैर्ज्ञानयोरूपभेदतः ।। २३४ ।।

[2.1.2.5.1.3,210]

सितं हीन्द्रियेण न धर्मतया धर्मितया वा कस्यचित् परिगृह्यते । भेदेन वा संस्थानात् ।  शब्देन तु भेदेन धर्म्म्यादितयाऽस्पष्टादितया गहणमित्यनिर्देश्यमेव रूपम्प्रतिपत्तीन्द्रियमतयः ।  तस्माज्ज्ञानाकारभेदान्न शाब्दी मतिरिन्द्रियग्राह्येषु वर्त्तते । तस्माद् रूपभेदो न युक्त एकार्थत्वे ।

[2.1.2.5.1.3,211]

अथापि स्याद् (।) आश्रयभेदादाकारभेदो भविष्यति । तथा हि । कामलावलेपलोपितलोचनशक्तिः सितमपि पीतम्पश्यत्याश्रयभेदतः । तैमिरिकः स्पष्टेतरत् । एवमन्यत्रापीति न दोष एकार्थत्वेप्याकारभेदमभ्युपगच्छतः । नैतदस्ति ।

[2.1.2.5.1.3,212]

एकार्थत्वेपि बुद्धीनान्नानाश्रयतया स चेत् ।श्रोत्रादिभिन्नानी
		    दानीम्भिन्नार्थानीति तत्कुतः ।। २३५ ।।

[2.1.2.5.1.3,213]

यदि ह्याश्रयभेदादाकारभेदसम्भवो लुप्ता तर्हि नानात्वव्यवस्याऽकारभेदस्यैकार्थताया  अपि सम्भवात् । शब्दादीनामप्याश्रयश्रोत्रादिभेदादेवाकारभेदः । पीताद्यवभासानाञ्च  भ्रान्तता सा शाब्दादीनामपि प्राप्ता । शक्तिभेदोप्यनेन प्रत्युक्तः ।

[2.1.2.5.1.3,214]

य आह । शब्दशक्तिरेवेयमीदृशी येनान्यथात्वप्रतिपत्तिः । भेदेनान्यथा च । अन्यथा  प्रतिपत्तौ भ्रान्तता न विचार्या स्यात् ।

[2.1.2.5.1.3,215]

ननु शब्देनान्यथाप्रतिपादितोप्यर्थक्रियाकारी दृश्यते । तत्कथम्भ्रान्ततास्य युक्ता ।  तथा हि । वक्त्रासवादिशब्दैः  स एव प्रतिपादितः तामर्थक्रियाङ् करोति । नार्थप्रति-

[2.1.2.5.1.3,216]

बद्धेयमर्थक्रियाऽपि तु भावनाप्रतिबद्धा । यथा गरुडादिभावनाप्रतिबद्धा विषशमनादय इति ।  तस्मादेकार्थत्वे नाकारभेदः सत्यास्याश्रयभेदे । अपि च ।

[2.1.2.5.1.3,217]

जातो नामाश्रयादन्य
		    श्चेतसान्तस्य वस्तुनः ।एकस्यैव कुतो रूपन्नानाकारावभासि तत् ।। २३६ ।।

[2.1.2.5.1.3,218]

आश्रभेदो हि ज्ञानस्याभेदमुपजनयेन्न त्वर्थस्य । अर्थस्तु नीलादिक एक एव स  तस्मिन् विज्ञाने एकरूप एव प्रतिभासेत । नह्यविद्यमानस्य प्रतिभासः । प्रतिभासश्चेत् न  तर्हि स प्रतिभासते । नान्यस्मिन् प्रतिभासमानेन्यस्य प्रतिभास इति सम्बन्धः । अथ  तस्य कारणत्वात् तस्य प्रतिभासः । कारणत्वेन तर्हि विषयत्वमिति चक्षुरादीनामपि  विषयताप्रसङ्गः ।

[2.1.2.5.1.3,219]

भवतु को दोषः इति चेत् । एकार्थताविरोधः । चाक्षुषोपि विषयत्वात् । विषयत्वे  हि एकार्थत्वे हि बुद्धीनामपि प्रकृतम्व्यारन्यते । न हि विषयत्वे आश्रयभावः । तत एष  बाह्यार्थः । स्यादेकार्थत्वेपि बुद्धीनान्नानार्थतया स चेदिति परस्परव्याहतिः । तस्मात्  प्रतिभास एव स्वेन रूपेण विषयत्वं । नापरः प्रकारः । अथ शब्दाश्रयत्वादिति परिहारः  प्रतीताच्च शब्दात् स्वेन रूपेणार्थप्रतीतिः । न चासावर्थप्रतीतिविषयः प्रतीतत्वात् । अर्थोपि  तर्हि न विषयः । स्वेन रूपेण प्रतीतेः ।

[2.1.2.5.1.3,220]

अथ तस्मादर्शस्य प्राप्तिरिति विषयः । तदयुक्तं । तस्य तस्मात् प्राप्तिरिति कः  सम्बन्धः । स्वरूपेण हि संप्राप्यते । कथमन्यतः प्राप्त उच्यते । ततः प्रवृत्तेरिति चेत् ।  प्रवृत्तिरेषा प्रतीतेः कथमिति चिन्त्यं । तस्मादाकारात्तस्य प्राप्तिर्दृष्टेति चेत् । स एवाकारस्मात् प्रतीयते । ततस्तत्र प्रवृत्तिरित्यानुमानिकी प्राप्तिर्न शाब्दीति स्यात्(।)  ततश्चासावनुमानस्यैव विषयो न शब्दस्येति प्राप्तं । ततश्चानिर्देश्यमेव रूपमिन्द्रियबुद्धेर्विषयः  अनुमानविषयता तर्हि प्राप्ता । नानुमानेपि तस्य स्वरूपस्याप्रतिभासनात् । कथन्तर्ह्यप्रतिभासिते प्रवृत्तिः । सर्व्वता(? दा) प्रतिभासित
		  एव प्रवृत्तिरिति प्रतिपादितं ।

[2.1.2.5.1.3,221]

ननु प्रतीतमेतन्मयेति प्रवर्त्तते । सत्यं । तथापि न परमार्थ एषः । अप्रतीते च  प्रतीत्यभिमानतः । सकल एव प्रवृत्तिमा(म) नन्त्येष एव परमार्थः । यत्राभिमानः स  एव विषय इति चेत् पारमार्थिकं शब्दविषयत्वमिन्द्रियविज्ञानार्थस्य वार्यते न साम्वृतमिति  न दोषः । तदेव यदि परेणाभ्युपगम्यते सिद्धमस्त्यत्र समीहितं । यदि तु स एव स्वेन  रूपेण प्रतीयते । पारमार्थिकम्विषयत्वम्प्रतिपादितम्भवेत् । तस्मान्नानाश्रयत्वेपि स्वरूपेणाप्रतीयमानन्न विषयः । कस्यचित् तद्रूपस्य तत्रानुप्रवेशाद् विषय एवेति चेत् । यदि तर्हि  परमार्थतस्तदयं' शब्दप्रतीत्यनुप्रविष्टं । अन्येनापि स्पष्टरूपग्राहिणा प्रतीयेत । न ह्यनुप्रविष्टमन्यथा प्रत्येतुं शक्यमिति ।

[2.1.2.5.1.3,222]

ननु प्रत्यभिज्ञानादाकारभेदेप्येकत्वन्न विरुध्यते । तदपि न सत्त्यं यतः ।

[2.1.2.5.1.3,223]

वृत्तेर्दृश्यापरामर्शेनाभिधानविकल्पयोः ।दर्शनात् प्रत्यभिज्ञानङ् गवादीनाञ्च वारितं।। २३७ ।।

[2.1.2.5.1.3,224]

सम्प्रत्येव प्रत्यया(? यो)प्यभिधान  विकल्पाभ्यान्दृश्यम्वस्तु न स्पृश्यते इति । गृहीतम्प्रत्यभिज्ञायते । न च शब्दविकल्पाभ्याङ् ग्रहणं(।) तत्कुतः प्रत्यभिज्ञा । कथन्तर्हि स  एवायं यो मम तदाऽनेन प्रतिपादित इति प्रत्ययः ।

[2.1.2.5.1.3,225]

नन्वप्रतिपन्नेपि भवति प्रतिपन्नाभिमानः । कथन्तर्हि न बाध्यते(।) बाध्यत एव  परामृशतः(।) प्रतीतिभेदो हि बाधकः स चास्त्येव शब्दविकल्पयोः स्मर्यमाणविषयत्वात् ।  तच्च स्मरणम्पूव्वगृहीतस्य दर्शनमिदानीन्तनस्य(।) यदि पुनर्दृश्यपरामर्श एवाभिधानविकल्पयोः  स्यात् किन्दर्शनेनेति प्रतिपादितं । तस्मात् प्रत्यभिज्ञानमप्यभिमानमात्रकमेव न परमार्थतः प्रतिपत्तिः । दर्शनात् तु पूर्वानुसारेण विकल्प एव केवल एकत्व व्यवहार साधको न  परमार्थग्रहणं ।

[2.1.2.5.1.3,226]

अन्वयाच्चानुमानं यदभिधानविकल्पयोः ।दृश्ये गवादौ जत्यादेस्तदप्येतेन दूषितम् ।। २३८ ।।

[2.1.2.5.1.3,227]

न ह्यभिधानविकल्पाभ्याम्वस्तुसंस्पर्श इति । न ह्यन्वयः परमार्थतः कस्यचिद् गृह्यतेऽभिमानमेतदिति प्रतिपादनात् । यथादृष्टस्यैव स्मरणात् । दृश्ये चासंस्पृश्यमाने दृश्यसम्बन्ध्यन्वयि रूपन्न गह्यते । तेन दृश्य सामान्यमस्तीति न प्रतीतिः । कथन्तर्हि स एवायङ्  गौरित्येककल्पना । अत्राह ।

[2.1.2.5.1.3,228]

दर्शनान्येव भिन्नान्यप्येकाङ् कुर्व्वन्ति कल्पनां ।प्रत्यभिज्ञानसङ्ख्यातां स्वभावेनेति वर्णिणतं ।। २३९ ।।

[2.1.2.5.1.3,229]

दर्शनानि खलु परापरविविक्तपदार्थोपग्रहभाञ्जि जायमानानि नैकाकारव्यतिरिक्ताव्यतिरिक्तग्रहसामर्थ्यपथस्थितानि । केवलं स्वभावानुरूपसंस्कारबीजप्रबोधसामर्थ्यपाटवाटोपसङ्कटप्रविष्टानि गत्यन्तरभावात् प्रत्यभिज्ञानकल्पनामुपजनयन्ति । तदनुरोधतो जात्यादिकल्पनानर्थपथप्रस्थानं । तस्मादनिर्देश्यविषयं प्रत्यक्षमिति स्थितं ।</div>

{2.1.2.5.2}



〈२. मानस-प्रत्यक्षम्〉


[2.1.2.5.2,1]

"मानसञ्चार्थरागादिस्वसम्वित्तिरकल्पिका ।।" (प्रमाणसमुच्चये)

[2.1.2.5.2,2]

मानसमप्यर्थरागादिस्वरूपसम्वेदनमकल्पकत्वात् प्रत्यक्षं । अनुभवाकारप्रवृत्तेः ।

[2.1.2.5.2,3]

ननु चक्षुरादिविज्ञानमेवानुभवाकारेण वृत्तमुपलभ्यते । चक्षुरादिजनितमिन्द्रियविज्ञानमेव । अथ तत उत्पन्नं मानसन्तदा तेन पूर्व्वानुभूतग्राहिणा भवितव्यं ।

[2.1.2.5.2,4]

पूर्व्वानुभूतग्रहणे मानसस्याप्रमाणता ।

[2.1.2.5.2,5]

न हि पूर्व्वानुभूतमस्मर्यमाणरूपतया प्रत्येतुं शक्यं । अस्मर्यमाणतया साक्षात्करणे  अनुभूतमिति कथं । वस्तुतः पूर्व्वानुभव इति चेत् । कथमवगन्तव्यं(।) प्रत्यभिज्ञानञ्च  प्रतिक्षिप्तं । अथादृष्टङ् गृह्णाति । तथा सति ।

[2.1.2.5.2,6]

अदृष्टग्रहणेऽन्धादेरपि स्यादर्थदर्शनं ।। २४० ।।

[2.1.2.5.2,7]

अर्थस्यापि मानसमस्ति । ततस्तस्य सकलार्थग्रहणप्रसङ्गोन्यस्य च । ततोन्धबधरिद्यभावः ।

[2.1.2.5.2,8]

क्षणिकत्वादतीतस्य दर्शनस्य न सम्भवः ।अक्षणिकत्वेपि वाच्यं स्याल्लक्षणं सविशेषणं ।। २४१ ।।

[2.1.2.5.2,9]

क्षणक्षयिणो हि सर्व्वभावास्ततोऽतीतस्य कथङ् ग्रहणं येन गृहीतमेव गृह्णीयात् ।  अथाक्षणिकत्वमभ्युपगम्यते । तदा पूर्वदर्शनगृहीतत्वाद् गृहीतग्रहणमप्रमाणं स्मृतिवदेव (।)  गृहीतग्राहित्वेपि वा प्रमाणं मानसमिति सविशेषणं लक्षणम्वक्तव्यं ।

[2.1.2.5.2,10]

किञ्च ।

[2.1.2.5.2,11]

निष्पादितक्रिये कञ्चिद्विशेषमसमादधत् ।कर्मणयैन्द्रियमन्यद्वा साधनं किमितीष्यते ।। २४२ ।।

[2.1.2.5.2,12]

यस्य हीन्द्रियविज्ञानेनैव स्वरूपपरिच्छेदस्तस्य किमपरेण कर्त्तव्यं । तदेव स्वरूपं  परिच्छिद्यत इति चेत् । परिच्छेन्ने कः परिच्छेदार्थः । य एव पूर्व्वः स एव । अपरिच्छिन्नेपि कः परिच्छेदार्थः । स्वरूपावभासिता । सान्यत्रापि को दोषः ।

[2.1.2.5.2,13]

नन्वेवन्नित्यन्नित्यम्परिच्छिन्नमेवास्ते (।) तत्किमपरन्तत्र करिष्यति । इदानीमन्येन परिच्छिद्यते । न नित्यत्वादिदानीमपि तेनैवेति नापरस्य सामर्थ्यं । परिच्छेदकस्य तस्याभावादिति न सङ्गतं । परिच्छेदकाभावे नित्ययाऽग्रहणात् । अन्येन ग्रहीष्यते इति चेत् । न(।)  अप्रत्ययत्वात् । कथमन्यः स्वकाल एव प्रतियन् प्रत्येति नित्यतां । तस्मात् तेनैव परिच्छेदकेनासितव्यमिति व्यर्थमपरं ग्राहकं तद्रूपेणैव प्रतिपत्तिरिति ।

[2.1.2.5.2,14]

सकृद् भावश्च सर्वासां धियां तद्भावजन्मनां ।अन्यैरकार्यभेदस्य तदपेक्षाविरोधतः ।। २४३ ।।

[2.1.2.5.2,15]

तदाकारनिवेशे हि नित्ये प्रवर्त्तमानं सकलमेव विज्ञानं समानकालं किन्न कालत्वे  नित्यैकत्वविषयत्वम्विरुध्यते । आकारभेदात् । अथोत्तरकालकारणान्तरादुपजायते । तदापि  तत्कालाभिनिवेशेनैव भवितव्यमन्यथा तद्‌ग्रहायोगात् । सत्त्यस्वप्नदर्शनवत् । सत्त्यस्वप्नदर्शनं हि तत्कालानुयातेनैव ग्राहकमीक्षते । न चानुभवाकारमपरमिन्द्रियविज्ञानात्मा न  समुपलभ्यते । अनुपलब्धेन चोपलम्भ इति न युक्तं प्रमाणाभावात् ।

[2.1.2.5.2,16]

अन्ये तु ।

[2.1.2.5.2,17]

मानसेन यदि नोपलम्भनं मानसेन पुनरस्मृतिर्भवेत् ।

[2.1.2.5.2,18]

न स्वयाम्विदितमत्र केनचित् स्मर्यते तदपरण जातुचित् ।। ४४२ ।।

[2.1.2.5.2,19]

यदीन्द्रियविज्ञानेन गृहीतम्मनसा न स्मर्यते (।) भिन्नत्वात् सविकल्पकेनापि गृहीतन्न  स्मर्यते । तयोरपि भेदात् । मानसत्वादिति चेत् । विज्ञानत्वादित्यपि स्यात् ।

[2.1.2.5.2,20]

तस्मादिन्द्रियविज्ञानानन्तरप्रत्ययोद्भवं ।मनोन्यमेव गृह्णति विषयन्नान्धदृक् ततः ।। २४४ ।।

[2.1.2.5.2,21]

मानसमपीन्द्रियविज्ञानेन स्वविषयानन्तरविषयसहकारिणा जनितम्प्रत्यक्षं । नन्विन्द्रियविज्ञामसमानकालभावि यदि तद् इन्द्रियविज्ञानेनैव तस्य ग्रहणात् मानसम्व्यर्थं । इन्द्रियविज्ञानोपरमे वा अनुपलब्धमेवापरमिति कस्य लक्षणमेतत् । अत्रेदमुच्यते ।

[2.1.2.5.2,22]

इदमित्यादि यज्ज्ञानमभ्यासात् पुरतः स्थिते । साक्षात्करणतस्तत्तु प्रत्यक्षम्मानसम्मतं ।। ४४३ ।।

[2.1.2.5.2,23]

इदमिति पुरोवर्त्तिनि साक्षात्करणाकारेण प्रवर्त्तमानं मानसम्प्रत्यक्षं । अथ चक्षुर्व्यापारादुपजायमानञ्चाक्षुषमेव । न रूपप्रतिभासमात्रे चक्षुष उपयोगोऽभिनिवेश तु पूर्व्वाभ्यासस्य  तेन चक्षुषोत्र व्यापाराभावात् । मनसः पूर्व्वाभ्यासलक्षणदुत्पत्तेर्मानसं प्रत्यक्षमेतत् ।

[2.1.2.5.2,24]

अथापि स्यात् (।) तदाकारस्य चक्षुरादिविज्ञानेनैव ग्रहणात् मानसम्व्यर्थं । न व्यर्थं ।  अधिमुक्तेरधिकायाः सम्भवात् । इदमित्येव कृत्वा प्रवर्त्तते । तेन प्रवर्त्तकत्वात् प्रमाणं ।  इन्द्रियज्ञानन्तर्हि प्रवर्त्तकन्न स्यात् । नात्यन्ताभ्यासादन्यविकल्पनेपि वृत्तेः प्रमाणमेव । तस्मादेवंभूतं मनः पूर्वगृहीतन्न प्रत्येत्यपि तु तदुत्तरकालभावि । न च गृहीतग्राहिसन्निहिते पूर्व्वग्रहणस्यावृत्तेः । आकारद्वयन्तर्हि समानकालम्प्राप्तं ।

[2.1.2.5.2,25]

नन्वाकारद्वयमेवेदं कथन्तर्ह्येकत्वाध्यावसायः । तैमिरिकद्वयद्विचन्द्रन्यायेनेत्यदोषः ।  सुखादयोपि तर्ह्यभ्यासादुपजायमानः पुरोवर्त्त्याकारग्राहिणो मानसप्रत्यक्षरूपाः प्राप्तास्तत  ऐन्द्रियं सुखमिति लुप्तमेतत् ।

[2.1.2.5.2,26]

सत्यं (।) लुप्तमेवैतन्नालुतेनानेन किञ्चित् । ऐन्द्रियस्यैव सुखासुखस्योत्पत्तिरिति  विरुष्यत इति चेत् । अत्रापि मूलाचार्यवचनम्विरुध्यते । "रागद्वेषमोहसुखदुःखादिषु  स्वसम्वेदनमिन्द्रियानपेक्षत्वान्मानसं प्रत्यक्षमिति ।" इयन्तर्हिधर्मकीर्त्तेरकीर्त्तिरायता, ऐन्द्रियस्यैव सुखासुखस्येति । सुखादिशब्देन न सुखहेतूरसादिकमेवोच्यते । कटु मिष्टम्प्रतिभात्यविकल्पयतोपीन्द्रियज्ञान इति यावत् । मानसमेव वाऽविकल्पकत्वसाधर्म्म्यात् तथोच्यतेइत्यविरोधः । यदि तर्हि मानसमन्यथाग्राहीन्द्रियज्ञानमन्यथा
		ग्राह्यनेकाकारम्भविष्यतीति  चेत् । न (।) इन्द्रियज्ञानेपि स एव प्रसङ्ग । इन्द्रियविज्ञानमपि यथाभ्यासन्नानाकारम्प्रवर्त्तमानन्न निवार्यमेव ।

[2.1.2.5.2,27]

एवं तर्हीदमित्यपि विज्ञानमभ्यासादिन्द्रियजमेव भवतु । न । मानसत्वम्व्यापारान्तरस्यापि प्रतीतेः । इदमेवमिति मानस एष व्यापार एवमेव प्रतीतेः ।

[2.1.2.5.2,28]

कथन्तर्ह्ययम्मानसः प्रत्ययः स इत्यपि परोक्षे न प्रवर्त्तते । नेदं साधीयः ।

[2.1.2.5.2,29]

परोक्षे वर्त्तमानस्य साक्षात्करणवृत्तिता । नेति प्रत्यक्षता तस्य कथमित्यवधार्यतां ।। ४४४ ।।

[2.1.2.5.2,30]

साक्षात्कारित्वमेव प्रत्यक्षतार्थः । तदेव मानसङ् क्वचित्साक्षात्करणाकारं क्वचिन्नेति  कुतः । इन्द्रियविज्ञानमपि तर्हि क्वचिद् भ्रान्तं क्वचिन्नेति कुतः । तिमिरस्य सामग्र्यन्तरस्य  भावादिति चेत् । इहापि सामग्र्यन्तरमस्त्येव । यतः ।

[2.1.2.5.2,31]

स्वार्थान्वयार्थापक्षैव हेतुरिन्द्रियजा मतिः ।ततोन्यग्रहणेप्यस्य नियतग्राह्यता मता ।। २४५ ।।

[2.1.2.5.2,32]

स्वार्थ इन्द्रियविज्ञानस्य प्रथमः क्षणः प्रबन्धो वा । तदन्वयो योर्थक्षणस्तदर्थापेक्षमेवे
		न्द्रियविज्ञानम्मानसञ्चजनयति । यत्तु पुनरनया सामग्र्य नोत्पत्तिमत्तदप्रत्यक्षं । अत एव च  नियतग्राह्यतया न विषयान्तरस्य गतिः । यतो न विषयान्तरेण जन्यते । तेनैव जन्यते  अन्येन नेति किमेतत् । इन्द्रियविज्ञानेपि समानमेतत् । चक्षुर्विज्ञानमपि कस्मान्न शब्देन जन्यत  इति । नियतहेतुफलभाव इति चेत् । अत्रापि न ब्रह्मशाप इति समानमन्यत्रापि ।

[2.1.2.5.2,33]

ननु द्वितीयेपि क्षण इन्द्रियविज्ञानेनैव गृह्णाति । तथा च दृश्यते । न(।) मानसस्यापि  तत्रोल्लेखस्य सम्भवात् । न च तत् सविकल्पकम्पुरोवर्त्तिस्पष्टाकारमात्रत्वात् । यदि  तर्हीन्द्रियविज्ञानसमानकालभावि मनोविज्ञानं प्रत्यक्षङ्कथमिन्द्रियविज्ञानमस्य समनन्तरप्रत्ययः(।)  पूर्वकस्य हीन्द्रियविज्ञानस्य मनोविज्ञानार्थः स्वविज्ञानकालिकासहकारी न भवति भिन्नकालयोः  सहक्रियाऽयोगात् । अत्रोच्यते ।

[2.1.2.5.2,34]

तदतुल्यक्रियाकालः कथं स्वज्ञानकालिकः ।सहकारी भवेदर्थ इति चेदक्षचेतसः ।। २४६ ।।

[2.1.2.5.2,35]

न युक्तं । यतः ।

[2.1.2.5.2,36]

असतः प्रागसामर्थ्यात् पश्चाद्वानुपयोगतः ।प्राग्भावः सर्व्वहेतूनान्नातोर्थः स्वधिया सह ।। २४७ ।।

[2.1.2.5.2,37]

न हीन्द्रियविज्ञानेनासमानकालो मनोविज्ञानार्थः । तरय मनोविज्ञानात् पूर्वकालत्वात् ।  हेतुर्विषयो न च हेतोः फलेन समानकालता । फलेन समानकालतायां हि प्रागसत्त्वं असतश्चासामर्थ्यम्प्राक् । पश्चात् कार्यकाले सामर्थ्यमिति चेत् । कर्मकाले कार्यस्य विद्यमानत्वाद्  व्यर्थं सामर्थ्यं । एवं हि स कार्यस्य कालो यदि तदा कार्यस्य सत्त्वं । तस्मात् प्रागेव सत्त्वं  सर्वहेतूना । अतोर्थो हेतुर्न फलभूतस्वग्राहकज्ञानसमानकालभावी ।

[2.1.2.5.2,38]

भिन्नकालं कथङ् ग्राह्यमिति चेद् ग्राह्यताम्विदुः ।हेतुत्वमेव युक्तिज्ञा ज्ञानाकारार्पणक्षमं ।। २४८ ।।

[2.1.2.5.2,39]

ननु प्रतिभासमानमेव स्वेन रूपेण ग्राह्यता न तदाकारविज्ञानजननं । प्रतिभासनञ्च  ज्ञानसमकालमिति कथं हेतुत्वमेव ग्राह्यता । किमिदं प्रतिभासनन्नाम, किमर्थस्वभावोथान्यदेव ।  यद्यर्थस्वभावो नीलादिवत् । नापैति कदाचिदपि तत्स्वभावादिति सर्वदा प्रतिभासप्रसङ्गः ।  ज्ञानाभावान्न प्रतिभासनमिति चेत् । ननु ज्ञानेनापि तदेव कर्त्तव्यन्तच्च प्रागप्यस्तीति कथम्प्रागप्रतिभासनं । ज्ञानस्य व्यर्थता चेत् । अयमपरस्तवैव दोषो न तु तत्स्वरूपस्यैव प्रागप्रतिभासनं । तदेवास्ति तदेव नास्तिति व्याहतं । अथ ज्ञाने सति दृश्यते नान्यथेति चेत् ।  किमिदानीं ज्ञानस्य कारकत्वं प्रतिभासनंप्रति । न च कारकत्वं समानकालत्वात् । असत  इत्यादिप्रतिपादनात् । समानकालन्दृश्यते न च ज्ञानमन्तरेणेति किमत्र कुर्म्मः । एवन्तर्हि  चक्षुषस्तदैवोत्पत्तिमत् । ततो नार्थस्वभावः प्रागर्थेसतीदानीमुत्पत्तेः ।

[2.1.2.5.2,40]

यस्मिन् स्थिते यदुत्पन्नं स्थित एव विनश्यति । तस्मात् तदन्यदेवास्तु भेदलक्षणसम्भवात् ।। ४४५ ।।

[2.1.2.5.2,41]

वदनप्रतिबिम्बं हि वदने सम्भवात् । पश्चाद् वदनतो भिन्नम्प्रतिभासस्तथास्तु नः ।। ४४६ ।।

[2.1.2.5.2,42]

भिन्नदेशत्वतो भिन्नम्प्रतिबिम्बम्भवेद् यदि । प्रमाणप्रतिपन्नश्च स भेदो मुखबिम्बयोः ।। ४४७ ।।

[2.1.2.5.2,43]

प्रतिभासस्य भेदस्य नार्थात् साधनमीक्ष्यते । तेनैकतार्थतः सिद्धा नीलादिप्रतिभासयोः ।। ४४८ ।।

[2.1.2.5.2,44]

एवन्तर्हि ।

[2.1.2.5.2,45]

यथैव चक्षुरादिभ्य इदानीम्प्रतिभासभूः । नीलादेरपि तद्वत् स्याद् योगक्षमसमत्वतः ।। ४४९ ।।

[2.1.2.5.2,46]

यथैव चक्षुरादिभ्योर्थस्य प्रागेव सम्भवः । प्रतिभासस्य तद्वत् स्यादिति नैवेदमीक्ष्यते ।। ४५० ।।

[2.1.2.5.2,47]

यस्माद् यदीष्यते भिन्नो नीलादिः प्रतिभासतः ।।

[2.1.2.5.2,48]

प्राक् सत्त्वन्तस्य नीलादेः प्रतिभासादितीष्यतां ।। ४५१ ।।

[2.1.2.5.2,49]

तदनन्तरमुत्पन्नन्नीलादिप्रतिभासवत् । विज्ञानङ् ग्राहकन्तस्य पितूरूपग्रहो यथा ।। ४५२ ।।

[2.1.2.5.2,50]

कार्यं ह्यनेकहेतुत्वेप्वनुकुर्व्वदुदेति यत् ।तत्तेनार्पिततद्रूपङ् गृहीतमिति चोच्यते ।। २४९ ।।

[2.1.2.5.2,51]

पुत्रः पितू रूपङ् गृह्णातीति यथा व्यपदेश इति ।। ० ।।

{2.1.2.5.3}



〈३. स्वसंवेदन-प्रत्यक्षम्〉


[2.1.2.5.3,1]

सुखादीनामपि स्वसम्वेदनम्मानसं प्रत्यक्षं । नन्वेवम्विकल्पस्य स्वरूपस्याप्रत्यक्षता  प्राप्ता । तथा च परोक्षविज्ञानसमयप्रसङ्गः । न(।) सर्व्वचित्तिचैत्तानामात्मसम्वेदनस्य  प्रत्यक्षत्वात् । सुखादिग्रहणन्तु स्पष्टसम्वेदनदर्शनार्थं ।

[2.1.2.5.3,2]

ननु विकल्पस्य निर्विकल्पकत्वाभावात् कथम्प्रत्यक्षता । न हि विकल्पस्य स्वरूपमविकल्पकं । अर्थे विकल्पकत्वमिति चेत् । तदसत् । यतः ।

[2.1.2.5.3,3]

अर्थे विकल्पकत्वं चेत् स्वरूपेपि विकल्पकं । न हि स्वरूपे तस्यान्यत् स्वरूपमुपपत्तिमत् ।। ४५३ ।।

[2.1.2.5.3,4]

अत्राह ।

[2.1.2.5.3,5]

अशक्यसमयो ह्यात्मा रागादीनामनन्यभाक् ।तेषामतः स्वसम्वित्तिर्नाभिजल्पानुषङ्ि्गणी ।। २५० ।।

[2.1.2.5.3,6]

उत्पत्तिमासादयन्नेव सुखाद्यात्मा सम्विदाम्विषयभावम्विभर्त्ति । तदतिरेकेण तत्सम्विदोऽभावात् । तदा च कोवसरः पूर्वापरभावाभिलापसंयोजनस्य । पश्चात् संयोजनमिति चेत् । न(।)तदातदभावात् । पूर्वरूपतया हि सम्वेदने परेण तदा तत्सम्वेदनमेव न  स्यात् । न हि पूर्वादिरूपतयान्यंथा वा सम्वेद्यमानाः सुखादयस्संविदिता भवन्ति । परसुखसम्वेदनवत् । तस्माद् वर्त्तमानतया सुखादीनाङ् ग्रहणे स्पष्टया वा निर्विकल्पकमेव ग्रहणं ।  अथ मानसं सुखं विकल्पग्रहणं ग्राह्यमिति मतिः । तदप्यसद्(।) यतः ।

[2.1.2.5.3,7]

स्मृत्यासम्वेदने तस्य यदि मानसतोच्यते । न तस्य सुखसम्वित्तम्पूर्ववृत्तिप्रतीतितः ।। ४५४ ।।

[2.1.2.5.3,8]

तदैव चोदिते तस्य साक्षाद् वित्तौ न कल्पना ।

[2.1.2.5.3,9]

अभिलापस्य संसर्ग्गादिति चेन्नाभिलापिता ।। ४५५ ।।

[2.1.2.5.3,10]

सुखस्य तद्विविक्तत्वे कथं ससंर्ग्गसम्भवः । समानकालविन्मात्रान्नैष संसर्ग्ग उच्यते ।। ४५६ ।।

[2.1.2.5.3,11]

मानसोपि न रूपादेराकारः स्वात्मनि स्थितः । तदैवोदयसद्भावाद् विकल्पविषयः कथं ।। ४५७ ।।

[2.1.2.5.3,12]

नन्वर्थेपि विकल्पत्वङ् कथमस्योपपत्तिमत् । अर्थस्याग्रहणात् तेन स्वरूपस्याप्यकल्पनात् ।। ४५८ ।।

[2.1.2.5.3,13]

सत्त्यमेवैतदुक्तम्भवता ।

[2.1.2.5.3,14]

यदि ग्रहणमर्थस्य विकल्पः कथमत्र सः । अथाग्रहणमर्थस्य विकल्पः कथमत्र सः ।। ४५९ ।।

[2.1.2.5.3,15]

अथार्थारोपतस्तत्र विकल्पत्वन्निरुच्यते । ग्रहणाग्रहणे मुक्ता तत्राप्यर्थोऽस्ति नापरः ।। ४६० ।।

[2.1.2.5.3,16]

ग्रहणारोपसद्भावे विकल्प इति चेन्मतिः । ग्रहणारोपयोरैक्ये द्वयोः सम्भव इत्यसत् ।। ४६१ ।।

[2.1.2.5.3,17]

तत्रैकपक्षनिक्षिप्तो दोषः प्राग़ेव वर्ण्णितः । अथ भेदस्तयोरस्ति द्वयमेव प्रसज्यते ।। ४६२ ।।

[2.1.2.5.3,18]

सविकल्पकसम्वित्तिरविकल्पा तदैव च।

[2.1.2.5.3,19]

तस्मात् ।

[2.1.2.5.3,20]

ग्रहाभिमानो यत्रास्ति विनाशग्रहणमुच्यते । स एव हि विकल्पोस्मिन्नस्मत्पक्षे निरीक्षितः ।। ४६३ ।।

[2.1.2.5.3,21]

अभिमानोपि कस्तत्र ग्रहणाग्रहणात् परः । इति चेद ग्रहे यस्य प्रवृत्तिंप्रति कर्त्तृता ।। ४६४ ।।

[2.1.2.5.3,22]

प्रवर्त्तकत्वमग्राह्ये यदि सर्वत्र किन्न तत् । प्रवर्त्तकत्वङ् ग्राह्येपि यदि कस्मात् प्रवर्त्तते ।। ४६५ ।।

[2.1.2.5.3,23]

सर्वन्तर्हि भवेज्ज्ञानमिदानीं सविकल्पकं । अगृहीत एव सर्वस्माद् यतो ज्ञानात् प्रवर्त्तते ।। ४६६ ।।

[2.1.2.5.3,24]

अत्र ब्रूमः ।

[2.1.2.5.3,25]

असाक्षात्करणाकारे यत्र स्यात् कल्पनान्तरैः । व्यवहारः स एवात्र विकल्पो लोकसम्मतः ।। ४६७ ।।

[2.1.2.5.3,26]

दर्शनाभिमतिर्यत्र तज्ज्ञानमविकल्पकं । साक्षात्कृत्यधिमोक्षाच्च प्रत्यक्षमिति गीयते ।। ४६८ ।।

[2.1.2.5.3,27]

परमार्थस्तु विज्ञानं सर्वमेवाविकल्पकं । स्वग्राह्यविषये सर्वस्याविकल्पनवृत्तितः ।। ४६९ ।।

[2.1.2.5.3,28]

किञ्च ।

[2.1.2.5.3,29]

वासनाबलतः पूर्वसम्विद्भेदानुसारतः । यत् ज्ञानं जायते क्वापि तदुक्तं सविकल्पकं ।। ४७० ।।

[2.1.2.5.3,30]

तत्त्वर्थपरतन्त्रत्वमादधानं प्रवर्त्तते । निर्विकल्पकमित्युक्तन्तज्ज्ञानव्यवहारतः ।। ४७१ ।।

[2.1.2.5.3,31]

सुखादीनान्तु रूपस्य स्वसम्वित्याऽविकल्पनात् । अविकल्पकता तत्र सर्वेषामेव सम्मता ।। ४७२ ।।

[2.1.2.5.3,32]

तस्मात् तेषां स्वसम्वित्तिर्नाभिजात्यानुषङ्गिणी । न कर्मकरणत्वेन सोभिजल्पोत्र सङ्गतः ।। ४७३ ।।

[2.1.2.5.3,33]

अथापि प्रतिभासमान एव प्रबन्धेन सुखादाविदं सुखादीति यदा विज्ञानमधिमुक्तिरूपमुपजायते तदा कस्मान्न सविकल्पकता । अत्र मानसं प्रत्यक्षमर्थ इवेति वर्ण्णितं ।  तथा हि ।

[2.1.2.5.3,34]

अर्थरूपे सुखादौ च यदेदमिति वर्त्तते । स्वरूपग्रहसाक्षात्त्वे सर्वन्तन्मानसम्मतं ।। ४७४ ।।

[2.1.2.5.3,35]

न हि तत्रापि कथञ्चित् कल्पनावकाशः । तेन तदविकल्पकत्वात् प्रत्यक्षमेव ।

[2.1.2.5.3,36]

ननु स्वसम्वेदनं मानसञ्च पदद्वयमपि समुदितन्तदा परस्परासंस्पर्शात् कथं न द्वयाकारप्रतीतिः । भवत्येव । तैमिरिकद्वयद्विचन्द्रदर्शनन्यायेन त्वेकार्थाभिनिवेशादेवमव्यवहारः ।  ननु तत्रापि कथं स्वसम्विदितत्वे न भवति तथा व्यवहारः । अनुमानस्य तथा वृत्तेः । तत्र  हि सामान्यरूपकार्यदर्शने तदेकत्वानुमानेन च द्वितीयस्य दर्शनमिति तदेकताव्यवहारः ।  इह तर्हि द्वयोरपि दर्शनात् कथमेकताव्यवहारः (।) न चानुमानमत्र । स्वसम्विदितत्वे  किमनुमानेन । ननु परम्परासम्वेदनात् कथं द्वयं सम्विदितं । पुरुष एकस्तस्य तत् द्वयं  सम्विदितमिति चेत् । न । सम्वेदनव्यतिरेकेण पुरुषस्याभावात् । ताभ्याञ्च न द्वयसम्वेदनं । अथरूपरससम्वेदनवत् सम्वेदनं द्वयोः । तत्रापि कथं स्वसम्विदितत्वे सतीति

[2.1.2.5.3,37]

प्रतिपादितं परसम्वेदनेपि प्रसङ्गादिति । तस्मात् स्वसम्वेदनमेकमेव चित्राकारमिति प्रतिपादितमेतत् ।

[2.1.2.5.3,38]

इदञ्च पुनर्बाह्यार्थमाश्रित्य ग्राह्यग्राहकभावञ्चाभ्युगम्योच्यते (।) परमार्थतस्तु  सकलमेव स्वसम्वेदनमात्रन्नेन्द्रियादिप्रत्ययविभागोस्ति । इन्द्रियव्यापारस्यापि समानकालतया वेद्यत्वाद् रूपादिवत् । अथ चक्षुरादीनां व्यवहारतः कारणत्वं । तथा समान  सम्वेदनयोर्मानसेन्द्रियविज्ञानयोश्च भेदः ।

[2.1.2.5.3,39]

नन्वत्र व्यवहारो नास्ति व्यवहारिकः । आनुमानिकोपि व्यवहार एवेत्यदोषः ।  आत्मादिष्वपि तर्ह्यानुमानिकोपि व्यवहार एवेत्यादीनामपि सत्त्वप्रसङ्गः । न (।) तत्र बाधकव्यवहारसद्भावात् । तस्मात् सुखादीनामात्मा विशेषरूपो शक्यसमय इति स्थितमेतत् ।

[2.1.2.5.3,40]

अवेदकाः परस्यापि ते स्वरूपं कथम्बिदुः ।एकार्थाश्रयिणा वेद्या विज्ञानेनेति केचन ।। २५१ ।।

[2.1.2.5.3,41]

यदपि तावद् विज्ञानं परस्य वेदकन्तस्यापि तावत्स्ववेदनन्नास्ति किमङ्ग पुनः परावेदिनां सुखादीनां ।

[2.1.2.5.3,42]

ननु वेद्यत्वात् स्ववेदनम्भविष्यति सुखादिकमन्यथा वेदनमेव न स्यात् । न(।)  स्वसम्वेदनस्यासिद्धत्वात् । परेण वेदने घटादिवदस्ववेदनं । घटादिवदेव तर्हि बहिर्देशत्ववेदनप्रसङ्ग इति चेत् । न(।) एकार्थसमवायिना विज्ञानेन वेदनात् । घटादीनां हि  नैकार्थसमवायो विज्ञानेन । तेन तेषां ग्राह्यरूपतया तटस्थत्वेन वेदनं । सुखादयस्तु  पुनरभेदेनैव विज्ञानात्प्रतीयमाना विज्ञानरूपमिवापन्ना ग्राहकाकारतयान्तःसन्निविष्टा वेद्यन्त  इति न घटादिवत् प्रसङ्ग इति केचित् । तेषां ।

[2.1.2.5.3,43]

तदतद्रूपिणो भावास्तदतद्रूपहेतुजाः ।तत्सुखादि किमज्ञानम्विज्ञानाभिन्नहेतुजं ।। २५२ ।।

[2.1.2.5.3,44]

न तावदेतत् प्रत्यक्षप्रतिपत्तिकमेव वः । अनुमानात् प्रतीतिस्तु न विना लिङ्गमिष्यते ।। ४७५ ।।

[2.1.2.5.3,45]

न खलु विज्ञानाद् भेदेन प्रतीयन्ते सुखादयः । एकार्थसमवायस्य विरोधिनः सम्भवात् ।  अनुमानम्पुनर्न लिङ्गमन्तरेण प्रवर्त्तते । स्यादत्र लिङ्गं यदि हेतुभेदो दर्शयितुं शक्यः । न ह्य  प्रत्यक्षमनुमानाद् विना प्रत्येतुं शक्यं । हेतुभेदात्तु भेदम्प्रतिपद्यस्व । अवश्यं हि सामग्री  भेदात् कार्यभेदः । कार्यभेदस्तु न भेदं साधयति । कारणादेकस्मादपि कार्यभेददर्शनाद्  भस्मधूमवत् । न च सुखादिविज्ञानयोर्भेदस्य साधकः कार्यभेद उपलभ्यते । तस्मात्कारणभेद एवोपदर्शयितव्यः स च नास्ति । कस्मादभिन्नहेतुकमभिन्नरूपञ्चोपलभ्यमानम्भिन्नमिति व्यपदिश्यते किमत्र प्रमाणमिति यावत् ।

[2.1.2.5.3,46]

अथवा यदि विज्ञानमन्यत् सुखादिभ्यः सुखादीनाम्विज्ञानस्य तत्को हेतुः । चक्षूरूपमनस्काराः ततश्च सुखादिकमुत्पद्यते एव विज्ञानहेतोश्चशुरादेः । तथा च तत्किम  ज्ञानम्विज्ञानेन कस्मादिव न वेद्यते । नास्त्येवेति चेत् । न(।) विज्ञानहेतुकत्वेनोत्पत्तेः  कथमस्यावेद्यमानता । भवत्पक्षेपि कस्मान्नैवमिति चेत् । न (।) वासनाप्रबोधविशेषस्य  हेतुत्वात् । वासनाप्रबोधविभागबलात् कदाचित् सुखरूपम्विज्ञानं दुःखरूपमन्यथा वेति  नानुपपन्नं । समानहेतुत्वमेवोपदर्शयति ।

[2.1.2.5.3,47]

सार्थे सतीन्द्रिये योग्ये यथास्वमपि चेतसि ।दृष्टं जन्म सुखादीनान्तत्तुल्यं मनसामपि ।। २५३ ।।

[2.1.2.5.3,48]

न चक्षुरन्तरेण रूपदर्शनमुखं(।) न च मनोहारिरूपमन्तरेण । नापि शोकादिना  मनस्युपहते । विज्ञानजन्मनोपीयमेव सामग्री ततो न हेतुभेदो भेदस्य बोधकः । नापि  हेतावात्ममनस्संयोगे रूपादिसामग्रीतः सुखमुत्पन्नमविज्ञानं युक्तिमत् । अथ तदा नोत्पन्नमेव  सुखं तदवश्यमेवाविद्यमानमविज्ञानं । न ह्यविद्यमानङ् ग्रहीतुं शक्यं । अत्रोच्यते ।

[2.1.2.5.3,49]

असत्सु सत्सु चैतेषु न जन्माजन्म वा क्वचित् ।दृष्टं सुखादेर्बुद्धेर्वा तत्ततो नान्यतश्च ते ।। २५४ ।।

[2.1.2.5.3,50]

न च खलु चक्षूरूपालो(क)मनस्कारेषु सत्सु सुखादय उदयभाजो येन विज्ञानात्  कारणान्तरं सुखादिकस्य कल्प्येत । ततो विज्ञानकारणमेव सुखादिकारणं । अथ तच्च  तदन्यच्च सुखादीनां धर्मादिकारणं तदेवाधर्मादि । तदपि नास्ति यतः । सत्सु चक्षुरादिष  नाजन्म दृष्टं येन कार्यव्यतिरेकात् कारणान्तरपरिकल्पनावकाशः स्यात् ।

[2.1.2.5.3,51]

अथ व्यतिरेकमन्तरेणापि धर्म्मादि कारणमेव । इष्टं सुखमनिष्टं दुःखन्तत्रावश्यं  धर्माधर्मयोः कारणत्वं । सर्वप्रवादिप्रसिद्धञ्चैतत् स्थापयित्वा चार्व्वाकमेकं । तदप्यसत् ।

[2.1.2.5.3,52]

धर्मादीनान्न सामर्थ्यं सिद्धमव्यतिरेकतः । सुखादिमात्रे धर्म्मादेः सामर्थ्यन्नेष्टसाधने ।। ४७६ ।।

[2.1.2.5.3,53]

धर्मादिकं हि सुखादिसाधनानि समं श्रयति न सुखादीन्येव । अन्यथा तत्साधनमन्तरेणापि सुखादिप्रसङ्गः । अथापि स्यात् (।) सत्यपि सुखासुखसाधने रूपादौ शोकादिनोपहतेन्तःकारणसामथ्यन सुखमुत्पत्तिमत् । ततो धर्म एव कारणन्न रूपादीति गम्यते ।  तदयुक्तिमद् (।) यतः ।

[2.1.2.5.3,54]

अधर्मेणैव शोकादिसामग्री ढौकिता सती । तत उत्पत्तिमद् दुःखन्न तद् दुःखमधर्मतः ।। ४७७ ।।

[2.1.2.5.3,55]

शोकादिसाम‌ग्र्‌येवाधर्मेणोपनीता दुःखन्तस्यास्तु दुःखं स्वयमेवोदयवत् ।

[2.1.2.5.3,56]

अथवास्तु सुखमेव धर्मादन्यतो दुःखं । तथापि तेन भिन्नं सम्वेदनञ्जनयितव्यमिति कुतः । सम्वेदनाव्यतिरेकिसुखजननेपि न धमण भवतः किञ्जिदुपकृतमिति ।  सुखादिना हि भवतः प्रयोजनन्तच्चाव्यतिरिक्तमपि सम्वेदनतो न कटु भवति । अथ कारणभेदाद् भेदस्तदप्यसत् । यतः ।

[2.1.2.5.3,57]

अस्त्येव शुद्धविज्ञानात् सुखज्ञानस्य भिन्नता । एकान्तेन तु यो भेदः स नैतावति सिध्यति ।। ४७८ ।।

[2.1.2.5.3,58]

धर्मसहिता हि सामग्री तदेव कार्यम्विशिष्टं जनयेन्न त्वत्यन्तं भिन्नमेव । अधिकोपकारेण तस्या एव विशेषात् । सार्द्रेन्धनत्वे धूमो हि भस्मनो नातिरिच्यते । न हि भस्मनो  त्यन्तमतिरिच्यते धमः श्यामतादिमलिनीकरणस्य तत्रापि सम्भवात् । तस्मान्न धर्मादेरत्यन्तव्यतिरेकजनने सामर्थ्यावधारणं । अत एवाह ।

[2.1.2.5.3,59]

सुखदुःदुखादिभेदश्च तेषामेव विशेषतः ।तस्या एव यथा बुद्धेर्मान्द्यपाटवसंश्रयाः ।। २५५ ।।

[2.1.2.5.3,60]

यदि विज्ञानसुखादीनां समानहेतुता विज्ञानम्विज्ञानमित्येतावदेवास्तु कथं सुखादिभेदः । तस्या एव सामग्र्याविशेषात् । क्षीराद्यवसेके धात्री बीजादिसामग्रीवत् । नहि

[2.1.2.5.3,61]

क्षीराद्यवसेकाधिक्येपि धात्री बीजं जनयति धात्रीविलक्षणमेव कार्यं । अपि तु तद्रपमनतिक्रम्यापरविशेषाधिष्ठितं । अथ भिन्नमपि कस्मान्न जनयति । न (।) भिन्नमेव जनयतीत्येवम्वक्तव्यं । एवङ् कारणभेदाद् भेदस्तया प्रतिपादितो भवति । यदि सामग्री भिन्नकार्यजनिकेति प्रसिध्यति ।

[2.1.2.5.3,62]

अपि च (।) प्रज्ञादयोपि धर्म्मा आदित एवोत्पत्तिमन्तस्ततस्तेषामपि बुद्धेर्भेद एव  प्रसक्तः । अथाभ्यासादेः प्रज्ञादयो न धर्मादेः । एवं सति सुखादयोपीष्टानिष्टाभ्यासादिति  न धर्मादिहेतुता तेषां स्यात् । इष्टादिसन्निधानं धर्मादिति चेत् । न तर्हि सुखादीनां  धर्मादुत्पत्तिरपि त्वविगणमनस्कारादेरेव । तच्च मनस्कारादेरविगुणत्वं ज्ञानेपि कारणमिति  न भिन्नसामग्रीजन्याः सुखादयः (।)

[2.1.2.5.3,63]

अथापि स्यात् (।) न प्रज्ञादयः सुखादिहेतुधर्मादिहेतुकाः प्रज्ञासद्भावात् (।) यत् सुखन्तदेव धर्मादिहेतुकन्तेन सुखादीनां समानकारत्वमसिद्धं । तदपि न सुभाषितं यतः ।

[2.1.2.5.3,64]

प्रज्ञादयो न धर्मादेरपि त्वेते सुखादयः । इति प्रमाणतस्सिद्धङ् कुत एतद् भवादृशां ।। ४७९ ।।

[2.1.2.5.3,65]

न हि प्रमाणादप्रसिद्धं स्वप्रक्रियाप्रयञ्चप्रकाशनमात्रं परेषाम्परितोषस्य । न च  प्रज्ञादयो धर्मादन्यतोभवन्ति । धर्मम्विनाप्यभ्यासाद् दृश्यन्ते इति चेत् । न (।) धर्ममन्तरेण  तस्यैवाभ्यासस्य सकलत्वायोगात् । जडत्वादेवाकलत्वमिति चेत् । सुखादीनामपि तर्हि  सन्तानविशेषादेव सम्भवः । तथा हि ।

[2.1.2.5.3,66]

सुखं सर्वापदां हेतावदीनत्वे स्वभावतः । सन्तानतिशयादेव पूर्व्वाभ्यासप्रवर्त्तनात् ।। ४८० ।।

[2.1.2.5.3,67]

सुखं स्वभावातिशयादेव पूर्वाभ्यासप्रवर्त्तितादसतामपि दुराचाराणान्दर्शनात् । सत्यपि  धर्मे समतादर्शिनोऽभावात् । समताभावनाभ्यासविपर्ययसहायाद् धर्मादेरेवेति चेत् । एवन्तर्हि न धर्मस्य सामर्थ्यमभ्यासपूर्वकत्वाच्च प्रज्ञादिवद् बोधरूपा एव सुखादयः ।

[2.1.2.5.3,68]

ननु विषयादिभ्यः सुखादय उत्पत्तिमन्तो विज्ञानन्तु विज्ञानहेतुकाद् भावनाख्यात्  संस्कारादिति हेतुभेदः । तथा हि ।

[2.1.2.5.3,69]

सोयं यमहमद्राक्षं पूर्वसंस्कारसम्भवात् । इति तद्रूपविज्ञानं सुखादाविदमस्ति किं ।। ४८१ ।।

[2.1.2.5.3,70]

तदसद् । सुखादिष्वप्यस्य हेतुत्वं । तथा हि भावनावशादेव सुखादयोपि जायन्त इति  प्रतिपादितमेव ।

[2.1.2.5.3,71]

अथापि स्यात् (।) मानसा एव सुखादयः संस्कारतो भवन्ति नेन्द्रियजाः । एवन्तर्हि  मानसमेव विज्ञानं संस्कारादिति समानमेतत् । अथेन्द्रियजस्यापि विज्ञानस्य पाटवादिविशेषो  भावनाविशेषादेव । सुखादीनामपि तर्हीन्द्रियजानान्तत एव पाटवादिकमिति समानं ।

[2.1.2.5.3,72]

किञ्च । मानसमेव सकलं सुखादिकमिति प्रतिपादितं ।

[2.1.2.5.3,73]

ननु गृहीते क्वापि वस्तुनि भावनावशात् तत्रैव वस्तुनि पुनः पुनर्ज्ञानोदयलक्षणात्  पाटवं युक्तिमत् । सुखादीनामपि यद्यनेन ज्ञानेन ग्रहणन्तदा युक्तन्तद् ग्रहणं पटु भवतीति  स्वसम्वेदनपक्षे तु कीदृशी भावना । तथा हि ।

[2.1.2.5.3,74]

स्वम्वेदनञ्चेदुत्पन्नङ्कीदृशी तत्र भावना । स्वम्वेदनञ्चेन्नोत्पन्नङ् कीदृशी तत्र भावना ।। ४८२ ।।

[2.1.2.5.3,75]

अपरापरस्य सुखसम्वेदनस्योत्पत्तेर्नाभ्यासयोगः । यदि पुनःपुनस्तदेवोपलभ्यते तदाभ्यासव्यपदेशः । अर्थस्तु पुनरेक एव तत्र भावनाप्रयुक्ता परापरविज्ञानेनानुभवे ।

[2.1.2.5.3,76]

ननु सुखमप्येकं किन्न भवति । नन्वेकस्य कः पुनः पुनरर्थः । अर्थस्य पुनरेकतायामप्यनुभवावृत्तिकृतम्पौनःपुन्यं । तदप्यसत् ।

[2.1.2.5.3,77]

ज्ञानस्य यदि भेदोस्ति विषयेभ्यो गतिः कुतः ।

[2.1.2.5.3,78]

प्रत्यभिज्ञाप्रसादाच्चेत् सुखादावप्यसौ न किं ।। ४८३ ।।

[2.1.2.5.3,79]

ननु सुखमेकन्न भवति (।) कथन्तत्र प्रत्यभिज्ञा । विषये तु ज्ञानभेदेपि तदेकत्वाद्युक्ता ।  ननु च विषयभाविनी प्रत्यभिज्ञाऽपि तूपलम्भभाविनी । न च ज्ञानभेद एकस्योपलम्भः ।  ज्ञाने च कथम्प्रत्यभिज्ञा । न परमार्थतस्तत्र प्रत्यभिज्ञा ।

[2.1.2.5.3,80]

अथैकत्वेन तदेकत्वमारोप्य ज्ञानमेकमिति व्यवह्रियते । अत्र विचार्यते । किमिदं  स्वसम्वेदनं ज्ञानमिति पक्ष उच्यते । अथ ज्ञानान्तरवेद्यमथार्थापत्तिवेद्यं । किञ्चातः ।

[2.1.2.5.3,81]

स्ववेदनञ्चेदाश्रित्य प्रत्यभिज्ञा कथम्भवेत् । न हि दृशस्य भेदेन तदैवैकत्वविभ्रमः ।। ४८४ ।।

[2.1.2.5.3,82]

स्वसम्वेदनपक्षे हि परिस्फुटे भेदवेदने कथं विषयाभेदेपि तदैव तत्कृत आरोपविभ्रमः ।  ज्ञानान्तरवेदनेपि समानमेतत् अर्थापत्तिवेदने त्वर्थानुरूपा ज्ञानकल्पना ततो ज्ञानमप्यभिन्नमेव  कल्पनीयं । अथान्यथा नोपपद्यत इत्यर्थपत्तिः ।

[2.1.2.5.3,83]

वेदनामात्रमर्थस्य वेदनामात्रकल्पकृत् । नानेकेनैकतार्थस्य ग्राह्येत्येकं प्रकल्प्यतां ।। ४८५ ।।

[2.1.2.5.3,84]

न ह्यनेकेन विज्ञानेनापरापरकालभाविना स्वकालार्थपरिच्छेदकेन पूर्वापरकालभाव्येकोर्थ इति शक्यङ् कल्पयितुमेकस्याव्यापारात् समूहस्य चाभावात् ।

[2.1.2.5.3,85]

आत्मैकः सोनुसन्धायी तस्य स्मरणसम्भवात् । स्मरणे ह्यस्य सामर्थ्यं सन्धाने चापि विद्यते ।। ४८६ ।।

[2.1.2.5.3,86]

तदेतदसत् ।

[2.1.2.5.3,87]

बोधरूपात्मतापक्षेहि नेदं युक्तिमदीक्ष्यते । आवृत्तिरेकरूपस्य कथमस्य प्रमान्विता ।। ४८७ ।।

[2.1.2.5.3,88]

भिन्नाभिन्नात्मपक्षेयमदोष इति चेत् । येन रूपेणाभिन्नस्तेन रूपेण न प्रत्यभिज्ञानं ।  ज्ञानभेदेन भिन्नत्वात् । ज्ञानस्याभेदे तदभिन्नस्य भेदस्य । येन तु रूपेण ज्ञानाद् भदेस्तेन  रूपेणैकता ततो नावत्तिः ।

[2.1.2.5.3,89]

अथाबोधरूप आत्मा तदा न ज्ञानेन बुद्ध्यने तच्च भिन्नमिति कथन्तेनाभेदग्रहणं ।  तस्माज्ज्ञानभेदेनैकत्वग्रहो युक्त इत्येकमेव ज्ञानं परिकल्पनीयमर्थापत्त्या ।

[2.1.2.5.3,90]

अथार्थापत्त्या ज्ञानभेदः परिगृह्यते तथापि नैकत्वम्विज्ञाने प्रतीयतेऽतः कथं प्रत्यभिज्ञा ।

[2.1.2.5.3,91]

अथालक्षितनानत्वस्य प्रत्यभिज्ञानं (।) तथा सति सुखादिष्वपीति तदेकत्वस्य सम्वृत्या  सम्भवात् (।) तत्रैव पुनःपुनरनुभव इति भवत्यभ्यासात् सुखादीनाम्पाटवादिविशेषः । अभ्यासाच्च सुखादीनामुत्पत्तिर्बोंधरूपाणामेव ।

[2.1.2.5.3,92]

नन्वभ्यासाद् गमनादयोपि विकटादिरूपा भवन्ति न च ते बोधरूपाः । अत्रोच्यते ।

[2.1.2.5.3,93]

अबोधरूपादभ्यासादबोधस्यैव सम्भवः । बोधरूपात् तथाभ्यासद् बोधरूपोदयो न किं ।। ४८८ ।।

[2.1.2.5.3,94]

प्रज्ञादिवदेव ।

[2.1.2.5.3,95]

अथापि स्याद् (।) बोधरूपाभ्यास इति किं स्वसम्वेदनाभ्यासः । अथ बोधरूपगृहीतार्थाभ्यासोः (।) यदि स्वसम्वेदनाभ्यासस्तम्वेदनमसिद्धं । अथ द्वितीयः पक्षः सोनैकान्तिकसम्भवादयुक्त एव । बोधरूपगृहीतगमनाभ्यासेपि गमनादिबोरूपतानुपलम्भात् । अत्रोच्यते ।

[2.1.2.5.3,96]

योभ्यस्यते यथाभूतः स तथैव प्रकृष्यते । अन्तः सम्वेदनाभ्यासः सुखादीनान्तथा फलः ।। ४८९ ।।

[2.1.2.5.3,97]

अन्तः सम्वेदनरूपा हि सुखादय उपलब्धाः । जडरूपाः सन्त एकार्थसमवायेनोपलभ्यन्ते  तथेत्येतत्तु व सम्वेदनसमासादनोपनतपरितोषं । ततः स्वसम्वेदनरूपमेवाभ्यस्यति (।) ततस्तथाभूतमेव भावनाप्रकर्षाभ्यासे प्रादुर्भवेत् । प्रथमन्तर्हि स्वसम्वेदनाभावः स्यात् (।) न ।  यज्जातीय इत्यादिना तस्यापि तथाभूतत्वात् । तस्माद् भावनाबलादुपजायमानाः प्रज्ञादिवत्  सम्वेदनस्वभावा एवेति स्थितं ।

[2.1.2.5.3,98]

अनेनैतदपि निरस्तम् ।

[2.1.2.5.3,99]

तदतद्रूपिणो भावास्तदतद्रूपहेतुजाः ।तद्रूपादि
		  किमज्ञानम्विज्ञानाभिन्नहेतुजं ।। २५२ ।।

[2.1.2.5.3,100]

तस्यायमर्थः । परस्परसहकारित्वेन चक्षुर्मनस्कारपुरोवर्त्तिशकटादयः समानसामग्रीका  उपजायमानाः सर्वे बोधरूपाः स्युरबोधरूपा वा । न हि तत्र कश्चित् प्रधानेतरविवेक इति ।  सा हि रूपादिसामग्री बोधाबोधरूपानेककार्यजनेन दृष्टशक्तिका नान्यथा शक्या विधातु ।  तयैवानैकान्तिकत्वमत एवेति चेत् । न (।) अन्यथाहेत्वर्थस्य विवक्षितत्वात् ।

[2.1.2.5.3,101]

भावनोयदजन्मानो यथा प्रज्ञादयस्तथा । सुखादयोपि किन्तस्मात् कारणादस्वसम्विदः ।। ४९० ।।

[2.1.2.5.3,102]

यो हि यथा भूतोभ्यस्यते स तथैव भवतीति प्रमाणार्थः । न च रूपादीनामान्तरस्वभावाभ्याससम्भवः । यस्य तावदर्थापत्तिगम्याः प्रज्ञादिविशेषास्तेन ते आत्मसमवायिन इति  कथमवगन्तव्यं । केवलमर्थापत्या येन विना यत्नोपपत्तिमत् तदवगम्यते । न चात्मसमवायित्वेन  विनाऽबोधरूपतया च नोपपत्तिमत् किञ्चित् । केवलमपरेणापि केनचिद् भवितव्यं यतो  परोक्षतार्थस्य जाता । ततः कथमात्मसमवायादिगतिः । तस्मात् मयैतदवगतमित्यान्तरत्वमेव  बोधस्याभ्यस्तं जनेन (?) येनातरत्वप्रतीतिरिति परिहारः ।

[2.1.2.5.3,103]

येपि बुद्ध्यन्तरस्य प्रत्यक्षताम्बुद्धौ वर्ण्णयन्ति तेषामपि सा आत्मसमवायिनी बोधरूपा  च प्रतिभातीत्येवमवश्यमयमभ्युपगमः । अन्यथा पदार्थान्तरमेव भवेत् । ग्राहकत्वस्य तु  प्रसिद्धिरेव । तस्मात् प्रत्यक्षान्तरे तदारूढग्राहकत्वैवासौ प्रतिभाति । तथा च सति तत्रापि  सोर्थः प्रतिभासते । नष्टस्य च कथं प्रतिभासः । केवलाबुद्धिः प्रतिभासमाना कथं ग्राहिकात्वेन  ग्रहणत्वेन वा प्रतिभासेत । तथात्मादयोपीति चोद्ये आत्मसमवेतत्वेन वाध्यारोपोनादिकालिक 
		उपजायत इति परिहारः स्यात् । तथा च सति तथैव भावनाबलादुपजायमानाः । प्रज्ञादयो  वा सुखादयोपि बोधरूपा एव ।

[2.1.2.5.3,104]

ननु तथापि बुद्ध्यादीनां स्वसम्वेदनरूपतान्नाभ्युपगच्छन्ति परे । नन्वसम्वेदनत्वेपि सति  न प्रत्यक्षता नान्तरत्वमिति प्रतिपादितं । स्वसम्वेदनत्वे पुनस्तथाभूतमेवात्मानञ्चकासयन्त्यर्थञ्च सा चकास्तीति युक्तमेतदेव ।

[2.1.2.5.3,105]

अथ भावनावलादपि सुखादय उदयत्यागिना आत्मसमवायिन एव सन्त एकार्थसमवायिविज्ञानग्राह्याः ।

[2.1.2.5.3,106]

तेन बोधेन संस्पर्शाद् बोधरूपावभासनं । न तु बोधस्वभावेनेत्येवङ् कस्मान्न कल्प्यते ।। ४९१ ।।

[2.1.2.5.3,107]

अत्रोच्यते ।

[2.1.2.5.3,108]

अनादिभावनाभावादिदमेवमिति स्थितेः । तदन्ययप्रक्रियाकल्पो न लोकेनावतार्यते ।। ४९२ ।।

[2.1.2.5.3,109]

यद्भावनाबलादिदमुपजायते इति प्रतिपाद्यते (।) न तत्रापरा प्रक्रिया को समुपजायमानोपलभ्यते । एवञ्चैवञ्चेदमिति । अपि तु भावनावलाद् यथैतद् दृश्यते तथैवेतदिति  व्यवहारः । किम्वैकार्थसमवायकल्पनया प्रयोजनं । कस्य तर्हि तत् सुखं यद्यात्मनि समवायो नेष्यते । एवन्तर्हि कस्य स आत्मा यद्यन्यत्र तस्य समवायानिष्टिः ।

[2.1.2.5.3,110]

स्वतन्त्र आत्मा नित्यत्वात् पराधीनः कथं हि सः ।

[2.1.2.5.3,111]

सुखादीनां त्वनित्यत्वे पराधीनत्वकल्पना ।। ४९३ ।।

[2.1.2.5.3,112]

आत्मा हि नित्यत्वात् स्वातंत्र्यदनाश्रितो युक्त इति युक्तमेतत् । सुखादयस्तु  गुणा अनित्याश्च ततो नियमेन तेषामाश्रितत्वेन भाव्यं । तदेतदसद् (।) यतः ।

[2.1.2.5.3,113]

आश्रयत्वे गुणत्वं स्याद् गुणत्त्वे वाश्रयस्थितिः । अन्योन्यसंश्रयादेवं न स्यादन्यतरस्थितिः ।। ४९४ ।।

[2.1.2.5.3,114]

यदि गुणत्वं प्रथमं सिध्येत् तदा गुणेनाश्रितेन भवितव्यमिति कल्पनावतारः । न च  तत् सिध्यति पराश्रयत्वात् सिद्धेः । नाश्रयाश्रयिभावः कस्यचिदस्तीति प्रतिपादितमेतत् ।

[2.1.2.5.3,115]

यद्यप्युक्तन्नित्यत्वात् स्वतन्त्र आत्मा न सुखादयो विपर्ययादिति ।।

[2.1.2.5.3,116]

अनित्यमपि हेतुभ्य उत्पर्त्तेर्निरपेक्षणं । कर्त्तव्यतास्य नास्तीति परत्रायत्तता कथं ।। ४९५ ।।

[2.1.2.5.3,117]

यदि तन्नोत्पन्नमेव कथमस्य परायत्तता । अथ कुतश्चिद्धेतोरूपत्पन्नन्ततोपि का तस्य  परायत्तता । स्वकार्यजनने परायत्ततेति चेत् । स्वहेतोरेव कार्यजननन्तस्येति नायाधीनतायोग  इत्यलम्प्रसङ्गेन ।

[2.1.2.5.3,118]

तस्मात् सुखादय एव स्वतन्त्रा भवन्तु किमाश्रयेणात्मनोपकल्पितेन ।

[2.1.2.5.3,119]

अस्वसम्वेदने च सुखादीनां कथमर्थग्राहकता । एकार्थसमबायिविज्ञानेन वेदने भविष्यतीति चेत् । अत्रोच्यते । किमेकार्थसमवायिना विज्ञानेनेन्द्रियजेन वेद्यन्तेऽथान्येन । न  तावदिन्दियविज्ञानेन । यतः ।

[2.1.2.5.3,120]

यस्यार्थस्य निपातेन ते जात धीसुखादयः ।तम्मुक्त्वा प्रतिपद्येन सुखादीनेव सा कथं ।। २५६ ।।

[2.1.2.5.3,121]

सैवेन्द्रियबुद्धी रूपाद्यभिनिपेशिनी कथं सुखादीनेव प्रतिपद्यते या चक्षुरादिना रूपादिषु  नियुक्ता । नहि सुखे प्रवृत्तञ्चक्षुर्ममेति बुद्धिः । अथ सुखाग्राहकम्विज्ञानं रूप एव प्रवृत्तं  वर्त्तयिष्यति (।) तथासत्यतिप्रसङ्ग इति प्रतिपादितं । अनुमानस्यापि चाक्षुषत्वप्रसङ्ग इति ।

[2.1.2.5.3,122]

अथेन्द्रियज्ञानादपरो ग्राहकाकारो नोपलभ्यते तेन तेनैवेत्युच्यते । विकल्पोपि तर्हि  समानकाल इन्द्रियविज्ञानेनैव गृह्यत इति प्राप्तं । अनुमेयेपि प्रसङ्ग इति निवेदितं । न हि  तत्रापरो ग्राहकाकार उपलभ्यत इति । अथ ग्राह्याकारात् तथा ग्राहकाकारपरिकल्पना ।  विकल्प्येपि शब्दे समानमेतत् । सुखादावपि ग्राहकाकारः किन्न कल्प्यत इति चेत् । न (।)  ग्राह्यत्वेनाननुभवात् । नह्यैकार्थसमवायेपि ग्रहणान्तरेण ग्रहणाद् ग्राह्यता नास्तीति  शक्यम्वक्तुं । एकलोलीभावेन प्रतिपत्तेरिति चेत् । स तर्हि तदात्मा सुखम्बुद्धिर्वा ।  एकस्यापि स्वरूपेणाग्रहणात् सुखाकारमेव केवलं सम्वेदनम् (।) अपरस्याप्यसम्वेदनस्य सुखाभाव  इति चेत् । न (।) परोपधानत्वस्याप्रतीतेः । वृक्षपिण्डाकारप्रतिपत्तिवत् । अथानुमानात् परोपधानता साध्यते । यत् प्रतीयते तत्परोपधानं पिण्डवत् । न । बाह्यार्थाभावप्रसङ्ग्ात् । वासनोपधानस्य सम्भवात् । तस्मात् यद् यथा प्रतीयते तत् तथैवोपगन्तव्यं । न तु तदनुमानेनान्यथा स्थापनीयं । ततो वाह्यार्थः स्वरूपेण ग्राह्यतया प्रतीयमानस्तथावस्थाप्यते प्रतीतिमात्रानुबन्धित्वात् स्थापनायाः । सुखादिकन्तु न ग्राह्यतया वेद्यते  ततः स्वसम्वेदनं ।

[2.1.2.5.3,123]

अथात्ममनोयोगमात्रादुत्पन्नं ज्ञानं सुखादीनां ग्राहकं नेन्द्रियज्ञं । तथा सति युगपञ्ज्ञानानुदयात् क्रमग्रहणेन भाव्यं । ततश्च ।

[2.1.2.5.3,124]

अविच्छन्ना न भासेत  तत्सम्वित्तिः क्रमग्रहे ।

[2.1.2.5.3,125]

क्रमग्रहे ह्यपगम्यमाने न सुखादिबुद्धिरविच्छिन्ना प्रतिभासेत । अयमेव हि क्रमो  यदसहभूतत्वन्नाम । सहैव च रूपादिग्रहणेन सुखादिग्रहणामुपलभ्यते । तत्र च सह  ग्रहणमिति विरुद्धं । न हि विरुद्धयोरेकत्र भावः ।

[2.1.2.5.3,126]

तल्लाघवाच्चेत् तत्तुल्यमित्यसम्वेदनन्न किं ।। २५७ ।।

[2.1.2.5.3,127]

यदि सुखग्रहणस्य लघुवृत्तेरविच्छेदप्रतिपत्तिः प्रतिपत्तिरेव नान्तराप्रतिपत्तिः ।  तदेतल्लाघवमग्रहणेपि सुखादेः समानमित्यग्रहणमेवाविच्छिन्नं सुखरूपयोः प्रसक्तं । अथा  ग्रहणमप्यविच्छिन्नं प्रतिभात्येव । यतः ।

[2.1.2.5.3,128]

सुखस्याग्रहणं रूपग्रहणादपरन्न हि । रूपस्याप्यग्रहो नास्ति सुखग्रहणतः परः ।। ४९६ ।।

[2.1.2.5.3,129]

ततश्च सुखास्याविच्छिन्नमग्रहणम्भवेदित्ययमर्थो रूपोदेर्ग्रहणमविच्छिन्नमिति । तदस्त्यव एवम्विपर्ययेपि वाच्यं । ततः सिद्धसाधनमेवैतदग्रहणन्न किमिति । अत्रोच्यते ।

[2.1.2.5.3,130]

एकस्य भावो योन्यस्याभावत्वेन निरुच्यते । तद्विविक्ततया तस्य तदभावस्य चिन्तितः ।। ४९७ ।।

[2.1.2.5.3,131]

न हि स्वरूपेण कस्यचिदसावभावोऽपि तु तद्विविक्तत्वेन । ततश्च रूपग्रहणं सुखग्रहणविविक्तमुपलभ्यत इत्यभ्युपगमे तद्विविक्तग्रहणं लाघवेनेति तदविच्छेदस्य सम्भवात्  कथं सुखसम्वेदनं । सुखसम्वेदनस्यापि स एव क्रम इति द्वयोरप्यग्रहणमिति (।)

[2.1.2.5.3,132]

साधूक्तमग्रह एव न किमिति । न हि परत्राप्युपलभ्यमाने परस्य तद्विविक्तग्रहणं ।  तद्विविक्तग्रहणमेव तत्स्वरूपस्य तत्राप्रवेशादिति चेत् । न । परस्परस्वरूपाप्रवेशग्रहणेऽक्रमग्रहणं समानकालग्रहणेपि सम्भवात् । अवयवावयविनोस्तुल्यकालग्रहणाभ्युपगमात् ।

[2.1.2.5.3,133]

ननु दूरतस्सान्तरानेककेशग्रहणेनान्तरस्याग्रहणेप्यग्रहणमेव केशरूपस्य । तत्र यथा  निरन्तरकेशरूपग्रहणेन तदन्तराग्रहणम्बाध्यते न तथान्तराग्रहणेन केशग्रहणबाधा । एवमत्रापि नाग्रहणमन्तरा ग्रहणस्य बाधकं । अत्रोच्यते ।

[2.1.2.5.3,134]

अन्तरग्रहणन्तत्र नैव सद्बाधकङ्कथं । असन्न बाध्यन्नापीष्टं लोकः केवलमिच्छति ।। ४९८ ।।

[2.1.2.5.3,135]

कस्मादन्तरग्रहणमेव न भवतीति चेत् ।

[2.1.2.5.3,136]

शक्तिरेषैव भावानां सा किं पर्यनुयुज्यते । तेनान्तराणां ग्रहणमनुत्पन्नन्न बाधकं ।। ४९९ ।।

[2.1.2.5.3,137]

न च बाध्यं । केवलम्व्यपदेश एव यथाकथञ्चिल्लोके निरूढिमागतः । तत्र तु पुनः  सुखरूपादिग्रहणयोरग्रहणन्नोत्पन्नमिति न युक्तं । तथा सति न क्रमग्रहणसम्भवः । अस्त्येवाग्रहणन्तत्र परङ् ग्रहणन्नोत्पन्नमिति चेत् । नैतदस्ति ।

[2.1.2.5.3,138]

ग्रहणे ग्राहकन्नास्ति ग्राहके ग्राहकान्तरं । परैरप्येवमेवेष्टमन्यथा त्वसमंजसं ।। ५०० ।।

[2.1.2.5.3,139]

ग्रहणेन हि स्वप्रकाशात्मना भवितव्यं ग्राहकस्य तु कारणात्मनः कर्त्तुर्वा ग्राहकमपरमिष्यतां । अप्रकाशे ग्रहणे सर्व्वार्थाग्रहणप्रसङ्गः । ग्रहञ्चेत् स्वप्रकाशमिन्द्रियादन्यतो वा  यदि भवेत् किमिदानीमपरेण ग्राहकेणेति चेत् । अयमपरोऽस्यैव दोषः । न त्वप्रकाशं स्वयङ्  ग्रहणन्नाम । अपरेण प्रकाश्यते तच्चेत् । नन्वपरेणापि प्रकाशनम्परोक्षमेव तस्याप्यपरेणेत्यर्थतैवायता सर्वस्य जगत इति प्रतिपादयिष्यते । तच्च प्रतिभासमानम्परस्परकालविवेकेनोत्पन्नङ्कथम्परस्परस्य न बाधकमिति यत्किञ्चिदेतत् । अथ सुखग्रहणम्बाध्यत  एव कदाचित् केवलस्य रूपादेर्ग्रहणात् । तथा हि मनोहारिरूपदर्शनेप कदाचिन्न सुखसम्वेदनमस्ति ततः केशान्तरग्रहणमेव सुखग्रहणमपि नोत्पन्नमिति बाधनमवस्थाप्यते । नैतदपि  सत् । यतः ।

[2.1.2.5.3,140]

सर्वदैव न किम्बाधा केशान्तरविदो यथा । तदा तु न सुखादीनामुदयो लोकसम्मतः ।। ५०१ ।।

[2.1.2.5.3,141]

यथा केशग्रहणमन्तरा ग्रहणस्य बाधकं सर्वदैव । एवं रूपादिग्रहणमपि सुखादिग्रहणस्य  स्यात् । न च परमार्थतस्तत्केशग्र (ह) णं केशस्वरूपस्याप्रतिपत्तेः । यदा तु सुखा प्रतिपत्तिः  केवलरूपादिग्रहणे तदा सुखमेव नोदपादि । न तूत्पन्नमग्रहणं केवलमिति व्यवस्था । अनुपलम्भादनुत्पन्नव्यवहार इति चेत् । उ (ि) च्छन्न इदानीमुत्पादादिव्यवहारस्ततोनुपलब्धिरपि । तस्माद् यदैव सुखादीनामुत्पत्तिग्रहणस्य तदैव सुखादीनामुत्पत्तिः । तदापि न  रूपादिग्रहणेनाभिभवः (।) भवन्मते केशान्तराग्रहणवत् प्राप्तः । अथैकैवेन्द्रियबुद्धिरथ  सुखादिग्रहणे प्रवर्त्तिष्यते तेनायं क्रमग्रहणदोषो भवेत् । तदसदित्याह ।

[2.1.2.5.3,142]

न चैकया द्वयज्ञानन्नियमादक्षचेतसः ।सुखाद्यभावेप्यर्थाच्च जाते तच्घक्त्यसिद्धितः ।। २५८ ।।

[2.1.2.5.3,143]

यदीन्द्रियबुद्धिरेवार्थसुखादिग्राहीणी युक्तं न चैतदिति प्रतिपादितं । आत्ममनः  संयोगमात्रजेनातिन्द्रियजेन सुखादिकं गृह्यते प्रत्ययेनेत्यभ्युपगमात् । अथ कश्चिदेवमप्युपगच्छेत् तदपि न शक्यं (।) सुखाद्यभावेप्यर्थादेव केवलादुत्पादादिन्द्रियबुद्धेः सुखादीनां  कारणत्वानिर्द्धारणात् । यो हि येन विना नोत्पत्तिमान् सत्स्वपि समर्थेंष्वन्येषु तस्य तत्कारणत्वावधारणं । न च रूपादिसामग्र्यमपि विना सुखादिकमनुत्पत्तिमदिन्द्रिय चेतः ।

[2.1.2.5.3,144]

अथापि स्यात् (।) नीलं यदा पीतेन सहेन्द्रियवेदने प्रतिभाति न तदा तस्य सामर्थ्य  स्यान्नीलमन्तरेणापि पीतादुत्पत्तेः । अथ च तत्रापि तस्य सामर्थ्य । अथ नीलपीतावभासि  विज्ञानन्न केवलात् पीताज्जायते । एवन्तर्हि सुखरूपावभासस्यापि न केवलाद् रूपादिति  समानो न्यायः । न समानमेतत् ।

[2.1.2.5.3,145]

नीलस्येन्द्रियविज्ञाने पृथक्‌सामर्थ्यदर्शनात् । शक्तिसिद्धिस्समूहेपि न सुखस्यैवमीक्षणं ।। ५०२ ।।

[2.1.2.5.3,146]

अभ्युपगमे वा ।

[2.1.2.5.3,147]

पृथक् पृथक् च सामर्थ्ये द्वयोर्नीलादिवत् सुखं ।गृह्येत केवलं; तस्य तद्धेत्वर्थमगृह्यतः ।। २५९ ।।

[2.1.2.5.3,148]

न हि सम्वेदनं युक्तं दृष्टमिष्टञ्च कस्यचित् ।

[2.1.2.5.3,149]

रूपादेरेव सुखादिरहितादुत्पद्यते तदक्षविज्ञानं । न हि विज्ञानात् पूर्वसुखादिकमस्ति  रूपवत् विज्ञानेन सह तत एव रूरादेस्तस्योत्पत्तेः । अथ समानकालभाविनोपि सहभूहेतुत्वमिष्यते । तदसत् । सहभूहेतुत्वेन परस्परप्रतिबद्धं द्वयम्भवतु भूतवन्न तु वेद्यवेदकभावः ।

[2.1.2.5.3,150]

असम्वेदनरूपस्य ग्रहणन्न परस्परं । स्वसम्वेदनरूपस्य ग्रहणन्न परस्परं ।। ५०३ ।।

[2.1.2.5.3,151]

स्वहेतोरुन्मुखीभावाद् यदि ग्रहणमिष्यते । समानकालस्याप्यस्य परसम्वेदनात्मना ।। ५०४ ।।

[2.1.2.5.3,152]

सुखे तदुन्मुखीभूतं कथमिन्द्रियजम्मतं । नाक्षाव्यापारवित्तत्र प्रागेवैतन्निवेदितं ।। ५०५ ।।

[2.1.2.5.3,153]

अपि च पृथक् सामर्थ्ये केवलं सुखादि गृह्येत (।) नीलवदेव गृह्यत एवेति चेत् (।) न ।  न हि सुखहेतुरूपादिग्रहणमन्तरेण सुखादिग्रहणं युक्तं । सम्वेद्यमानमप्ययुक्तमेव । न खलु  ललनालालित्यप्रतिपत्तिमन्तरेण सुखेन कश्चिदर्थी । तदैव तत् सुखमिच्छति सकलः कामी जनः ।  न चैवमुपलब्धिः (।) अथ तस्यैव सामर्थ्यम् (।) एवन्तर्हि चन्द्रमसोपि द्वितीयस्य स्यात् ।  अत एवाह । अर्थेनैव सहग्रहे (।)

[2.1.2.5.3,154]

किं सामर्थ्यं सुखादीनान्नेष्टा धीर्यत्तदुद्भवा ।। २६० ।।

[2.1.2.5.3,155]

न ह्यन्वयव्यतिरेकमन्तरेण सामर्थ्यसिद्धिः । न चेष्यते नेष्टैव तदुद्भवा चक्षुरादिबुद्धिः  परेषामिति । अपि च ।

[2.1.2.5.3,156]

विनार्थेन सुखादीनां वेदने चक्षुरादिभिः ।रूपादिः स्त्र्यादिभेदोक्त्या गृह्येत न कदाचन ।। २६१ ।।

[2.1.2.5.3,157]

सुखदुःखादिहेतुत्वेन रूपादिकम्प्रतिकूलाप्रतिकूलत्वेन च सत्र्यादिकन्न गृह्येत । केवलस्य  ग्रहणे कारणं किमप्यस्ती (ति) प्रतीतिः स्यात् । सहग्रहणे कारणप्रतीतिरिति चेत् । परस्पर-

[2.1.2.5.3,158]

न्नीलादीनामपि कारणत्वप्रतीतिः स्यात् । न च भवति । तस्मादनुपपन्नमेतत् । यदि च  सुखं केवलञ्चक्षुरादिना गृहीतुं शक्यं तदा रूपादिग्रहन्नैवोपजायते । यतः ।

[2.1.2.5.3,159]

न हि सत्यन्तरङ्गेर्थे शक्तेर्धींर्बाह्यदर्शनी ।

[2.1.2.5.3,160]

बाह्यस्त्र्यादिभेददर्शनमन्तरेण यदि सुखसम्वेदनमेव न भवेत् तदा बाह्यदर्शनन्तन्नान्तरीयकत्वात् सुखसम्वेदनस्य । अथार्थग्रहो पीष्यत एवेति मतिस्तदायमपरो दोषः ।

[2.1.2.5.3,161]

अर्थग्रहे सुखादीनान्तज्जानां स्यादवेदनं ।। २६२ ।।

[2.1.2.5.3,162]

अर्थग्रहणकाले हि यद्यपि सुखमुदयवत् तथापि तस्य ग्रहणसामग्री नास्ति । इन्द्रियार्थमनःसंयोगभाविना मनसारूपाद्यर्थस्य ग्रहणं । न चापरम्मनोस्ति युगपज्ज्ञानोत्पत्त्य नभ्युपगमाद् (।) अतस्तज्जं सुखादिकन्न गृह्येत । अथ युगपद् विज्ञानोदय इष्यते तदाप्यपरो  दोष इत्याह ।

[2.1.2.5.3,163]

धियोर्युगपदुत्पत्तौ तत्तद्विषयसम्भवात् ।सुखदुःखविदौ स्यातां सकृदर्थस्य सम्भवे ।। २६३ ।।

[2.1.2.5.3,164]

अर्थस्येष्टानिष्टस्य सम्भवे सति युगपत् सुखदुःखादिसम्वेदनं निवारयितुन्न शक्यते ।

[2.1.2.5.3,165]

ननु दृश्यत एवैतत् । तथा हि शीतकाले शीतोष्णस्पर्शसम्वेदनजन्मनी सुखदुःखे  वेद्येते । तदप्यसत् (।) यतः । सदा स्यातामित्यभिप्रायः । न च रणरसावर्जितचेतसः  स्वामिसम्माननोपकारनिर्देशपराधीनमात्मनं सफलञ्चिकीर्षतः शास्त्रसंस्पर्शदुःखसम्वेदनं (।)  अवश्यञ्च दुःखहेतुसद्भावे तदुत्पत्तिः । ततश्च सुखदुःखसहसम्वेदनप्रसङ्ग ।

[2.1.2.5.3,166]

अथापरेणाभिभवात् परस्यावेदनं । तदयुक्तमभिभवस्यासम्भवात् । महत्त्वादिनाभिभव इति न सम्यक् । हस्तिमशक्योर्युगपत् प्रतिपत्त्यभावप्रसङ्गःत् । इष्टत्वेनेत्यपि न  सम्यक् । द्वयोरपि सह दर्शनात् । दुःखसुखयोर्हि युगपदनुभवस्य प्रतिपादितत्वात् । पटसंस्कारात् क्वाप्यनुभव इति चेत् । न । भावनाव्यतिरेकेण संस्कारस्यापरस्यादर्शनात् ।  भावनाबलेन चेदुत्पत्तिस्तु वः सुखादयस्तदा बोधरूपा एवेति प्रतपादितं ।

[2.1.2.5.3,167]

अथापि स्याद् ।

[2.1.2.5.3,168]

भावनाबलतो ज्ञानं सुखादिषु विवर्त्तते । सुखादयस्तु रूपादिकारणादेव भाविनः ।। ५०६ ।।

[2.1.2.5.3,169]

इयमप्यलीककल्पना । यतः ।

[2.1.2.5.3,170]

यद्वस्तुबलतो ज्ञानं जायते तत्र भावनां । नाङ्गीकुर्वन्ति विद्वान्सस्तथाचेदसमंजसं ५०७ ।।

[2.1.2.5.3,171]

यदि सुखादिकं सन्निहितमेव तद्भावनामन्तरेणापि दृश्यन्त एव । न हि प्रागचिन्तिताननुभूता भावा एकदैव नोपलब्धिविषयः । तत्रापि व्यवहिता भावनास्तीति चेत् । किमत्र  प्रमाणं (।) अपि च । ज्ञानस्य भावना नार्थाकारभावनां विना (।) केवलस्य भावयितुमशक्यत्वात् । भावनाबलेन चेदुदयवज्ज्ञानं किमर्थादिकमपेक्षते । अथार्थेन सहाभ्यासात् तथा  सत्यर्थाकारोपि भावनाबलादेवोपजायते । तथा सति स्वप्नादिज्ञानवदर्थरहितमेव ज्ञानमिति  बाह्यरूपसुखादिविज्ञानात् सिषाधयिषतार्थस्याप्यवाह्यरूपता साधितेति महती परस्य परदूषणाभिज्ञता ।

[2.1.2.5.3,172]

अथापि मतिः (।) युगपत्सुखदुःखासम्भव एव यतः ।

[2.1.2.5.3,173]

सत्त्यान्तरेप्युपादाने ज्ञाने दुःखादिसम्भवः ।नोप(।)दानं विरुद्धस्य तच्चैकमिति चेन्मतं ।। २६४ ।।

[2.1.2.5.3,174]

अविज्ञानस्य  विज्ञानं केनोपादानकारणं ।आधिपत्यन्तु कुर्वीति तद्विरुद्धेपि दृश्यते ।। २६५ ।।

[2.1.2.5.3,175]

अक्ष्णोर्यथैक आलोको नक्तञ्चरतदन्ययोः ।रूपदर्शनवैगुणयावैगुण्ये कुरुते सकृत् ।। २६६ ।।

[2.1.2.5.3,176]

यद्युपादानपूर्वकं ज्ञानमपेक्ष्य सुखादि सम्भवति तदा नोपादानमेकं विरुद्धस्य युक्तं  द्वयस्य । किन्तु तदेवायुक्तं विरुद्धानामपि ज्ञानं सुखादीनां दृष्टं । अथ विरुद्धस्योपागानन्न  भवत्येव । तथा सत्यविज्ञानस्य विज्ञानमुपादानं कथम्भवेत् । न चोपादानभावो नाम  आधिपत्यमेव केवलं कारणानां कार्ये (।) तच्च विरुद्धेपि । यथा कौशिकेतरयोरक्ष्णोरुपधातेतरौ भवत आलोकादेकस्मादेव ।

[2.1.2.5.3,177]

तस्मात् सुखादयोर्थानां स्वसंक्रान्तावभासिनां ।वेदकाः स्वात्मनश्चैषामर्थेभ्यो जन्म केवलं ।। २६७ ।।

[2.1.2.5.3,178]

यद्यबोधरूपाः सुखादयो रूपादिसामग्रीतो विज्ञानसमानकाल एवोदयवन्तस्तदा  सर्वदेष्टानिष्टविषयसंमुखाभावे युगपत् सुखदुःखविदौ स्यातां । तवापि कस्मान्नैवमिति चेत् ।  न (।) वासनाप्रबोधस्य तादृशस्याभावाद् रूपादिविकल्पवत् । कदाचिदेव कस्यचित्  किञ्चिदेव भवति वासनाप्रबोधकारणं । ममाप्येवमिति चेत् । न । यतः ।

[2.1.2.5.3,179]

वासनाबलभावित्वे बोधतैव प्रसज्यते । वासना स्मृत्यभिज्ञानकारणत्वेन लक्षिता ।। ५०८ ।।

[2.1.2.5.3,180]

ननु स्मृत्यादयोपि न स्वरूपसम्वेदनात्मकास्तत्राप्यर्थस्यैव प्रतिभासनात् । वर्ण्णसंस्थानात्मकं तत्रार्थरूपमेव प्रतिभाति (।) न चापरन्तत्र विज्ञानरूपं सम्वेदनविषयः (।)  तस्मात् परोक्षैव सकला बुद्धिः ।

[2.1.2.5.3,181]

यद्यर्थ एव तत्रास्ति प्रतिभासस्य गोचरः । प्रत्यक्षवत् तदर्थस्य ग्रहणं सङ्गतं भवेत् ।। ५०९ ।।

[2.1.2.5.3,182]

न ह्यर्थः स्वेन रूपेण भासमानो प्रत्यक्षो भवितुमर्हति, स्वरूपप्रतिभासस्यैव प्रत्यक्षत्वाद्, अन्यस्य प्रत्यक्षलक्षणस्याभावत् । तथा सति न प्रत्यक्षस्मरणयोर्विशेषः । अथ  पूर्वत्वेन परोक्षतया च प्रतिभाति ततोयमदोष इति चेत् । केयम्परोक्षता नाम । न हि  सा प्रत्यक्षेणोपलब्धा ।

[2.1.2.5.3,183]

प्रत्यक्षेणोपलब्धे च स्मरणस्य प्रवर्त्तनं । अन्यथा पूर्वरूपस्य ग्रहणे स्मरणं कथं ।। ५१० ।।

[2.1.2.5.3,184]

न हि स्मरणपूर्व्वार्थविषयं । अथ गृहीतस्यैवार्थस्य परोक्षताग्रहणात् स्मरणं  तदिति मतिः । तदप्यसत् ।

[2.1.2.5.3,185]

परोक्षता किमर्थस्य स्वभावो वेदनस्य किं । अर्थस्यासौ स्वभावश्चेत् प्रत्यक्षे प्रतिभासतां ।। ५११ ।।

[2.1.2.5.3,186]

यो ह्यर्थस्य स्वभावः स प्रत्यक्षे प्रतिभाति यथा नीलादिता । शक्तिनियमात् स्मरण
		
		एव प्रतिभातीति चेत् । यथा भावाभावात्मके वस्तुनि भावरूपता प्रत्यक्षेण गृह्यतेऽभावरूपता  तु पररूपेण भावप्रमाणगोचरः । तदपि स्वपक्षपातित्वं । तथा हि ।

[2.1.2.5.3,187]

अभावस्य हि भावत्वे कथम्प्रत्यक्षतोऽग्रहः । व्यतिरेके ततस्तस्य भावस्यो भयता कथं ।। ५१२ ।।

[2.1.2.5.3,188]

आकारभेदलक्षणत्वाद् भावभेदस्य । आकारस्य भेदेनाप्यभेदे सकलमेकरूपम्भवेत् ।  अथ भावयोराकारभेदादिनैकता न भावाभावयोः । भावयोरभावतो भेदात् । भावाभावयोस्तु नापरो भावः । अन्यथानवस्था स्यात् ।

[2.1.2.5.3,189]

अभावो यद्यभिन्नः स्याद् भावाद् भेदग्रहः कथं । प्रमाणभेदादिति चेदभेदग्रहणं कुतः ।। ५१३ ।।

[2.1.2.5.3,190]

यदि प्रत्यक्षेण भावांशः परिगृह्यते प्रमाणान्तरेणाभावांशस्तथा सति परस्परेणामिश्रता प्रतिपत्तेः कथमेको भावाभावात्मको भवतीति प्रतिपत्तिः । यदि चक्षुर्विज्ञानेन रूपप्रतिपत्तिरन्येन शब्दादेः (।) कथम्मयैव द्वयम्प्रतिपन्नमिति कर्त्तुरेकताप्रतिपत्तिः । अनादिवासनात एषा प्रतीर्तिर्न तु तत्त्वत इति कस्यात्रोपालम्भः । एवमत्रापीति चेत् । यद्येवमनादिवासनाबलादेवाभावव्यतिरेकप्रतीतिरपि भविष्यति किमर्थान्तरकल्पनया । प्रमाणमपि तदभावाख्यं वासनाबलभाव्येव न पारमार्थिकं । ततो विलक्षणत्वादेक ततो व्यावृत्तं किमभावेन ।  वैलक्षण्ञ्च प्रत्यक्षत एव प्रतिभाति । तत इदमत्र नास्तिति तदुत्तरकालभावी तत्सामर्थ्यभावी गृहीतग्राहित्वादप्रमाणमेव नाभावो नाम प्रमाणान्तरं । अभावेन प्रमाणेन मयाऽभाव (:)  प्रतिपन्न इति प्रतिस्विकोयम्व्यवहारः । लोकस्य तु येन मया नोपलब्धन्दर्शनयोग्यं सत्  तेनेह नास्ति तस्य चात्राभाव इति समानार्थो व्यवहारः । सा चानुपलब्धिः प्रत्यक्षमेवेति  वक्ष्यामः । परमार्थतस्तु नाभावो नाम प्रमाणान्तरन्न च प्रमेयमित्यसिद्धौ दृष्टान्तस्तदात्मकेपि शक्तिनियमे ।

[2.1.2.5.3,191]

अपि च (।) यथाऽभावः प्रमाणान्तरन्तथा स्मृतिरपि स्यात् । परोक्षत्वे प्रमाणमेव  स्मृतिरिति चेत् । न । प्रमाणलक्षणायोगात् ।

[2.1.2.5.3,192]

परोक्षत्वे गृहीतेपि क इवार्थः प्रसिध्यति । अनुमानस्य वृत्तिर्हि धर्मिसम्बन्धवेदनात् ।। ५१४ ।।

[2.1.2.5.3,193]

स्यादेतत् (।) परोक्षत्वे ज्ञाने सत्यत्रेदानीम्प्रत्यक्षस्यानवसर इत्यनुमानं प्रवर्त्तयन्ति  प्रेक्षावन्तः (।) तत इदं प्रयोजनं परोक्षत्ववेदनस्येति स्मृतेः प्रामाण्यं (।) नैतद् (।) यतः ।  सम्बन्धग्रहणपक्षधर्म्मसमाश्रयणमात्रकादेवानुमानप्रवृत्तेः । न हि कश्चिद् धूमादिकार्यदर्शनानन्तरमुपजायमानानुमानवह्निग्रहणे परोक्षतान्ततः प्रागेवावधारयति । अवधारेणे वा  प्रयोजनं । अथ कदाचिदवधारयप्रत्येव कञ्चिदिति चेत् । तदपि यत्किञ्चित् । तथा हि ।

[2.1.2.5.3,194]

प्रयोजकोऽङशः किं कश्चित् कदाचित्कतयेक्ष्यते ।

[2.1.2.5.3,195]

प्रयोजकोर्थः किङ् कश्चित् कारणत्वन्निवर्तते ।। ५१५ ।।

[2.1.2.5.3,196]

प्रयोजको हि कारणमेव । न चान्वयव्यतिरेकव्यतिक्रमे कारणत्वन्तल्लक्षणकत्वात्तस्य ।  अपि च ।

[2.1.2.5.3,197]

स्मरणेन परोक्षत्वं ज्ञाप्यते कस्य वस्तुनः । यस्यानुमानेन गतिस्तत्र स्मरणगोचरः ।। ५१६ ।।

[2.1.2.5.3,198]

अनुमानकालभावी हि योर्थः स न स्मरणगोचरः (।) अन्यथानुमानस्य वैयर्थ्यमर्थादापतति । परोक्षतया तस्य स्मुत्यैव ग्रहणात् । परोक्षतामेव तस्य स्मृतिरवगच्छति न तदा-

[2.1.2.5.3,199]

तनसत्तामिति चेत् । कस्य तर्हि सा परोपक्षता प्रतीयते । पूर्वगृहीतस्येति चेत् । तत्कालावधेरेव वस्तुनः (।) तर्हि स्मरणं परोक्षतां वेत्ति नान्यस्येति व्यर्थकमेवं स्मरणं । स्मृत्वा परोक्षताम्प्रवर्त्तते ततः प्रमाणं स्मरणन्नानुमानप्रवर्त्तनादिति चेत् । स्मृत्वा प्रवर्त्तत इति विचार्यमेतत् ।  किन्तत्कालसत्तायां प्रवर्त्ततेथेदानीन्तन्यामिति ।

[2.1.2.5.3,200]

तत्काले यदि वर्त्तेत प्राप्तुमेतन्न शक्यते । प्राप्त्यर्थी च प्रवर्त्तेत प्रेक्षावर्त्तैव नान्यथा ।। ५१७ ।।

[2.1.2.5.3,201]

इदानीन्तनमस्तित्वन्न स्मृत्या ज्ञायते ततः कथम्प्रमाणता । पूर्वकालेऽर्थे परोक्षता  ज्ञायते स च प्राप्तुमशक्यः । अथवा प्रत्यक्षेणैव परोक्षताग्रहणं । तत्कालावधेर्ग्रहणं यत्  प्रत्यक्षेण तदेवोत्तरकालपेक्षया परोक्षत्वमिति । तदाकारता तु संस्कारबलादस्यात्मभूतैव  स्मरणस्य । तथाभूतार्थ एवासाविति चेत् । नार्थताधिमुक् । अधिमोक्षवशादेव तथा  तत्त्वव्यस्थितिः । स्वरूपं हि स्वसम्वेदनेन प्रतीयम/?/नमर्थ इति वा नर्थ इति वा न व्यवस्थामाप्नोति । तदुत्तरयाधिमुक्त्या तथा व्यवस्था । सा च नास्ति स्मरणाकारे । तथा हि (।) सोर्थो  योर्थो दृष्टः पूर्वमयन्तु पुनराकार ददानीं भावनाबलादेवोदयभागि ति प्रतियन्ति प्रेक्षावन्तः ।

[2.1.2.5.3,202]

तस्मात् सुखादयोर्थानां स्वसंक्रान्तावभासिनां ।वेदकाः स्वात्मनश्चैषामर्थेभ्यो जन्म केवलं ।। २६७ ।।

[2.1.2.5.3,203]

यथास्वसम्वेदनसंस्कारादुपजायामाना स्मृतिरात्मसंक्रान्तार्थाकारस्य साम्विदेका तथा  सुखादयोपि । यतस्तेपि भावनासंस्कारसमुपनतान्तरं स्प्रष्टव्यविशेषस्यात्मभूतस्यैव वेदकाः ।  कथन्तर्हि रूपादिकार्थपेक्षणं तद्द्वारेण तदनुरूपवासनाप्रबोधात् ।

[2.1.2.5.3,204]

स्पृश्यसंस्सर्गसंभूतसुखाकारप्रवेदनात् । संस्कारो जायते तस्य प्रबोधस्तस्य दृष्टितः ।। ५१८ ।।

[2.1.2.5.3,205]

आलिङ्गनसुखसम्वेदनसंस्कारो हि गाढतरमुपजातः पुनस्तादृशरूपदर्शनात् प्रबोधमुपगच्छँस्तथाभूतमेवान्तरस्पर्शसुखसम्वेदनं जनयति । एतदेव दर्शयति ।

[2.1.2.5.3,206]

अर्थात्मा स्वात्मभूतो हि तेषान्तैरनुभूयते ।तेनार्थानुभवख्यातिरालम्बस्तु तदाभता ।। २६८ ।।

[2.1.2.5.3,207]

स्वात्मभूत एवान्तरस्प्रष्टव्यविशेषः सुखादिभिरनुभूयते (।) तत्र एवार्थानुभ (व) ख्यातिः ।  अन्यथा परसम्वेदनें तेनेति न सम्बन्धो भवेत् । तथा हि ।

[2.1.2.5.3,208]

स्वरूपानुभवो युक्तः स्वरूपं हेतुतो यतः । परस्य रूपानुभवः कथं तस्य पृथककृतः ५१९ ।।

[2.1.2.5.3,209]

अन्यरूपं हि नान्यस्य कथन्तस्मात् प्रकाशते । प्रदीपात्तु तथाभूतभास्वरत्वोदयो घटे ।। ५२० ।।

[2.1.2.5.3,210]

न तु प्रकाशाद् विज्ञानात् प्रकाशोर्थः प्रजायते । कार्यतायां हि तज्ज्ञानादवबोधः कथम्भवेत् ।। ५२१ ।।

[2.1.2.5.3,211]

यस्य हि यत्कार्यन्न तेन कारणेन तदवगम्यत इति न्यायः । अन्यथावबोधादुपजायमानः कायिको व्यापारस्तेन वेदितो भवेत् । तस्मादात्मरूपमेव वेदयितुं युक्तं । अथोन्मुखीभावाद्धि वेदनं न स्वसम्वेदनात् । तदयुक्तं ।

[2.1.2.5.3,212]

स्वरूपमुन्मुखीभावः स्वहेतोर्यदि जायते । अर्थस्यात्र किमायातं येनासौ वेदितो भवेत् ।। ५२२ ।।

[2.1.2.5.3,213]

अर्थादप्युन्मुखीभावस्तस्येत्येवमथोच्यते । चक्षुषोप्युन्मुखीभावस्तस्य तद्वेदनन्न किं ।। ५२३ ।।

[2.1.2.5.3,214]

चक्षुषोर्थोन्मुखत्वञ्चेदर्थस्येति कथं मति । अर्थोन्मुख्यप्रतीतिस्तु प्रतीतेर्थे भवेदियं ।। ५२४ ।।

[2.1.2.5.3,215]

न ह्यप्रतीयमाने स्वरूपेणार्थे तदुन्मुखताप्रतीतिः प्रतीयते चेदर्थः स्वयं किमिदानीं
		सम्वेदनान्मुख्येन । न खलु सिद्धोपस्थायी तदुपयोगी । तेन विनार्थस्य प्रतिभासनाप्रतीतेरिति  चेत् । तेन तर्हि सहैव प्रतिभासमानतास्तु केवलं न तु ततः परं (।) ततस्तस्य ग्रहणमिति  याचितकमण्डनमेतत् । अपरः ।

[2.1.2.5.3,216]

कश्चिद् बहिःस्थितानेव सुखादीनप्रचेतनान् ।ग्राह्यानाह न तस्यापि सकृद् युक्तो द्वयग्रहः ।। २६९ ।।

[2.1.2.5.3,217]

नियमेनेति वाक्यशेषः । न हि नीलादिवत् स्वतन्त्रमालम्बनन्नियमेनान्येनैव सहनीलादिना सुखादि गृह्यत इति कारणमस्ति । अथ सुखदुःखदिरूपप्रधानविपरिणतिरूपा  एते सुखादयः । तथा हि प्रक्रिया । प्रधानान्महान् महतो हंकारो हंकारात् पञ्च तन्मात्राणि
		पञ्चबुद्धीन्द्रियाणि पञ्चकर्मेन्द्रियाणि मनश्च पञ्चतन्मात्रेम्यः पञ्चमहाभूतानीति । एतावदेव  सकलम्विकारजातं । प्रकृतिस्वरूपान्वयी च विकारः । तद्यथा मृद्विकारघटादिकः । अत्रोच्यते ।

[2.1.2.5.3,218]

सुखाद्यभिन्नरूपत्वान्नालादेश्चेत् सकृदग्रहः ।भिन्नावभासिनोर्ग्राह्यञ्चेतसोस्तदभेदि किं ।। २७० ।।

[2.1.2.5.3,219]

सुखादिरूपप्रधानरूपा एव सुखादय इति कुत एतत् । तद्रूपान्वयदर्शनादिति चेत् ।  तथा हि (।) मृद्विकारास्तदन्वयिनो दृश्यन्ते ।

[2.1.2.5.3,220]

नन्वनैकान्तिकमेतत् । भेरीदण्डसंयोगादुपजायते शाब्दो न च भेरीदण्डरूपान्वयी ।  यद्यपि वायोरणूनां शब्दस्य शब्दत्वापत्तिरिष्यते । तथापि न सिद्धमेतत् । अथ मृद्विकारवत्  समानजातीयमत्रापि कारणं परिकल्प्यते । एवन्तर्हि यत्किञ्चित् कार्यन्तद्रूपं तत्सर्वम्विजातीयाद्  यथा शब्दादि । कार्यञ्च घटादिस्तदपि विजातीयादेव । कुलालादिकञ्च विजातीयं । सत्सजातीयादेव सकलमुदयवदिति न व्याप्तिः । सजातीयविजातीयाद्वोदयवदिति विपर्ययसिद्धिः ।  नासहायं सजातीयं कारणन्दृश्यते क्वचित् ।

[2.1.2.5.3,221]

अथ सकलमेव सुखाद्यन्वितं दृश्यते (।) तेन सुखादिस्वभावमेव कारणं मृद्विकाराणां  मृत्पिण्डवत् । उक्तमत्र । सहायस्याप्यपरस्य कारणत्वात् । तत्समानासमानजातीयं  प्रसक्तङ्कारणमिति न प्रधानसिद्धिः ।

[2.1.2.5.3,222]

अपि च (।) सुखादीनामपि ग्राह्यताद्यन्वयादपरं ग्राह्यं प्रधानं सिध्यति । ततः  पर्यन्ते ग्राह्यतावस्तुत्वमित्यादि कारणं स्यात् । अथ तदपि सुखाद्यात्मकं (।) सुखाद्यात्मकत्वादन्वयिनः पदार्थादित्वस्य । एवन्तर्हि घटाद्यात्मकत्वात् सुखादीनां घटाद्यात्मकत्वं प्रधानस्य प्रसक्तं । अथेष्यते एव सर्वात्मकत्वन्तस्य । यदि सर्व एव विकारग्रामः प्रधानात्मनि  तेनैवात्मरूपेण परस्परव्यावृत्तेन वेद्यते क इवात्र प्रकृतिविकारभावः । आविर्भावतिरोभावमात्रकमिति चेत् आविर्भावो विकारस्तिरोभावः प्रकृतिः । कोयमाविर्भावो नाम कोयन्तिरोभावः । व्यक्तिराविर्भावो नाम (।) कोयन्तिरोभावः । व्यक्तिराविर्भावस्तदभावस्तिरोभाव  इति चेत् । केयम्व्यक्तिः (।) दृश्यात्मता (।) तदभावोनुपलब्धिस्तिरोभाव इति ।

[2.1.2.5.3,223]

ननु सिद्धस्वभावे प्रमाणे न तस्यानुपलब्धिरिति शक्यम् (।) असिद्धौ त्वभाव एवोत्पत्तिरिति न प्रधानसिद्धिः । यदि चानुपलब्धा घटादयः पूर्वमेवं भूता एव तिष्ठन्ति किम्प्रधान-

[2.1.2.5.3,224]

कारणपरिकल्पनेन । सुखादिरूपतैवैषां प्रधानमिति चेत् । न । सुखादिरूपताया भेदेन  ग्रहणात् । भिन्नावभासि मनोग्राह्यञ्च कथमभिन्नं । अपि च ।

[2.1.2.5.3,225]

तस्याविशेषे बाह्यस्य भावनातारतम्यतः ।तारम्यञ्च बुद्धौ स्यान्न प्रीतिपरितापयोः ।। २७१ ।।

[2.1.2.5.3,226]

यदि बाह्यनीलादिरूपा एव सुखादयः । न तर्हि नीलादिवदेव भावनाविशेषतः प्रीतिपरितापादिविशेषसम्भवः । न खलु नीलादिस्वरूपनिर्भासो भावनाविशेषतो विशिष्यमाण  उपलब्धः (।) तथा चेद् भावनान्वयमेव सकलमान्तरम्बाह्यञ्चेति भावनाबलप्रभवमतत्त्वमेव  सकलं जगदित्यापतितं । बहीरूपेण च प्रतिभासप्रसङ्गो यदि बाह्यः सुखादयः । भ्रान्तिरियमिति चेत् । न । भ्रान्तिकारणादर्शनादबाधनाच्च ।

[2.1.2.5.3,227]

सुखाद्यात्मतमया बुद्धेरपि यद्यविरोधिता ।स इदानीङ्कथम्बाह्यः सुखाद्यात्मेति गम्यते ।। २७२ ।।

[2.1.2.5.3,228]

स्यादयभिप्रायः (।) प्रधानपरिणतिस्वभावा यथा शब्दादयस्तथा बुद्धिरपि । अत  आत्मना बुद्धिरूपसुखादिवेदने नियमेनाबहीरूपवेदनं । भावनातारतम्यतो बुद्धितारतम्ये  सुखादीनामपि तदात्मना तारतम्यं । भावना हि नामाहंकारमनःप्रवर्त्तिता । स चाहङ्कारो  बुद्धावहमिति । मनसश्च सङ्कल्पात्मकत्वात् संकल्पकमन एव भूयो भूयो भावना । ततो  बुद्धिः सात्विकाहङ्कारपराधीनां सुखात्मताप्रतिपन्ना सती तथा प्रकाशते । यद्येवम्बाह्यरूपाः सुखादय इति कथमवगतिः । बाह्यानामपि शब्दादीनां प्रधानपरिणतिरूपत्वादित्यपि  न सङ्गतः समाधिः ।

[2.1.2.5.3,229]

एतदेव कुतो जातं प्रधानपरिणामतः । शध्दाद्याः सम्भवन्त्येते न तद्रूपान्वयेक्षणं ।। ५२५ ।।

[2.1.2.5.3,230]

यदि शब्दादीनां बुद्धिवत् सुखाद्यन्वयः प्रमाणतोऽवधार्येत तदा कारणान्वयि कार्यमिति  तथाभूतकारणजन्यतां जानीयाज्जगन्निवासी जनः । सुखादिरूपप्रधानविपरिणतेरेव तथा  निश्चय इति चेत् । इतरेतराश्रयणमेवैतत् । तथा हि ।

[2.1.2.5.3,231]

प्रधानपरिणामित्वे ज्ञातेऽस्य स्यात् सुखादिता । सुखादिता परिज्ञानाच्छब्दादेस्तत्त्वनिश्चयः ।। ५२६ ।।

[2.1.2.5.3,232]

प्रधानपरिणामित्वे शब्दादीनां सुखाद्यन्वयः (।) सुखाद्यन्वये च निश्चिते प्रधानपरिणतिरूपतेत्येकासिद्धावुभयस्याप्रसिद्धिः ।

[2.1.2.5.3,233]

अपि च(।) यदि नामाग्निपरिणतिरूपता धूमस्य तथापि किन्तस्योज्ज्वलत्वं प्रसिध्यति ।  प्रत्यक्षबाधितत्वान्नैवमिति चेत् । समानं शब्दादिषु ।

[2.1.2.5.3,234]

स्यादेतद (।) यदि शब्दादयो न सुखरूपाः स्युस्तेषां ग्राहिका न बुद्धिः स्याद् भिन्नजातीययोर्ग्राहकताऽयोगात् । अत्रोच्यते ।

[2.1.2.5.3,235]

अग्राहग्राहकत्वाच्चेद् भिन्नजातीययोः पुमान् ।अग्राहकः स्यात् सर्वस्य ततो हीयेत भोक्तृता ।। २७३ ।।

[2.1.2.5.3,236]

न हि पुमान् शब्दादिसमानजातीयस्तस्याप्रधानात्मकत्वात् । सुखादीनान्तु विपर्ययात् ।  भवतु तस्याग्राहकत्वमिति चेत् । न । भोक्तृत्वाभावप्रसङ्गात् । भोक्ता हि पुरुष  इष्यते । न चानुभवादपरं भोक्तृत्वं ।

[2.1.2.5.3,237]

कार्यकारणतानेन प्रत्युक्ता;

[2.1.2.5.3,238]

कुतः(।)

[2.1.2.5.3,239]

(ऽ) कार्यकारणे ।ग्राह्यग्राहकताभावाद् भावेन्यत्रापि सा भवेत् ।। २५४ ।।

[2.1.2.5.3,240]

बुद्धिशब्दादिसुखे ग्राह्यग्राहकताया भावादेव । यतो नीलादिः स्वाकारार्पणेन बुद्धिजननाद् ग्राह्यो नान्यथा ग्राह्यता कार्यकारणताभावात् । ततो ग्राह्यतयैव कार्यकारणता  सिध्यति । सा च ग्राह्यता कार्यत्वदायिका पुंस्यपि शब्दादीनामिति (।) स चापि कार्यन्तेषां  भवेत् । न तथेत्यनेकान्तः ।

[2.1.2.5.3,241]

अथवा कार्यकारणतानेन प्रत्युक्ता असिद्धत्वादित्याह । अकार्यकारेण बुद्धिसुखे  ग्राह्यग्राहकताया भावात् । न हि यत्र ग्राह्यग्राहकभावस्तत्र कार्यकारणभावः (।) पुरुषशब्दादिसुखयोरिव ।

[2.1.2.5.3,242]

अथ बुद्धिसुखादीनां ग्राह्यग्राहकमावादेव कार्यकारणभावः । तत्वादेव तर्हि सा कार्यकारणता । एवं सति पुंस्यपि कार्यताप्रसङ्ग इत्यनिष्टमनैकान्तिकता वा तेनैव ।

[2.1.2.5.3,243]

अथवा न कार्यकारणे बुद्धिसुखे ग्राह्यग्राहकताया अभावात् । भावे वा सान्यत्रापि  भवेत् ।

[2.1.2.5.3,244]

तस्मात् त आन्तरा एव; सम्वेद्यत्वाच्च चेतनाः ।

[2.1.2.5.3,245]

कुतः(।)

[2.1.2.5.3,246]

सम्वेदनं न यद्रुपन्न हि तत् तस्य वेदनं ।। २७५ ।।

[2.1.2.5.3,247]

बाह्यत्वे प्रमाणाभावादान्तरत्वेनैव सम्वेद्यमानत्वात् ।

[2.1.2.5.3,248]

यद् यथा वेद्यते वस्तु तत् तथैवोपगम्यते । सम्वेदनम्विना नास्ति भावानाम्भावनिर्ण्णयः ।। ५२७ ।।

[2.1.2.5.3,249]

न हि यद् रूपं सम्वेदनन्न भवति तत् तस्य वेदनं । न च सुखादीनाम्बाह्यरूपानुरूपम्वेदनम्(।) अन्यथा वेदनमन्यथा पदार्थ इति न युक्तं । न हि नीलस्य वेदनम्पीतस्येति युक्तं ।  तथा सम्वेदनं स्वविद्रूपतया प्रवर्त्तमाने स्वविद्रूपतामेवावेदयते । न हि परेण प्रतीयमानाः  सुखादयो वेद्यंते । रूपादयस्तु चक्षुरादिवत्या वेद्यन्त इत्यसम्वेदनरूपाः । अथवा निराकारणे  न गृह्यन्ते सुखादयस्ततः सुखाकारेणैव वेद्यन्त इति सुखाकारता विज्ञानस्य सिद्धा (।) तदन्तर्गतं सुखम्बोधरूपमेवेति सिद्धं । घटादिवदेव तर्हि सुखादयोपि बाह्यास्स्युः । न युक्तमेवं ।  घटाद्याकारस्य विज्ञानात्मभूतस्यापि परोपधानेनोत्पत्तेर्भावनायास्तत्र व्यापाराप्रतीतेः ।  सुखाद्याकारस्य भावनाबलतः प्रकृष्यमाणत्वान्न परोपधानाधीनता ।

[2.1.2.5.3,250]

ननु भावनाधीनतायामपि न सम्वेदनरूपता सुखादीनामतत्स्वभावेनानुभवेन वेदनात् ।  न हि भावनातः प्रकृष्यमाणा अपि सुखादयः सम्वेदनरूपाः । अत्रोच्यते ।

[2.1.2.5.3,251]

अतत्स्वभावोनुभवो बौद्धाँस्तान् समवैति चेत् ।

[2.1.2.5.3,252]

स्वसम्वेदनत्वे हि सति बोधरूपता सुखादीनान्न परेणात्मनाऽतदाकारेण । अतः कार्य-

[2.1.2.5.3,253]

तापि न भवति पुंसः । तदाकारतोत्पन्नत्वेन तस्य कार्यता भवेत् (।) न चासावस्ति तस्यातदाकारत्वात् । अतत्स्वभाव एव हि बुद्ध्यन्तर्गतं सुखादिकमनुभवो वेति समवैति वा । ततः  समवायसम्बन्धादेकत्वाभिमानः सम्वेदनस्य बुद्धेश्च ।

[2.1.2.5.3,254]

मुक्त्‌वाध्यक्षस्मृताकारां सम्वित्तिम्बुद्धिरत्र का ।। २७६ ।।

[2.1.2.5.3,255]

केयं बुद्धिः । अध्यवसायः (।) किमिदं सम्वेदनं (।) अनुभवः ।

[2.1.2.5.3,256]

ननु भेदे प्रमाणे सत्येवमुच्यते । अध्यवसायः सम्वेदनमिति च पर्यायमात्रं । विषयाकारताऽसम्वेदनात्मिका बुद्धिः (।) अनाकारसम्वेदनं बोधरूपमिति चेत् । अनाकारं सम्वेदनमिति नात्र प्रमाणं । अप्रत्यक्षा सम्वित्‌तेन प्रमाणाभाव इति चेत् । अनाकारसम्वेदनमिति नात्र प्रमाणं अप्रत्यक्षा सम्वित् तेन प्रमाणभाव इति चेत् । न (।) अभ्युपगमस्याहेतुत्वात् । न हि प्रत्यक्षाभावेनुमानमपि (।) ततोभ्युपगम एव न युक्तः । अथापरं  सम्वेदनम्विना सुखादीनामवेदनप्रसङ्ग इति चेत् । स्वसम्वेदनतया वेदने को विरोधः । तावतैव च समाप्तो व्यवहार इति व्यर्थमपरं ।

[2.1.2.5.3,257]

अथापि स्याद् (।) यदि सम्वेदनमपरन्नेष्यते तदा मोक्षावस्थायां ।

[2.1.2.5.3,258]

सुखदुःखविनिर्मुक्तो कथं मुक्तो भविष्यति । स्वभावस्य परित्यागे धर्मिलोपः प्रसज्यते ।। ५२८ ।।

[2.1.2.5.3,259]

न हि स्वात्मा हातुं शक्यं । व्यतिरिक्तास्तु सुखादयो विवेकाध्यारोपगोचरीकृताः  शब्दा एव हातुं यदि नामाभेदेनेदनीन्तनावस्थायाम्प्रतीयन्ते । यदि नामेदमिष्टन्तथापि  प्रमाणाप्रसिद्धन्न सिध्यति । न हीष्टम्मम न सिध्यतीत्यप्रमाणकोर्थो भवति सिद्धविषयः ।  न च कारणानीष्टिमनुवर्त्तन्ते । न चास्यार्थस्य कारणमस्तीति प्रमाणमत्र किञ्चत् । इदानीमेव भावनाप्तौ लेशस्य हानिदृष्टेः । सम्वेदनान्तरमेवेदानीन्तथा भूतमुपजायते न तु सुखादेस्सम्वेदनाद् भेदावगमः । एवं मुक्तावस्थायामपीति न विरोधः । तस्मात् (।)

[2.1.2.5.3,260]

ताँस्तानर्थानुपादाय सुखदुःखादिवेदनं ।एकमाविर्भवद् दृष्टन्नदृष्टन्त्वन्यदन्तरा ।। २७७ ।।

[2.1.2.5.3,261]

ननु बुद्धिसुखदुखादय इति व्यपदेशभेदादेव भेदोन्यथार्थभेदमन्तरेण कथम्व्यपदेशभेदः ।  न (।) एकमेवेदं हर्षविषादाद्यनेकाकारविवर्तम्यश्यामः । तत्र यथेष्टं संज्ञाः क्रियन्तां ।  अवस्थाभेदप्रत्यायनार्थमेव भेदव्यपदेशः । वीजाङ्कुरपत्रनाडव्यपदेशवत् ।

[2.1.2.5.3,262]

संसर्ग्गादविभागश्चेदयोगोलकवह्निवत् ।भेदाभेदव्यवस्थैवमुत्सन्ना  सर्ववम्तुषु ।। २७८ ।।

[2.1.2.5.3,263]

यदि दृष्टान्तोस्तीत्येतावतैव संसृष्टद्वयमेतदिति प्रमाणमन्तरेणैव कल्प्यते । तथा सति  सर्वत्रैकाकारप्रतिपत्ति के स्तम्भादौ नैकत्वप्रसिद्धिः (।) एकताप्रसिद्धौ च तत्समुदाय रूपस्यानेकत्वस्यापि न प्रसिद्धिरित्युत्सीदेत् सकलभावव्यवस्था । एकानेकव्यतिरेकेण भावस्याभावात् ।  तथा हि ।

[2.1.2.5.3,264]

अभिन्नवेदनस्यैक्ये यन्नैवन्तद्विभेदवत् ।सिध्येदसाधनत्वेस्य न सिद्धम्भेदसाधनं ।। २७६ ।।

[2.1.2.5.3,265]

तस्मादेकासिद्धौ द्वयोरप्यसिद्धिः (।) तस्मादभिन्नवेदनमेव तद्विपर्ययादनेकमिति युक्तं ।  सां ख्य स्य तु ।

[2.1.2.5.3,266]

भिन्नाभस्सितदुःखादिरभिन्नो बुद्धिवेदने ।अभिन्नाभे विभिन्ने चेद् भेदाभेदौ किमाश्रयौ ।। २८० ।।

[2.1.2.5.3,267]

इत्यन्तरश्चोकः ।

[2.1.2.5.3,268]

अथापि स्याद् (।) यथा वेदनाचेतानादीनाञ्चैत्तानां महाभूमिकादीनान्न परस्परम्भेद  उपलभ्यते । अथवानुपलक्षणेपि भेद इष्यते (।) तथा बुद्धिसम्वेदनयोरपि किन्नेष्यते ।  अभिन्नवेदनमेकमिति चित्तपरिकरभूतश्चैतैरनेकान्तः । तत्रैदमुच्यते ।

[2.1.2.5.3,269]

तिरस्कृतानां पटुनाप्येकदा भेददर्शनात् ।प्रवाहे चितचैत्तानां सिद्धा भेदव्यवस्थितिः ।। २८१ ।।

[2.1.2.5.3,270]

नैवमभ्युपगम्यते । "चित्तेभ्यश्चैतसा नान्या" इति वचनात् । अभ्युपगम्य परिहारः ।  यद्यप्येकेन पटुतरवृत्तिना चेतनादितिरस्कृतं न पटुतरोपलब्धिविषयस्तथाप्यन्यदोपलब्धिविषय  इति भिन्नमेव वेदनादितश्चेतनादिकम् (।) अन्यदा स्वरूपेणोपलक्षमाणत्वात् । दिनकरनिकरपराकृतस्वप्रकाशनशक्तिकमिव तारकानिकुरुम्बं न तदा नास्ति । न त्वेवं बुद्धिसम्वेदनयोरेकदापि विवेकस्य स्पष्टग्रहणं । चैतसानान्तु कदाचित् कस्यचित् प्रकटीभूतस्य ग्रहणं ।

[2.1.2.5.3,271]

ननु विकल्पप्रत्यय एव निमित्तग्रहणादिकमुपलभ्यते नाविकल्पके । न । तत्रापि  सन्त्येव चैतसाः । तथा हि (।) कदाचिदनुभवानन्तरं निमित्तविकल्पः कदाचिदिदं करिष्यामीत्यादि विकल्पः । ततोनुभवानुसारिविकल्पतोवसीयते सन्त्यविकल्पा अपि चैता इति ।  तत एषां भेदे युक्तिलेशोपि विद्यते नैषोपि बुद्धिसम्वेदनयोरिति परमार्थः ।। ॰ ।।

{2.1.2.5.4}



〈(४) योगि-प्रत्यक्षम्〉


[2.1.2.5.4,1]

प्रागुक्तं योगिनां ज्ञानन्तेषान्तद् भावनामयं ।विधूतकल्पनाजालं स्पष्टमेवावभासते ।। २८२ ।।

[2.1.2.5.4,2]

चतुरार्यसत्त्यविषयं योगिनां ज्ञानं प्रागुक्तं । कुतो हेतोस्तद् भवतीत्याह । भावनामयं  भावनाहेतुकं भावनाबलेन च स्पष्टाभं(।) स्पष्टाभत्वादेवाविकल्पकं । ततः प्रत्यक्षं ।

[2.1.2.5.4,3]

नन्वर्थस्य सामर्थ्येन समुद्भवाद् वर्त्तमानार्थविषयमाविकल्पकमिति युक्तं । अतीतानागतविषयस्याविद्यमानविषयस्य च कथम्भावनामात्रादविकल्पकता । भावनाप्येव भूतकार्यसमर्थैवेति दर्शयति अविद्यमानविषयेपि । अथा हि ।

[2.1.2.5.4,4]

कामशोकभयोन्मादचौरस्वप्नाद्युपप्लुताः ।अभूतानपि पश्यन्ति पुरतोवस्थितानिव ।। २८३ ।।

[2.1.2.5.4,5]

न ह्यभूतविषयं सम्वेदनमर्थसामर्थ्यत उपजायते । न च तत् सविकल्पकं पुरःस्थितत्वेन  दर्शनात् । तथा च साक्षात्करणकारतयाऽविकल्पकं प्रत्यक्षं । अथ सविकल्पकमपि सत्  स्पष्टाभन्नाविकल्पकमिति चेत् । तन्न ।

[2.1.2.5.4,6]

न विकल्पानुबद्धस्य स्पष्टार्थप्रतिभासिता ।स्वप्नेपि स्मर्यते स्मार्त्तं न तत् तादृगर्थवत् ।। २८४ ।।

[2.1.2.5.4,7]

विकल्पस्य परोक्षविषयमेव रूपमिति प्रतिपादितं । तच्च यदि न स्यात् तदेव सवि ।  कल्पकन्न भवेत् । स्वप्नेपि विकल्पाः परोक्षविषयाकाराः सम्वेद्यन्ते ।) न च ते स्पष्टावभासिनःविप्लवबलात्तु स्पष्टतायान्न किञ्चित् स्वप्नादिष्वस्पष्टं भवेत् । दृश्यन्ते च स्पप्नेनुभूतस्मरणाकारा विकल्पास्तस्मान्न विप्लवाद् विकल्पस्यापि स्पष्टता । ततो निर्विकल्प एव  परिस्फुटाकारः प्रत्ययः ।

[2.1.2.5.4,8]

अत्र वैभाषिका आहुः । ननु वस्तुनि प्रमाणप्रसिद्धे भावनाबलात् स्पष्टाभतेति  युक्तं । भावनयाऽविद्याकालुष्यापगमे स्वेन रूपेणार्थस्य प्रतिभासनात् । अविद्यमाने तु न  स्वरूपामिति कस्य प्रतिभासः । योगिनान्त्वतीतानागतविषयज्ञानमतीतानागतस्य विद्यमानत्वात् । अत्राह ।

[2.1.2.5.4,9]

अशुभा पृथिवीकृत्स्नाद्यभूतमपि दृश्यते ।स्पष्टाभन्निर्विकल्पञ्च भावनाबलनिर्मितं ।। २८५ ।।

[2.1.2.5.4,10]

अतत्त्वमनस्कारत्वादशुभादीनान्नाकाशे पृथिव्यादीनां सम्भवः । अथ पृथिव्यादयोवि  विद्यन्ते योगिप्रत्यक्षणे दृश्यमानत्वात् । न भावनामात्रत एव योगी भवति । अपि तु  श्रुतमयेन ज्ञानेनार्थान् गृहीत्वा युक्तिचिन्तामयेन व्यवस्थाप्य भावयतान्तन्निष्पत्तौ यदवितथविषयन्तदेव प्रमाणन्तद्युक्ता योगिनः । तथा च शमथविपश्यनायुगनद्धवाही मार्गो यो ग  इति वचनं ।

[2.1.2.5.4,11]

तत्र योगिनां यद्यप्यमी प्रतिभासन्ते तथापि कार्यार्थमसावतत्त्वरपैव भावना ततोऽतत्त्वरूपेणैव तेषाममी प्रतिभासन्ते । तेन यदि योगिनामतत्त्वरूपतया प्रतिभासतन्ते कथन्तावता  सत्त्वं । तत्स्मादतत्त्वरूपतैव तेषां योगिप्रत्ययप्रतिभासनामपि । न हि प्रतिभासमात्रात् तत्त्वमपि  तु परीक्षातः । न च कल्पनामात्रादुदयमासादयन्ती भावना तत्त्वप्रतिपत्तिहेतुः प्रमाणबलायाता  तु तथेत्येकान्त एषः । तथा हि ।

[2.1.2.5.4,12]

भावनामात्रभावित्वमतत्त्वमिति गीयते । वस्तुद्धारप्रतीतेस्तु वस्तुनिर्ण्णय इष्यते ।। ५२९ ।।

[2.1.2.5.4,13]

भावनामात्रतस्तु ।

[2.1.2.5.4,14]

तस्माद् भूतमभूतम्वा यद् यदेवाभिभाव्यते ।भावनापरिनिष्पत्तौ तत् स्फुटाकल्पधीफलं ।। २८६ ।।

[2.1.2.5.4,15]

न हि सदेव भाव्यतेन्यस्यापि भावनागोचरत्वात् । ततो यदि यदेवाभिभाव्यते तत् तत्  स्फुटाकल्पधीफलमेवाभिभावनं । भावनापरिनिष्पत्तौ । न हि भावनान्यथा भवन्ती दृश्यते ।

[2.1.2.5.4,16]

तत्र प्रमाणसम्वादि यत् प्राग् निणर्णीतवस्तुवत् ।तद्भावनाजं प्रत्यक्षमिष्टं शेषा उपप्लवाः ।। २८७ ।।

[2.1.2.5.4,17]

यत् खलु भावनाबलभावित्वेप्यविसम्वादसम्भवि प्राग्‪नीर्ण्णीतवस्तु परलोकचतुरार्य‫‭सत्त्यादिकं तद्विषयमेव प्रत्यक्षं । न तु कामादिविषयं । तद्विस्पष्टाभतया निर्विकल्पकत्वेप्युपप्लव एव । एतेन स्वप्नादिज्ञानानाम्विसम्वादिनामप्रत्यक्षतैव ।

[2.1.2.5.4,18]

ननु भावनाबलाज्ज्ञानप्रत्यक्षमिति सकलतीर्थ्यसङ्गतसम्वेदनप्रत्यक्षताप्रसङ्गः । नहि  तेषां भावना नास्तिति शक्यमेतत् । तथाहि ।

[2.1.2.5.4,19]

लोकसाधारणो योर्थः कस्यचित् सम्भवेदसौ । इति किन्नियमो न्यायमनतिक्रम्य वर्त्तते ।। ५३० ।।

[2.1.2.5.4,20]

ततश्च तेषामपि ती र्थ करान्तराणां भावनाप्रभवप्रत्यक्षप्रसिद्धा स्वप्रक्रिया प्रपञ्चान्तर्गताः पदार्थराशयो न भवन्तीति कुत एतत् । ततश्च तदुपदेशतोपि वर्तितव्यं । अनुमानादिना बाधनान्नेति चेत् । न ।

[2.1.2.5.4,21]

अतीन्द्रिया न सम्वेद्यान् पश्यन्त्यार्षेण चक्षुषा । ये भावान् वचनन्तेषान्नानुमानेन बाध्यते ।। ५३१ ।।

[2.1.2.5.4,22]

अथैतदेव न ज्ञायते तैरिदन्दृष्टमिति (।) यदि पश्यन्ति न बाध्यत एतद् वचनं ।  यद्येवम्भगवतापि व्यज्ञायि सत्यादिकमिति कुत एतत् । तदसत् ।

[2.1.2.5.4,23]

ताथागते हि वचसि प्रमासम्वाद ईक्ष्यते । प्रमाणबाधा त्वन्येषामतो द्रष्टा तथागतः ।। ५३२ ।।

[2.1.2.5.4,24]

ननु पौरुषेयम्प्रमाणमप्रमाणमेवातीन्द्रियेर्थे । तत्कथन्तेन साधनम्बाधनम्वार्थस्यातीन्द्रियस्य ।

[2.1.2.5.4,25]

समानविषया यस्माद् बाध्यबाधकतास्थितिः । अतीन्द्रिये च संसारि प्रमाणन्न प्रवर्त्तते ।। ५३३ ।।

[2.1.2.5.4,26]

योगिज्ञानेनापि तेषाम्बाधनमेव । तथा हि ।

[2.1.2.5.4,27]

ताथागतम्वचस्तेषाम्विरोधेन व्यवस्थिते । तद्वचोहेतुविज्ञानबाधितत्वं प्रकाशयेत् ।। ५३४ ।।

[2.1.2.5.4,28]

तदेतद् विपर्ययेपि तुल्यं । तदसत् (।) यतः ।

[2.1.2.5.4,29]

अतीन्द्रियार्थं कथयेत् केवलं यदि वेदकः । तद्वचस्तः प्रवर्त्तेत न कश्चिदपि पण्डितः ।। ५३५ ।।

[2.1.2.5.4,30]

अतीन्द्रियार्थं हि वचः सर्वेषामेव विद्यते । परस्परविरुद्धञ्च ततस्तत्राप्रवर्त्तनं ।। ५३६ ।।

[2.1.2.5.4,31]

तस्मात् परं प्रतिपादयता शक्यपरिच्छेद एवेतरैः प्रतिपादयितव्याः । असम्भवान्नैमिति  चेत् । योगिज्ञानमपि तत्र कुतः सम्भवतीति चिन्त्यमेतत् ।

[2.1.2.5.4,32]

वेदः स्वभावसिद्धो वा योगी तत्प्रतिपादकः । इति चेर्न्निर्ण्णयो भावे वस्तुन्यत्र प्रमा कुतः ।। ५३७ ।।

[2.1.2.5.4,33]

अथ शब्दपरिच्छदो नोपादेयस्तदर्थिनां । इत्ययुक्तन्न दुःखस्य विच्छित्तेरप्रधानता ।। ५३८ ।।

[2.1.2.5.4,34]

न खलु सकलदुःखव्यपगमो नोपादेयः । तथा हि ।

[2.1.2.5.4,35]

आत्मात्मीयग्रहावेशाज्जन्तूनान्दुःखसङ्गतिः । तस्य व्यपगमे सर्व्वदुःखानां प्रलयोदयः ।। ५३९ ।।

[2.1.2.5.4,36]

सुखानामपि चेदेवन्दुःखाभावः परं सुखं । यदि सम्वेदयन्नास्ते सदा दुःखविपर्ययं ।। ५४० ।।

[2.1.2.5.4,37]

ततः परमृपादेयङ् किमन्यद् युक्तिसङ्गतं । प्रदीपस्येव निर्वाणमिति चेन्नाप्रमाणकं ।। ५४१ ।।

[2.1.2.5.4,38]

इदं । यतः ।

[2.1.2.5.4,39]

दाहच्छेदादिना ज्ञानं विच्छेत्तुं हि न शक्यते । ततः प्रबन्धाविच्छेदादास्त एव निराकुलं ।। ५४२ ।।

[2.1.2.5.4,40]

तामवस्थाङ्गतस्यास्य वैमुख्यं स्याद् विवेकतः । उद्वेजनीये वैमुख्यं यदि कस्मिन् विरोधिता ।। ५४३ ।।

[2.1.2.5.4,41]

शमतादर्शिनस्तस्य वैमुख्यमपि किङ्कृतं । नास्य पीडाकृतः केचित् समाधिबलभाविनः ।। ५४४ ।।

[2.1.2.5.4,42]

क्षुद्‪दुःखादिसमाधानात् सर्व्वमेव प्रत्यीयते । शस्त्रादिपीडापि ततः सर्व्वैवास्य प्रतीयते ।। ५४५ ।।

[2.1.2.5.4,43]

भावनाबलतः सर्व्व शौर्यधेर्यादि सम्भवि । धृतिम्विना हि नाहारः कस्यचित् परिपुष्टये ।। ५४६ ।।

[2.1.2.5.4,44]

धृतेर्योगात् तु यः कश्चिदाहारपरिपुष्टये । विनापि चैवमारादस्याथस्याप्तिसम्भवः ।। ५४७ ।।

[2.1.2.5.4,45]

जन्मान्तरादिसम्वित्तिरभ्यासादेव जायते । ततः कर्म्मफलज्ञानं ततः सर्व्वस्य वेदनं ।। ५४८ ।।

[2.1.2.5.4,46]

कार्यकारणभावस्य विशेषेण विनिश्चये । अतीतानागतज्ञानमस्य भावि परिस्फुटं ।। ५४९ ।।

[2.1.2.5.4,47]

भावनावलतो ज्ञानम्बाह्यानामपि भावि चेत् । तदेतदिष्यतेस्माभिः सर्व्वाकारन्तु तायिनां ।। ५५० ।।

[2.1.2.5.4,48]

स्थिरमध्याक्षणम्भावनैरात्म्यादिप्रवेदनं । रागादिव्याकुलत्वान्न तीर्थ्यानाम्वेदनन्तथा ।। ५५१ ।।

[2.1.2.5.4,49]

एवम्भूतार्थवचसस्तत्कर्त्तुर्ज्ञानवद् गतिः । परिशुद्धम्वचो नास्ति परिशुद्धविदम्विना ।। ५५२ ।।

[2.1.2.5.4,50]

स्वतर्कानुस्मृतेरेष प्रपञ्चो क्चसां यदि । भावनाज्ञानमप्यस्ति सदर्थोनादरो न हि ।। ५५३ ।।

[2.1.2.5.4,51]

ततोस्य वीतरागत्वे सर्वार्थज्ञानसम्भवः । समाहितस्य सकलं चकास्तीति विनिश्चितं ।। ५५४ ।।

[2.1.2.5.4,52]

सर्वेषाम्वीतरागाणामेतत् कस्मान्न विद्यते । रागादिक्षयमात्रे हि तैर्यत्नस्य प्रवर्त्तनात् ।। ५५५ ।।

[2.1.2.5.4,53]

तन्निवृत्तौ ततस्तेषाङकृतार्थात्माभिमानिनां । यत्नो नैवोत्तरस्तावद् विश्रान्तिसुखलिप्सया ।। ५५६ ।।

[2.1.2.5.4,54]

पुनः कालान्तरे तेषां सर्व्वज्ञगुणरागिणां । अल्पयत्नेन सर्वज्ञत्वस्य सिद्धिरवारिता ।। ५५७ ।।

[2.1.2.5.4,55]

प्रदीपस्येव निर्वाणमिति चेत् तन्न सम्भवि । निष्क्लेशे ह्यात्मनि कुतस्तस्य वैराग्यसम्भवः ।। ५५८ ।।

[2.1.2.5.4,56]

प्रेक्षापूर्वकृतस्तस्य तदाधिक्येन वाञ्छितं । यदि तस्यापि किं हानिमसौ वाञ्छायना दृतः ।। ५५९ ।।

[2.1.2.5.4,57]

न वीतरागस्य सुखं योषिदालिङ्गनादिजं । वीतद्वेषस्य तु कुतः शत्रुसेना विमर्दजं ।। ५६० ।।

[2.1.2.5.4,58]

वीतमोहस्य न सुखमात्मीयाभिनिवेशजं । ततः किन्तादृशा तेन कृत्यम्मोक्षेण जन्मिनां ।। ५६१ ।।

[2.1.2.5.4,59]

तदेतदसदवेत्थं मद्यपानादि चिन्त्यतां । मद्यपानादिसुखं द्विजा नात्रास्ति सन्ततं ।। ५६२ ।।

[2.1.2.5.4,60]

पुरीषभक्षणसुखन्नाग/?/क्रोडजन्मिनां । आममा/?/षमासिद्धि सुखन्नैवास्त्यरक्षा/?/ ।। ५६३ ।।

[2.1.2.5.4,61]

स्वामिप्रसादादिसुखं किमभृत्यस्य विद्यते । शिरस/?/स्ताडनसुखन्नादासस्य विकाशय/?/त् ।। ५६४ ।।

[2.1.2.5.4,62]

इति सर्वमिदं प्रार्थ्य्‪मायातमधिमुक्तिषु । नापारसीके मात्रादिश्रोणीसङ्गम इ/?/पि ।। ५६५ ।।

[2.1.2.5.4,63]

अप्राप्तस्य चावीचिं तद्वियोगसुखं क्वचित् । ततो नरकपातादि सवंमिष्येत जन्मिभिः ।। ५६६ ।।

[2.1.2.5.4,64]

अथ विशिष्टमिष्यते सुखन्तथा सति तदेवास्मदीप्सितमायातं । अथ सर्ववेदनस्य कथं  सम्भवः कथम्वा तत्र सम्वादः । कथम्वा सकलवेदने सकलरागादिपरचित्तसाक्षात्करणेन  रागादितादयो दोषआ इत्याह ।

[2.1.2.5.4,65]

अनेकोपायमद्भावात् कालवैपुल्ययोगतः । अभ्यासात् सर्ववित्त्वस्य प्राप्तिरस्येति युक्तिमत् ।। ५६७ ।।

[2.1.2.5.4,66]

असङ्‪ख्येपकल्पतयाभ्यासो हि किन्तदस्ति यन्न प्रापयति । सम्वादस्तु पुनरस्माकं  सर्ववेदनम्प्रति नास्तोतीष्यत एत्रैतत् । तथा चोक्तं ।

[2.1.2.5.4,67]

"असर्ववित् सर्वविदं कः कथं त्वामवभात्स्यते । स्वयम्विदितमाहात्म्यविस्तराय नमोस्तुते" ।। ५६८ ।।

[2.1.2.5.4,68]

नासर्वज्ञः सर्वज्ञं जानीते । तथा (।) "मा भिक्षवः पुद्‪गलः पुद्‪गलं प्रविणोतु । अहम्वा  प्रविणुयां यो वा स्यान्यद्विध" इति ।

[2.1.2.5.4,69]

सर्ववेदते तु सर्वात्मना परसन्तानरागादिवेदने रागादिमत्त्वमिति न सत् । तथाहि ।

[2.1.2.5.4,70]

परसन्तानसम्वित्तौ वीतरागित्ववेदने । तस्य रागित्वमप्यस्तीत्येतदत्यन्तदुर्घट ।। ५६९ ।।

[2.1.2.5.4,71]

यदैवासौ रागी पररागवेदने तथा परवीतरागवेदने वीतरागोपि । उभयमपि तदैवेति  चेत् । न ।

[2.1.2.5.4,72]

एकनाप्यनुभूतत्वाभावे रागो कथम्मतः । तटस्थस्य हि सम्वित्तो न रागित्वादिसम्भवः ।। ५७० ।।

[2.1.2.5.4,73]

तथा हि न घटवेदने घटी भवति । एवं रागादयोपि परसन्तानान्तर्गतास्तटस्थतयावगम्यमाना न रागित्वन्निर्वर्त्तयन्ति ।

[2.1.2.5.4,74]

अथ सर्वात्मना वेदने यथा स्वयम्वेत्त्यसौ तथा योग्यपीति न रागित्वहानिः । तदयुक्तं ।

[2.1.2.5.4,75]

तद्रृपेणैव वेद्यत्वे स्वयं रागित्वसम्भवे । कथमप्यव्यवस्थाप्यं पररागादिवेदनं ।। ५७१ ।।

[2.1.2.5.4,76]

न हि तदात्माननुप्रवेशे पररागादिवेदनं । स एवात्मीयो राग इति । अयमप्यपरो  दोष इति चेत् । तथा हि ।

[2.1.2.5.4,77]

तटस्थत्वेन वेद्यत्वे तत्त्वेनावेदनं भवेत् । तदात्मना तु वेद्यत्वे रागितैव प्रसज्यते ।। ५७२ ।।

[2.1.2.5.4,78]

तदसत्(।) तथाहि ।

[2.1.2.5.4,79]

रागादिना परस्थेन तस्य वाक्‪कायविक्रिया । परस्था न भवत्थेव तस्य रागादिवासना ।। ५७३ ।।

[2.1.2.5.4,80]

वासनासामर्थ्यायातो हि रागो रागितमावहति न परवासनाबलायातः सिद्धोपस्था(यि) तया सम्वेद्यमानः ।

[2.1.2.5.4,81]

ननु स्वरूपसम्वेदने रोमाञ्चदिकायविकारोपि कस्मादस्य न भवति वचनविकारश्च ।  न सदेतत् ।

[2.1.2.5.4,82]

कायवाचोर्विकारोयं वासनाबलसम्भवी । प्रहीणवासनस्यास्य द्वयोरपि न सम्भवः ।। ५७४ ।।

[2.1.2.5.4,83]

ननु भावनाबलादेव परचित्तवेदनं भावना संस्कारश्च वासना । तत्र भावनासंस्कारसम्भवे कथन्न वासना नहि भावनावासनायाः कश्चिद्विशेषः । न युक्तमेतत् । तथा हि ।

[2.1.2.5.4,84]

गमकस्य विशेषस्य तात्पर्येणोपलक्षणे । विशेषप्रतिभासोस्ति परचित्तस्य वेदने ।। ५७५ ।।

[2.1.2.5.4,85]

लिङ्गविशेषोपलक्षणे हि तत्र भावनाव्यापारः । न च तत्रार्थस्य गम्यस्य भावना ।  सत्याम्वा नात्मसम्बन्धितया । ततस्तत्र वासनाऽभावात् प्रतिभासेप्यरागिता ।

[2.1.2.5.4,86]

अनेनाशुचिरसादिवेदनेपि दोषः प्रत्युक्तः ।

[2.1.2.5.4,87]

अपवित्रत्वयोगः स्यादिन्द्रियेणास्य वेदने । कर्मजेन न चान्येन भावनाबलभाविना ।। ५७६ ।।

[2.1.2.5.4,88]

भावनाबलाद् रसनमुत्पाद्य यदि वेदनमदोष एव तदा(।) नहि स्वप्नेऽगम्यागमने  दोषः । असत्त्यता तस्य तेनादोष इति चेत् । सम्वादे सति कथमसत्त्यता ।

[2.1.2.5.4,89]

यदा मातुरपि स्वप्नस्तथाभूतस्तदा भवेत् । तदागम्यागतौ दोषो भवतः किन्न सम्भवी ।। ५७७ ।।

[2.1.2.5.4,90]

तस्मात् परमतमसत् ।

[2.1.2.5.4,91]

क्रमेण वेदनेऽनादिवस्तुनो वेदनं कथम्(।) इति चेन्नाक्रमेणैव सर्वार्थानां प्रवेदनात् ।। ५७८ ।।

[2.1.2.5.4,92]

यथा सकलशास्त्रार्थः स्वभ्यस्तः प्रतिभासते । मनस्येकक्षणेनैव तथानन्तादिवेदनं ।। ५७९ ।।

[2.1.2.5.4,93]

यथा हि शास्त्रार्थः स्वभ्यासत एकक्षण एव मनसि प्रतिभाति(।) तथानाद्यनन्तवेदनमपि । परिमाणवत्त्वाच्छास्त्रस्येति चेत् । न परिमाणवदिति प्रतिभासनमपि त्वभ्यासात् । तत् सकलं शास्त्राभिधेयं प्रतिभासितं तेन स्मरणे प्रतिभातीति चेत् । न(।)  अपूर्वस्यापि शास्त्रार्थस्य भासनात् ।

[2.1.2.5.4,94]

ननु शास्त्रार्थः परस्परं सम्बद्धस्तत्र केनचित् प्रत्यासत्तिनिमित्तेनापरमपि प्रतिभाति  नत्वेवमनाद्यनन्तानामिति कथमपूवस्य प्रतिभास इति सर्व समानं । तथा हि ।

[2.1.2.5.4,95]

कार्यकारणसम्बन्धविनाभूता न विद्यते । प्रत्यासत्तिः पदार्थानाम्व्यवहारेप्यसौ न किं ।। ५८० ।।

[2.1.2.5.4,96]

कार्यकारणभावो हि पदार्थानां शास्त्रे प्रत्यासत्तिस्ततो पूर्वस्य प्रतिभासनं । एवं च  व्यवहारेपि तुल्यः । तथाहि । अयमस्य विकार एवंभूतेनास्य कारणेन भवितव्यं ।  तच्च कारणमियत्कार्याणां पारम्पर्येण जनकं ।

[2.1.2.5.4,97]

ईदृशान्यस्य पूर्वाणि येनास्य सहकारिणः । न सन्ति सन्ति वेत्येतत् परचित्तविदीक्षते ।। ५८१ ।।

[2.1.2.5.4,98]

पूर्वजन्मादिवित्तौ च पारंपर्यात् परस्परं । सम्बद्धं सर्वथा वेत्ति ततः कल्पान्तराण्यपि ।। ५८२ ।।

[2.1.2.5.4,99]

कल्पात् कल्पान्तरोत्पत्तौ कार्यकारणता विदा । वेत्ति सर्वं जगत्तत्वं तस्य चावान्तरस्थितिं ।। ५८३ ।।

[2.1.2.5.4,100]

इति सकलपदार्थवेदनं सकलनयानवधूय दर्शितं ।

[2.1.2.5.4,101]

इह नयमनुसृत्य यत्परन्तदपि सुखेन परैः परीयतां ।। ५८४ ।।

{2.1.2.5.5}



〈(५) प्रत्यक्षाभास-चिन्ता〉


[2.1.2.5.5,1]

 यदि भावनाबलतः स्पष्टाकारं प्रमाणङ् कल्पनाज्ञानन्न तर्हि प्रमाणं स्पष्टाकारस्याभावात् । अथार्थेऽस्पष्टाकारतेष्यतेन्यथा न प्रमाणं । स्वरूपेपि तर्हीष्यतां । न(।)  स्वरूपन्तदेव स्पप्टाकारमर्थस्तु न तथा । ततः स्वरूपे तन्निर्विकल्पकमर्थे तत्सविकल्पकमिति  स्मरणम् (।) अर्थस्मरणं स्वरूपे प्रत्यक्षं । कुत एतत् । स्वरूपे तदभ्रान्तमर्थे भ्रान्तमिति ।  स्वरूपस्यानन्यसम्वेद्यत्वात् । पररूपस्य तु वेदनान्तरेण । ततस्तेन तस्यान्यथा वेदनाद्  बाधा ततो भ्रान्तिः । नहि स्वरूपे स्मरणस्य संभवस्तदैव तस्योत्पत्तेर्वेदनाच्च । यदि च  स्वरूपमपि पूर्वमासीदिदानीं नास्तीति नेदानीं स्मरणम्भवेत् । अथ तेनैवेदानीं स्मरणं  तदिदमायातं मृतेनापि कुक्कुटेन वासितव्यं । अत एवाह ।

[2.1.2.5.5,2]

कल्पनापि स्वसम्वित्ताविष्टा नार्थे विकल्पनात् ।

[2.1.2.5.5,3]

स्वरूपस्याविकल्पत्वात् परोक्षत्वाप्रसिद्धितः ।। ५८५ ।।

[2.1.2.5.5,4]

तेनैव तस्य ग्रहणे साक्षात्करणसंभवात् ।

[2.1.2.5.5,5]

अत एव सम्वेदनं प्रत्यक्षमुक्तं । यतः ।

[2.1.2.5.5,6]

शब्दार्थग्राहि यद् यत्र तज्ज्ञानन्तत्र कल्पना ।स्वरूपश्च न शब्दार्थस्तत्राध्यक्षमतोखिलं ।। २८८ ।।

[2.1.2.5.5,7]

सविकल्पस्येतरस्य च स्वरूपन्न शब्दार्थो न सामान्यन्न परमार्थविषयः । तथा सति  शब्दायोजनाऽभावात् सामान्यसंसर्गाभावाच्चाविकल्पंक । शब्दार्थग्राहि च ज्ञानं कल्पना ।  तस्मादव्यक्तं । स्पष्टाभता कथन्न भवति । स्पष्टमेव तत्किमुच्यते नेति यतः ।

[2.1.2.5.5,8]

तद्रूपस्य परित्यागादस्पष्टमिति गीयते । स्वरूपस्य परित्यागः कथमित्यवगम्यतां ।। ५८६ ।।

[2.1.2.5.5,9]

नहि स्वरूपन्त्यक्तुं शक्यं (।) तत्परित्यागे सम्वेदनन्नास्तीत्युक्तं । तथा च न स्वरूपसम्वेदनं  न परसम्वेदनमिति सर्वाभाव एव । अथार्थापत्या वेदनमिति न स्वरूपवेदनं । न (।) अर्थापत्तेरपि 
		स्वरूपं सम्वेदनेनैव गन्तव्यं । अथात्राप्यर्थापत्तिः सापि तथेत्यनवस्था । अर्थसम्वेदने सिद्धे  यद्यर्थापत्तिः किमर्थसंवेदनेऽर्थापत्त्या । अर्थे सिद्धे नार्थसंवेदने सिद्ध इति चेत् । केयमर्थस्य सिद्धिः (।) यद्युत्पत्तिः सर्वार्थवेदनप्रसङ्गः । अथार्थज्ञानन्तदायमर्थः । अर्थज्ञानादर्थज्ञानवेदनमिति साध्वी वाचोयक्तिः । अथार्थाज्ज्ञापनादर्थज्ञानवेदनं । किमिदमर्थस्य ज्ञानत्वं ।  ज्ञाने प्रतिभासनञ्चेत । अज्ञाते ज्ञाते ज्ञानप्रतिभासनङ्कथं ज्ञायते । प्रतिभासमानोर्थः  प्रत्यक्ष एवेति चेत् । प्रत्यक्षप्रसिद्धिश्चेत् तथैवास्तु किमर्थान्तरकल्पनया । इदमेव प्रत्यक्षमन्यथा घटेत यदि प्रत्यक्षं ज्ञानन्न स्यात् । चक्षुर्व्यापारे सत्येतद् भवत्यन्यथा नेति किं ज्ञानेन ।  श्रोत्रादिवृत्तिः प्रत्यक्षमिति चेत् । केयं श्रोत्रादिवृत्तिः । ज्ञानमिति चेत् । तज्ज्ञानं परोक्षं  कथं ज्ञातं । श्रोत्रादिवृत्तिरेव ज्ञानमिति चेत् । श्रोतादिवृत्तिः प्रत्यक्षा तेन ज्ञायते ज्ञानं तु  कुतः । अन्यथा किं श्रोत्रादिव्यक्त्येति चेत । किं भवतः प्रयोजनमपेक्ष्य भावा भवन्ति ।

[2.1.2.5.5,10]

कारणादेव भावानां भावो नैषां प्रयोजनात् । प्रयोजनम्विता भावो न भवेदन्यथा तव ।। ५८७ ।।

[2.1.2.5.5,11]

यदि नामाश्रोत्रसमन्मखीभतं ज्ञानस्य किमायातं । यदि ज्ञानन्नोदपत्स्यत परोक्ष  एवार्थः स्यात । यदि ज्ञानमत्पन्नमर्थस्य किमायातन्तथापि परोक्ष एव स्यात् । नहि ज्ञान/?/ प्रत्यक्षता । परोक्षत्वप्रसङ्गात । तस्या परोक्षत्वात । दृश्यते चेत् ।  यथा तर्हि दृश्यते तथैवास्तु । तवापि कथमिति चेत् । तदाकारताज्ञानस्यार्थस्य ज्ञातत्वन्नाम । सा च स्वसम्वेदनगम्या न तदाकारज्ञानान्तरगम्या येनानवस्था पतेत् । तस्मात्  स्वसम्वेदनमेव ज्ञानस्वरूपसाधनमिति युक्तं ।

[2.1.2.5.5,12]

यदि तर्हि भावनाबलादुपजातवैशद्यं प्रत्यक्षं स्वप्नज्ञानमपि प्रत्यक्षप्राप्तमविसम्वादकत्वमपि तत्रास्त्येव । तत्रापि गमनप्राप्तयः । नैतदस्ति । यतः ।

[2.1.2.5.5,13]

भ्रान्तिसम्वृ/?/ संज्ञानमनुमानानुमानिकं । स्मार्त्ताभिलाषिकञ्चेति प्रत्यक्षाभं सतैमिरं ।। ५८८ ।।

[2.1.2.5.5,14]

द्विविधः प्रत्यक्षाभो विकल्पो विप्लवश्च । पुनश्चतुर्विधः । तदाह ।

[2.1.2.5.5,15]

त्रिविधङ्कल्पनाज्ञानमाश्रयोपप्लवोद्भवं ।अविकल्पमेकञ्च प्रत्यक्षाभञ्चतुर्विधं ।। २८९ ।।

[2.1.2.5.5,16]

स एव द्विविधो विकल्पस्य त्रिधा भेदाच्चतुर्विधः । कल्पनापोढं प्रत्यक्षन्ततो विकल्पस्त्रिविधोपि प्रत्यक्षाभासः । तत्र भ्रान्तिज्ञानं मृगतृष्णादिषु तोयादिकल्पनाप्रवृत्तत्वात्  प्रत्यक्षाभासं । सम्वृतिसत्स्वर्थान्तराध्यारोपात् तद्रूपकल्पनाप्रवृत्तत्वात् । अनुमानतत्फलादिज्ञानं पूर्वानुभूतकल्पनयेति न प्रत्यक्षं । प्रभास्वरस्पन्दमानमरीचिनिचयप्रतिभासं  प्रत्यक्षमेव । तोयादिकल्पना तु प्रत्यक्षाभासः । तोयेऽसाक्षात्करणाकारत्वात् । सम्वृतिसत्स्वपि  रूपादिग्रहणमात्रमेव प्रत्यक्षं । अवयविनि तु तत्समवायकारणत्वेनाभिमतेन साक्षात्करणमर्थान्तरस्य स्पर्शादेः पूर्वदृष्टस्याध्यारोपात् । द्रव्यस्य वा पूर्वपूर्वप्रत्ययेन कल्पितस्य । नावयवी  रूपादिव्यतिरेकेण क्वचित् प्रत्यक्षे प्रतिभासित इति । अनुमानज्ञानं लिङ्गज्ञानं । तत्फलं  लिङ्गज्ञानन्न पूर्वानुभूतिमन्तरेण । एतच्चानुमानज्ञानं क्वचिदप्रत्यक्षं । क्वचित्तु प्रत्यक्षमेव  अकस्माद् धूमादग्निप्रतिपत्तौ । नहि पूर्वानुभूतकल्पनास्ति । अविकल्प्य कथं लिङ्ग प्रतिपत्तिरिति चेत् । तथैव दृष्टेः । न खलु दृष्टमन्यथा भवितुं युक्तं ।

[2.1.2.5.5,17]

कस्मात् पुनः कल्पनाप्रभेदनिर्देशः । उदाहरणप्रपञ्चार्थत्वादिति चेत् । न (।)  लक्षणस्याभेदात् । प्रपञ्चमात्रनिर्देशे त्वतिप्रसङ्ग । नैतदस्ति । अन्यदस्ति प्रयोजनमिति ।  तथाहि ।

[2.1.2.5.5,18]

अनक्षजत्वसिद्ध्यर्थमुक्ते द्वे भ्रान्तिदर्शनात् ।सिद्धानुमादिवचनं साधनायैव पूर्वयोः ।। २९० ।।

[2.1.2.5.5,19]

अक्षजमेव तदिति परेषाम्भ्रान्तिर्मृगतृष्णिकाजलज्ञाने । तथाहि । "इन्द्रियार्थसन्निकर्षोत्पन्नं ज्ञानमव्यदेश्यमव्यभिचारि प्रत्यक्ष"
		मित्यत्र लक्षणे मरीचिजलज्ञानव्यवच्छेदायाव्यभिचारिग्रहणं कृतं । यदि पुनरनिन्द्रियजमेव तत् स्यात् प्रथमपदेनैव व्यावर्त्तनात् किमेतदर्थेनाव्यभिचारिग्रहणेन । द्विचन्द्रादिज्ञानस्यानर्थसंभतस्य निवृत्त्यर्थमिति चेत् । न (।)  अर्थसन्निकर्षग्रहणेनैव तस्य व्यावर्त्तनात् । इन्द्रियग्रहणेनानिन्द्रियजस्य व्यावर्त्तनं । सम्वृतिसद्विषयस्य त्विन्द्रियजत्वाभिमानः परेषां सविवाद एव । अनुमानादिवचनन्तर्हि व्यर्थं । नहि  तेनानिद्रयजत्वं साध्यते । सिद्धत्वादनुमानादिरनिन्द्रियजत्वस्य (।) अत्रोच्यते ।

[2.1.2.5.5,20]

सिद्धस्याप्यनुमानादेस्साधनत्वादुपात्तता । दृष्टान्तेन हि सिद्धेन सर्वत्रैव प्रयोजनं ।। ५८९ ।।

[2.1.2.5.5,21]

न ह्यसिद्धमसिद्धेन साध्यते । किमत्र भ्रान्तिकारणं येन साध्यता पूर्वयोरिति चेत् । आह ।

[2.1.2.5.5,22]

सङ्केतसंश्रयान्यार्थसमारोपविकल्पने ।प्रत्यक्षासन्निवृत्तित्वात्
		  कदाचिद् भ्रान्तिकारणं ।। २९१ ।।

[2.1.2.5.5,23]

सङ्केतसंश्रयोवयवी संकेतमात्रस्य तद्व्यवस्थाहेतुत्वात् । अन्यार्थो जलं (।) समारोपोधिकाध्यारोपः । विकल्पनं स्मरणं जलं हि पूर्वदृष्टत्वात् स्मर्यते (।) न तस्यारोप एव केवलो  दर्शनस्य समतया
		भावात् । अथवा विपर्यय आरोपो जलस्य विकल्पनमवयविनः । उभयत्र  वोभयमिति(।) ते च समारोपविकल्पने प्रत्यक्षस्येन्द्रियजस्यासन्निवृत्ती
		कदाचिदभवत  इतीदमसन्नवृत्तित्वम्वा तत्र भ्रान्तिकारणन्त एव वा तेन भ्रान्तिकारणमिति । अस्मिन्  भ्रान्तिकारणे सति दृष्टान्तद्वारेणानुमानं ।

[2.1.2.5.5,24]

यथैवेयं परोक्षार्थकल्पना स्मरणादिका ।समयापेक्षिणी नार्थम्प्रत्यक्षम्प्रत्यवस्यति ।। २९२ ।।

[2.1.2.5.5,25]

तथानुभूतस्मरणमन्तरेण घटादिषु (।)न प्रत्ययोनुयंस्तच्च प्रत्यक्षात् परिहीयते ।। २९३ ।।

[2.1.2.5.5,26]

अनुमादिकल्पना हि सम्बन्धग्रहणापेक्षिणी सम्बन्धग्रहणमेव च समयः । ततस्सम्बन्धात्  परोक्षार्थंप्रतिपत्तिरिति नाध्यक्षतः । साक्षात्करणेन हि सा भवेत् । एवङ् घटादिष्वप्येकेन  केनचिदिन्द्रियेण रूपादिकम्प्रतिपन्नन्ततः परिशेषे रसादौ स्मरणं पूर्वानुसारतः । रसादावेव  स्मरणं नावयविनीति चेत् । न (।) रसादिव्यतिरेकेण तस्यानुपलक्षणात् । यदेतच्छुक्लन्तदेव  कर्कशमित्याद्येकताप्रतिपत्तिविषयोवयवीति चेत् । तथाहि न तावद्वर्ण्णस्य स्पर्शस्य चैकता ।

[2.1.2.5.5,27]

तत एकत्वप्रतीतिरेव व स्याद् यद्यवयवी न भवेत् । यद्यप्यवयवी तथापि कथम्वर्ण्णस्पर्शादीनां सामानाधिकरण्यं । नहि तयोरेकता । एकाधिकरणत्वादेकतेति चेत् । उपचार एषः ।  न चात्रोपचारप्रतिपत्तिः (।) प्रतिपत्तौ चोपचारस्य नावयविसिद्धिस्स्यात् । अन्यथाप्युपचारेण  सामान्य धिकरण्यसम्भवात् ।

[2.1.2.5.5,28]

समानदेशताभावादेकार्थविनियोगतः । तद्विकारविकारित्वादेकता व्यपदिश्यते ।। ५९० ।।

[2.1.2.5.5,29]

य एव देशः स्पर्शस्य स एव रूपस्य प्रतीयते तेनैकताध्यवसायः । यदेवोदकादिधारणं  स्पर्शस्य कार्यन्तत्रैव रूपस्यापि व्यापारः । स्पृश्ये मसृणतामापाद्यमाने रूपस्यापि चैकचिक्यादिता । तत एकमेवेदमिति व्यवहाराध्यवसायाः । यदि पुनरन्यदेवाधिकरणं । रूपाधिभ्यस्तेषान्तस्य विवेकेन प्रतिपत्या भाव्यम् (।) अप्रतीयमानन्तूपलब्धिलक्षणप्राप्तमसदिति ।  अथावयविनमन्तरेण परस्परस्य कस्मान्न विघटनं ।

[2.1.2.5.5,30]

सत्यप्यवयविन्येतत् कस्मान्न विघटनं त्रये । समवायसम्बन्धबलात् तस्याप्यस्तु वियोगिता ।। ५९१ ।।

[2.1.2.5.5,31]

अयमेव स्वभावश्चेदादावेवेदमुच्यते । रूपादीनां स्वभावोयं स्वहेतोरुपपत्तिभाक् ।। ५९२ ।।

[2.1.2.5.5,32]

समवायस्य नित्यस्य कुत एतद्विचिन्त्यतां ।

[2.1.2.5.5,33]

यद्यप्यवयवी परस्तथापि त्रितयं जातं कस्मात् त्रयस्यापि परस्परस्य न विघटनं । अथ  समवायो हेतुरविघटनेऽसावपि कस्मान्न विघटते । तस्य स एव स्वभाव इत्यपि नोत्तरं ।  रूपादीनामेव स स्वभावोस्तु किमर्थान्तरकल्पनया । रूपादीनाञ्च स्वहेतोः स्वभाव इति  युक्तिमदेतत् । समवायस्य त्वहेतुकस्य कुतः स्वभावः । समवायाश्रयस्य स्वहेतोस्स स्वभावो  येन समवाय एवमिति चेत् । तत्किमनया परम्परया । तैः स्वहेतोस्तथाभूतैर्भाव्यं येन  समवायस्तेषामविघटनं कुर्यात् । तद्धेतुरेव तदविघटने हेतुरिति किमत्र न्यूनमास्ते यदर्थं  परम्परेष्यते । एवमेतद् दृश्यत इति चेत् । भवतु यदि दृश्यते दृश्यमानस्यान्यथा विकल्पयितुमशक्यत्वात् । रूपादय एव तु दृश्यन्ते परस्परमवियुक्ता न तु तदधिकमित्येषामेव  स स्वभावः कल्प्यतां । तस्मादवयव्यध्यारोपो न प्रत्यक्षः ।

[2.1.2.5.5,34]

तदस्य न्यायप्रपञ्चस्य प्रदर्शनार्थन्दष्टान्तदाष्टान्तिकोपन्यासः । सतैमिरिकग्रहणं  किमर्थं । तैमिरमपि सविकल्पकमिति कश्चित् (।) तद्व्यावर्त्तनार्थन्तद्वचनमन्यथा स्मार्त्तादिग्रहणेनास्यापि ग्रहणात् पृथगुपादानमनर्थकं । यद्यविकल्पकङ् कल्पनापोढत्वात् प्रत्यक्षम्प्राप्तं ।  न सर्वङ् कल्पनापोढं प्रत्यक्षमपि त्वभ्रान्तत्वे सति । "अभ्रान्तङ् कल्पनापोढं प्रत्यक्षं" न  सर्वं । यतः (।) प्रकल्प्यापवादविषयं तदपवर्जिते तूत्सर्गः प्रवर्त्तते । कोपवाद इति चेत् ।

[2.1.2.5.5,35]

अपवादश्चतुर्थोत्र तेनोक्तमुपघातजं ।केवलन्तत्र तिमिरमुपघातोपलक्षणं ।। २९४ ।।

[2.1.2.5.5,36]

त्रिविधाद् विकल्पाच्चतुर्थन्तैमिरग्रहणमपवादः । कल्पनापोढमिति सामान्येन  प्रत्यक्षविधानमतैमिरमिति विशेषे प्रत्यक्षाभासताविधानं । विशेषविहितञ्च सामान्यविहितस्य बाधकं । किमत्र प्रमाणं । सामान्यप्रतिपत्तिर्विशेषप्रतिपत्त्या बाध्यते । यतः ।

[2.1.2.5.5,37]

प्रागदर्शनमात्रेणानुमानं शेषवद् यदा । कल्पनापोढतामात्राद् विपक्षस्य प्रवर्त्तते ।। ५९३ ।।

[2.1.2.5.5,38]

तस्यातीव प्रसक्तस्य विशेषे बाधकं स्फुटं । ततस्तदपरत्रैव तस्य पूर्वस्य वृत्तिता ।। ५९४ ।।

[2.1.2.5.5,39]

नहि सामान्यतो दृष्टमदर्शनमात्रेण विपक्षस्यानुमानमपरेण प्रत्यक्षेणानुमानेन वा न  बाध्यते । तेन प्रत्यक्षसिद्धः । सामान्यविशेषयोर्विशेषे बाध्यबाधकभावः । तदर्थसूचकयोरपि  वचसोः स एव बाध्यबाधकभावः । आचार्यस्तर्हि सामान्यतो दृष्टानुमानाल्लक्षणं कस्मादाह । न आचार्येण विशेषतो दृष्टमेवानुमानमभिप्रेतं तस्य तु योर्थः स एकेन वचसा निर्देष्टुमशक्य इत्यपवादसहितं नोक्तवान् । किमर्थन्तर्हि कल्पनापोढग्रहणसहितमेवाभ्रान्तग्रहणन्न  कृतं किङ्गजस्नानाङ्गीकरणेन । सतैमिरग्रहणेन चापवादेनाभ्रान्तग्रहणार्थो लब्धव्योन्यथावेति को विशेषः । अनन्तरमेव कल्पनापोढग्रहणस्य लभ्यतामिति चेत् । न (।)  विशेषाभावात् ।

[2.1.2.5.5,40]

"अर्थतो ह्यसमानानामानन्तर्यमकारणं ।।"

[2.1.2.5.5,41]

बाध्यबाधकभावश्च प्रमाणविषयः सूचितो यथा स्यादित्येवङ्कारणं । न ह्यवश्यम्बाधकमनन्तरमेव भवति ।

[2.1.2.5.5,42]

अभ्रान्तग्रहणमेव कस्मान्न क्रियत इति चेत् । सत्त्यमेतत् । साक्षात्कारि हि प्रत्यक्षन्तच्चाभ्रान्तग्रहणेन शक्यन्निदर्शयितुं (।) न ह्यसाक्षात्करणाकारमभ्रान्तं सविकल्पकस्य भ्रान्त  त्वात् । परे तु सविकल्पमपि साक्षात्करणाकारमभ्रान्तमिच्छति (।) तदनुरोधेन द्वयमेतदुच्यते ।  तथा चाह । "विशेषणलक्षणे परमतापेक्षं सव त्वविकल्पका एवे"ति । अथवा (।)

[2.1.2.5.5,43]

प्रतिपत्‌त्रपेक्षः सक्लो बाध्यबाधकतानयः । अदृष्टबाधकः पूर्व्वं सामान्येनावगच्छति ।। ५९५ ।।

[2.1.2.5.5,44]

नाचार्याभिप्रायञ्जानाति विशेषोत्राभिमत इति । बाधकदर्शनादवगच्छत्यसावपि  पश्चाद्विशेषं । अपौरुषेये तु वचसि प्रमाणमूलत्वाभावान्न बाध्यबाधकभावः । पौरुषेये तु  पूर्वबुद्धेर्भ्रान्तता ज्ञाप्यते प्रमाणमूलया परया बुद्ध्या । न तु वेदाद् भ्रान्तबुद्ध्युदयः । तथा  वेदप्रमाणता सर्वस्य तथात्वप्रसङ्गात् । अबाधने प्रमाणमेवेति चेत् । न (।) पश्चादपि बाधकसम्भवात् । पर्यायालोचयतोन्य एवार्थो भवतीति प्रमाणेप्येवमिति चेत् । न (।) प्रमाणस्य स्थिरत्वात् । तथा च प्रमाणविरुद्ध आगमार्थस्त्यज्यते वेदवादिभिः । अन्यथार्थवादव्याख्यानमनिबन्धनं स्यात् । तस्मात् पौरुषेय एव वचसि बाध्यबाधकभावः । तैमिरमित्येव बाधकन्न कामलादीति चेत् । आँह । सर्वमेव तेनोपघातजमुक्तं । तिमिरं पुनरुपघातोपलक्षणन्नोपघातान्तराणाम्व्यावर्त्तकं । यतः ।

[2.1.2.5.5,45]

तैमिरस्यार्थशून्यत्वादसाक्षात्करणत्वतः । प्रत्यक्षाभासतान्दत्वा प्रत्यक्षत्वनिराक्रिया ।। ५९६ ।।

[2.1.2.5.5,46]

सा चार्थशून्यता कामलावहलावलेपलुप्तलोचनबलानां विज्ञानस्य न न्यूनाकलयापि  तेनोपलक्षणं सतैमिरग्रहणमिति न्यायवादिभिरवगन्तव्यं (।) तिमिरमशेषोपघातोपलक्षणं ।

[2.1.2.5.5,47]

अन्ये तु कल्पनापोढग्रहणं प्रत्युदाहरणमेवैतन्नापवादः । तदाह ।

[2.1.2.5.5,48]

मानसन्तदपीत्येके तेषाङ् ग्रन्थो विरुध्यते ।नीलद्विचन्द्रादिधियां हेतुरक्षाण्यपीत्ययम् ।। २९५ ।।

[2.1.2.5.5,49]

मानसमेवैतद् द्विचन्द्रादिज्ञानं मरीचिकाजलज्ञानवत् । तथा हि मरीचिकासु प्रथममिन्द्रियज्ञानमभ्रान्तमेवोपजायते पश्चात्तु जलानुभववासनाप्रबोधात् सविकल्पकं जलज्ञानं । स च

[2.1.2.5.5,50]

प्रबोधो मरीचिदर्शनादेव । सादृश्यभाजो मरीचय एवंधर्माणः । तथात्रापि चन्द्रविषयमभ्रान्तं  प्रथमं ज्ञानं पश्चाद् द्विचन्द्राकारो विकल्पः ।

[2.1.2.5.5,51]

तत्र केचिदाहुः । "स्तिमिताक्ष्णोर्मध्ये स्थाता स एकः चन्द्र उभयपाश्वे क्रमेणोपलभ्यमानः कालसौक्ष्म्याद् युगपदेव लक्ष्यते । पार्श्वद्वये च द्वित्वाध्यारोपः" । तेषाङ् ग्रन्थविरोधः ।

[2.1.2.5.5,52]

"यद्यपीन्द्रियविज्ञप्तेः कारणं परमाणवः । अतदाभतया नास्या अक्षवद् विषयोणवः" ।। ५९७ ।।

[2.1.2.5.5,53]

त एव हि चक्षुरादिपरमाणवस्तथान्यथा च भवन्तो द्विचन्द्रनीलाद्याभासहेतवः ।  द्विचन्द्रप्रतिभासस्य हि मानसत्वे नेन्द्रियहेतुतोक्तिः समर्था ।

[2.1.2.5.5,54]

अथ मानसत्वे परम्परया हेतुत्वमिन्द्रियस्य न विरुध्यते । साक्षाद्धेतुत्वमिन्द्रियस्य  मानसत्वेन विरुद्धं द्विचन्द्रप्रत्यये । अत्रोच्यते ।

[2.1.2.5.5,55]

पारम्पर्येण हेतुश्चेदिन्द्रियज्ञानगोचरे ।विचार्यमाणे प्रस्तावो मानसस्येह कीदृशः ।। २९६ ।।

[2.1.2.5.5,56]

इन्द्रियज्ञानस्य गोचरः क इति पर्यनुयुक्ते (।) यतः साक्षादिन्द्रियज्ञानमुत्पद्यते तदाकारतयान्यथा वेति परेण वक्तव्यं । न तावत् तदाकारतया विषयत्वमसम्भवात् । परमाणूनामेकधनाकारस्थूलत्वाभावात् । अथातदाकारस्यापि यो हेतुः स विषयः । तदप्ययुक्तम् (।)  इन्द्रियवदन्याकारविज्ञानहेतुत्वेप्यविषयत्वं । तत्र यदि पारम्पर्येण हेतुत्वमभिप्रेतमाचार्यस्य
		"त एव ही" त्यादि वचसा तदा परं प्रति नेन्दियस्य विषयतां प्रसञ्जयेत् । साक्षात् परमाणूनां  हेतुत्वे विषयत्वस्य परेणोक्तत्वात् । प्रसङ्ग एव तर्हि न युक्त इति वक्तव्यं (।) किमुच्यते
		"प्रस्तावो मानसस्येह कीदृश" इति । अयमभिप्रायः ।

[2.1.2.5.5,57]

परस्परविविक्ताणुप्रथमप्रतिभासनं । विकल्पकात्तु विज्ञानात् घनाकारावभासिता ।। ५९८ ।।

[2.1.2.5.5,58]

परः प्राह । "विकल्पकस्य विज्ञानस्यैकघनावभासिता । तस्यापि पारम्पर्येण परमाणवो हेतुत्वाद् विषयः । यथा स्मरणस्यार्थविषयता ।" आचार्यः प्राह ।

[2.1.2.5.5,59]

"अतदाभतया नास्या अक्षवद् विषयोणवः ।"

[2.1.2.5.5,60]

यथाक्षाणि परम्परया हेतुत्वेपि न विषयस्तथाणवोपि । अन्यथा भवन्ति ह्यक्षाणि  द्विचन्द्रज्ञानस्य पारंपर्येण हेतुः । अत्रोक्तम् (।) "इन्द्रियज्ञानगोचरे विचार्यमाणे प्रस्तावो  मानसस्येह कीदृश" इति । न च मानसत्वे विषयनिरूपणा साध्वी निर्विषयत्वात् । तथा  नात्र प्रमाणङ् किञ्चिदिति युक्तमुत्तरमाचार्यस्य न त्वतिप्रसङ्गचोदनं । तदेवोक्तं प्रस्तावो  मानसस्येत्यादिना ।

[2.1.2.5.5,61]

अन्ये तु ब्रुवते (।) मानसे द्विचन्द्रादिज्ञाने यदेन्द्रियाणां कारणत्वं कथयति तदा मानसमेव  प्रतिविषयत्वचिन्ता स्यात् । ततश्च प्रस्तावः कीदृश इत्युत्तरं । तदयुक्तमिति प्रतिपादितं ।

[2.1.2.5.5,62]

किम्वैन्द्रियं यदक्षाणां भावाभावानुरोधि चेत् ।तत्तुल्यम्विक्रियावच्चेत् सैवेयङ् किन्निषिध्यते ।। २९७ ।।

[2.1.2.5.5,63]

यदि तावत् मानसमेतद् द्विचन्द्रादिज्ञानमिन्द्रियभावाभावानुरोधि न स्यात् । अथेन्द्रिय-

[2.1.2.5.5,64]

भावाभावानुरोध्यपि मानसमेवैतत् (।) तथा सति स्तम्भादिज्ञानेष्वपि मानसत्वप्रसङ्गः । प्रथमं  स्वाकारमेव ज्ञानं पश्चादर्थाकारता मनसि अथ मानसमेवेन्द्रियं प्रसक्तं । ऐन्द्रियस्यापि  विकार एवेति चेत् । द्वयमपि तर्हीन्द्रियजं प्रसक्तं । साक्षादिति चेत् । न (।) अपरस्य  विकारस्यादर्शनात् । एतदनुसारेण तदपि विकृतमेव ज्ञातव्यमिति चेत् । तदपि मानसमेवेति विकृतत्वादेतद्वदित्यनवस्था । तस्मादेतदेवेन्द्रियजं ।

[2.1.2.5.5,65]

सर्पादिभ्रान्तिवच्चास्याः स्यादक्षविकृतावपि ।निवृत्तिर्न निवर्त्तेत निवृत्तेप्यक्षविप्लवे ।। २९८ ।।

[2.1.2.5.5,66]

कदाचिदन्यसन्ताने तथैवाप्येंत वाचकैः ।दृष्टस्मृतिमपेक्षेत न भासेत परिस्फुटं ।। २९९ ।।

[2.1.2.5.5,67]

यदि मानसी द्विचन्द्रादिबुद्धिरक्षविकृतावपि निवृत्तिः । अक्षविकारे हि सर्पभ्रान्तिः  सत्यपि विचारे निवर्त्तते न द्विचन्द्रादिभ्रान्तिः । अथ सर्पादिभ्रान्तिरपि श्यामतादिलक्षणा  न निवर्त्तते (।) समन्धकारे हि प्रदेशे सर्पभ्रान्तिस्तत्र रज्वादेस्तिमिरमन्तरेणापि श्यामतादिरूपता (।) तिमिरतिस्कारे तु चक्षुषोन्वथाभूतेपि श्यामतादिरूपता (।) सा कथमक्षविकारेपि  निवर्त्तते । ततो निवर्त्तनमसिद्धं कथं साधनं ।

[2.1.2.5.5,68]

यदप्युच्येत (।) न निवर्त्तेत निवृत्तेप्यक्षविप्लवे इति तदप्यसत् । नहि मनस्यपि  जलभ्रान्तिर्निवृत्ताक्षविप्लवस्य दृष्टा (।) प्रबोधकप्रत्ययस्य आतपोपतप्तत्वस्याभावेऽभावात् ।  न चान्यसन्ताने जलभ्रान्तेरर्पणन्दृष्टं । नासंतप्तस्य परवचनस्यासौ भवति । सर्पाकारतापि  नैव दृष्टस्मरणमपेक्षते श्यामतादितायाः प्रथमतरमेव भावाद् । परिस्फुटप्रतिभासनन्तु मानस्या  अपि भ्रान्तेः स्वप्नादावस्त्येव (।) ततो न भासेत परिस्फुटमिति सकलमेतदयुक्तं । तद्भावभाविता तद्विकारविकारिता तु पारम्पर्यादपि कार्ये भवत्येव । अत्रोच्यते ।

[2.1.2.5.5,69]

श्यामताद्यवभासो यस्तत्रैन्द्रियक एव स (।) अनिवृत्त्यादयो धर्मास्तत्रेति न सदुत्तरं ।। ५९९ ।।

[2.1.2.5.5,70]

अवश्यं हि श्यामतादिप्रतिभासस्तत्रैन्द्रियजस्तद्विकारानिवृत्तौ न निवर्त्तते । परिस्फुटतापीन्द्रियजन्यतायामेव न मानसत्वे । भावनाबलादातपोपतप्तस्य मानसतायामपीति चेत् ।  परिस्फुटतायामविकल्पिकैवासाविति नेन्द्रियजत्वाद् विशिष्यते । तथा चापवादत्वन्तिमिरग्रहणस्य न व्याहन्यते । सविकल्पकत्वं हि मानसत्वादभिप्रेतं परेषान्न मानसत्वमात्रं ।  तथा हि (।) अविकल्पकमेकञ्चेत्येतावन्मात्रमत्र साध्यं (।) द्विविधः प्रत्यक्षाभासो विकल्पो  निर्विकल्पकविप्लवश्च । सा च सविकल्पिका सकलभ्रान्तिस्तदा विघटते नान्यथा  परिस्फुटापि तर्हि द्विचन्द्रादिर्भ्रान्तिर्मानसी भवत्विति चेत् । न (।) मानसीभावानामन्तरेण  भावात् । भावनाबलेन हि मानसी स्फुटतां भजेत तदभावादिन्द्रियजत्वन्न शक्यन्निवारयितुं ।  द्विविधमेव स्पष्टाकारतायाः कारणमक्षं भावना च । अत्रापि भावनाव्यवहिता अस्त्येवेति  चेत् । व्यपगतस्तर्हि बाह्यार्थवाद इत्यत्लम्प्रसङ्गेन ।

[2.1.2.5.5,71]

का तर्हि सर्पादिभ्रान्तिर्मानसी यस्या दृष्टान्तत्वं जलादिभ्रान्तिश्च । उपघातानुग्राहकत्वावभावः उपघातानुग्राहकत्वावभासो हि अक्षविकृतावपि निवर्त्तत एव निवृत्तेपि चाक्षविप्लवे न निवर्त्तत एव चिन्तयतः । एवमन्यदपि योजनीयं । एवञ्च ।

[2.1.2.5.5,72]

सुप्तस्य जाग्रतो वापि यैवे धीः स्फुटभासिनी ।सा निर्विकल्पोभयथाप्यन्यथैव विकल्पिका ।। ३०० ।।

[2.1.2.5.5,73]

मानसत्वेन्यथा वोभयथाप्यविकल्पकत्वं स्पष्टतायान्निर्विकल्पकत्वमिति प्रतिपादितमेतत्,

[2.1.2.5.5,74]

तस्मात् तस्याविकल्पेपि प्रामाणयं प्रति(षि)ध्यते ।विसम्वादाद् तदर्थञ्च प्रत्यक्षाभं द्विधोदितं ।। ३०१ ।।

[2.1.2.5.5,75]

विकल्पभ्रान्तताभ्यां द्विधैव प्रत्यक्षाभासता दर्शिताचार्येण (।) इति करणव्यवच्छिन्नाद्  विकल्पवशात् पृथक् तैमिरोपलक्षितस्य विप्ल (व) स्य निर्देशादन्यथा पृथग्‌निदशस्य प्रयोजनाभावेनाकौशलत्वोद्भावनहेतुता स्यात् ।

[2.1.2.5.5,76]

कथन्तर्हि तदुक्तं (।) "स नो भ्रान्तिविषयत्वाद् व्यभिचारिणः ।" पराभिप्रायेण तस्योक्तत्वाद् (।) यस्य हि "इन्द्रियार्थसन्निकर्षोत्पन्नं प्रत्यक्षमिति" लक्षणन्तस्य मनोभ्रान्तिविषयता  व्यभिचारिणो व्यवतिष्ठते । नहीन्द्रियार्थसन्निकर्षोत्पन्नस्यैव व्यभिचारिता सम्भवति ।  पारिशेष्यात् मनसा यदधिकस्य विकल्पनन्तत्र व्यभिचारः ।

[2.1.2.5.5,77]

नन्वर्थमन्तरेणेन्द्रियमात्राद् यदुत्यद्यते तस्यापि व्यभिचारिता तत्किं मनोभ्रान्तिविषयत्वादिति वचनं । न (।) तस्यार्थग्रहणेन निराकृत्त्वाद् विद्यमानमपि तदविद्यमानकल्पमेव ।  तथा चोक्तम् (।)

[2.1.2.5.5,78]

"इन्द्रियार्थोद्भवे नास्ति व्यपदेश्यादिसम्भव" इति (।)

[2.1.2.5.5,79]

व्यपदेश्यादयो मानसा एवेति प्रतिपत्तव्यं ।

[2.1.2.5.5,80]

ननु न व्यावर्त्तकम्वचनमव्यपदेश्यादि किन्तर्हि स्वरूपकथनपरं तदिन्द्रियार्थसन्निकर्षोत्पन्नन्तदेवम्भूतम्भवति नान्यथा । न (।) व्यवसायात्मकमित्यनिर्देशप्राप्तेः ।

[2.1.2.5.5,81]

नहीन्द्रियार्थसन्निकर्षोत्पन्नमेव व्यवसायात्मकमनुमानस्यापि व्यवसायात्मकत्वात् ।  तस्माद् यद् व्यवसायात्मकन्तदध्यक्षमन्यत्तु न भवतीति व्यावर्त्तकतैव युक्ता ।

[2.1.2.5.5,82]

अथ किञ्चिद् व्यावर्त्तकङ् किञ्चित् स्वरूपकथनमिति तेन यदीन्द्रियार्थसन्निकर्षोत्पन्नम्व्यवसायात्मकञ्चेत् तदव्याभिचारि भवत्यव्यपदेश्यञ्च ।

[2.1.2.5.5,83]

तदयुक्तमव्यभिचारित्वङ् कथयितुं युक्तम् (।) एवं हि प्रमाणता । अव्यपदेश्यविषयत्वेन  तु किं । न हि तथा प्रमाण्यमन्यथापि प्रमाण्यात् । ततो यत्किञ्चिदेतत् । स्वरूपकथने  चातिप्रसङ्गः । आत्मादिसत्सन्निकर्षस्यापि कथमप्रसङ्गात् । अथ यत् प्रत्यक्षत्वेऽसाधारणन्तदेव कथ्यते न त्वसाधारणमात्मादि । एवन्तर्हि व्यावर्त्तकम्विशेषणं न स्वरूपकथनपरं ।

[2.1.2.5.5,84]

एतेन सत्सन्निकर्षादिकथनं प्रत्याख्यातं । तथाहि (।) लक्षणमेवैतत् स्यात् स्वरूपकथनम्वान्यार्थविधानार्थं । तत्र यदि लक्षणं सत्सन्निकर्ष इत्येव वक्तव्यं । सदर्थग्राहि प्रत्यक्षमिन्द्रियजम्वा प्रत्यक्षमबाधितं । अथ धर्मं प्रत्यनिमित्तताप्रतिपादनार्थं स्वरूपमनूद्यते । तथापीन्द्रियजमित्येव वक्तव्यं किमपरेण व्यर्थजल्पितेन ।

[2.1.2.5.5,85]

किञ्च (।) अनुवादमात्रमयुक्तं । तथा हि ।

[2.1.2.5.5,86]

बाह्यार्थसाधने यत्नः कर्त्तव्यो वेदवादिभिः । मीमांकसकैरतोन्येषां लक्षणेन निराक्रिया ।। ६०० ।।

[2.1.2.5.5,87]

बौ द्धा दीनां हि लक्षणं प्रत्यक्षस्यान्यथाभिमतं त्वप्रक्रियानुकूलं (।) ततस्तद्व्यवच्छेदाय  नियमेनान्यथा लक्षणम्विधातव्यं । सौ ग ता नाम्विज्ञानवादशून्यतावादानुकूलत्वाल्लक्षणस्यावश्यमेव तन्निरासाय लक्षणान्तरकरणमेव शोभते (।) नावपतितैरु
		ष्ट्रहरणशक्यं । को वा  लक्षणकरणे दोषः । प्रमाणेनाप्रसिद्धतेति चेत् । तथाहि ।

[2.1.2.5.5,88]

प्रामाणिकम्विधातव्यं लक्षणन्निश्चयस्ततः । इतरेतरहेतुत्वान्नैकमप्यत्र सिध्यति ।। ६०१ ।।

[2.1.2.5.5,89]

इतरेतराश्रयत्वादेकस्याप्यप्रसिद्धिरिति न लक्षणकरणं । यद्येवमनुवादोपि नाप्रमाप्रसिद्धस्य युक्तः । लोकप्रसिद्धितश्चेत् प्रसिद्धिः । यद्येवं धर्मोपि लोकप्रसिद्ध एव भविष्यत्यकारणं मी मां सा (।) धर्मविप्लवस्य दर्शनादसिद्धिरेव परमार्थत इति चेत् । यद्येवं ।

[2.1.2.5.5,90]

मीमांसयापि किं धर्मविप्लवो दण्डवारितः । अन्यथैतावतः कालान्नाम न स्यान्मतान्तरे ।। ६०२ ।।

[2.1.2.5.5,91]

तस्मात् प्रमाणसिद्ध एवानुवादोपि कर्त्तव्यस्तथा लक्षणमप्यनवद्ये ।

[2.1.2.5.5,92]

न च सौ ग तै रपि लक्षणं क्रियते प्रसिद्धार्थानुवादात् । यथैव हि धर्मंप्रत्यनिमित्तत्वप्रदर्शनार्थमनुवादस्तथा निमित्तत्वप्रदर्शनार्थमिति समानमुभयत्रापि । यथा चैतत्तथोपदर्शितमेव प्राक् । ततोर्थाज्ञानं प्रत्यक्षमिति तु लक्षणमेव । तत इत्यनेनान्यस्य प्रकृतस्याभावाद् योर्थः  प्रत्यक्षेण दृश्यते तत एवेति गम्यते । तेन द्विचन्द्रादिज्ञानपरिहारः । न हि तत्तत एवापि त्वन्यतः ।  कथन्तर्ह्या चा र्यै णोक्तं ।

[2.1.2.5.5,93]

"यदाभासा न सा तस्माच्चित्तालम्बं हि पञ्चकं" ।

[2.1.2.5.5,94]

नहि (पर) माणुभ्य उत्पद्यमानन्तदाकारञ्चक्षुरादिंज्ञानं । अन्याकारस्यापि विज्ञानस्य  कारणत्वेनालम्बनत्वे चक्षुरादिपरमाणूनामप्यालम्बनत्वप्रसङ्ग । तेपि हि तथान्यथा वा  भवन्तो द्विचन्द्रनीलाद्याभासविज्ञानहेतुरिति । परमार्थमधिकृत्योक्तमेतत् । लोकप्रसिद्ध्या तु  वादविवेचनं । लोको हि न परमाण्वादिकल्पना । एतावत् प्रत्यक्षं लोके प्रसिद्धम्विचार्यमाणन्तु न युक्तं ।

[2.1.2.5.5,95]

ततोर्थादित्वसिद्धत्वमनैकान्तिकता स्फुटा । परमाणूनभिप्रेत्यानैकान्तिकमिदम्भवेत् ।। ६०३ ।।

[2.1.2.5.5,96]

परमाणूनामेव जनकत्वन्तेषामालम्बनत्वे चक्षुरादिभिरनेकान्तः । अथ च त इति प्रतिभासमानमुच्यते तदाऽसिद्धता । नहि तस्य समानकालस्य जननं द्विचन्द्रादिना चानैकान्तिकता ।

[2.1.2.5.5,97]

अथ समानकालमपि जनकं । तदप्ययुक्तं । अवस्तुत्वात् समुदायस्य । अनैकान्तिकता च भ्रान्तविज्ञानैरिति । अथ प्राग्भावजनकं तदाप्यसिद्धता ।

[2.1.2.5.5,98]

नहि ज्ञानात् पुरोभावस्तेन ज्ञानेन गृह्यते । परेण ग्रहणे तस्याप्येवमेवानुयोगिता ।। ६०४ ।।

[2.1.2.5.5,99]

अनुमानेन विज्ञाने प्रत्यक्षादेव तत्पुनः । इतरेतरहेतुत्वे प्रथमङ्कस्य संभवः ।। ६०५ ।।

[2.1.2.5.5,100]

समानकालता नास्ति प्रत्यक्षानुभयोः क्वचित् । तस्मादसिद्धमेवैतत् परमार्थेन लक्षणं ।। ६०६ ।।

[2.1.2.5.5,101]

लोकप्रतीत्यपेक्षतया न विरुध्यते ।

[2.1.2.5.5,102]

यदप्युच्यते । श्रोत्रादिवृत्तिः प्रत्यक्षमिति । तदप्यसत् ।

[2.1.2.5.5,103]

श्रोत्रादिवृत्तिर्भ्रान्तेपि नहि नाम न विद्यते । न च ज्ञानम्विना वृत्तिः श्रोत्रादेरुपपद्यते ।। ६०७ ।।

[2.1.2.5.5,104]

प्रवर्त्तनकामो हि प्रत्यक्षादिकं प्रमाणमन्विच्छति । श्रोत्रादीनाञ्च वृत्तिरविज्ञाता  कथं लक्षणं । अनुपलक्षितात् कथमयम्प्रवर्त्तेत । अथ प्रत्यक्षतः श्रोत्रादिवृत्तिरुपलक्ष्यते ।  अस्य तर्हि प्रत्यक्षस्य लक्षणं वक्तव्यं । ततः साक्षात्करणाकारं प्रत्यक्षं (।) तत्तु स्वयमेवोपलक्ष्यत इति परिहारः । तथा सति तदेव साक्षात्करणमभ्रान्तं लक्षणं । भ्रान्तेपि च विज्ञाने  श्रोत्रादिवृत्तिः कथं लक्षणं भवेत् । अर्थेषु वृत्तिरित्यदोषः । अर्थेषु वृत्तिरर्थामिमुख्यत्वं (।)  तदपि भ्रान्ते विद्यत एव (।) अथ तत्स्वरूपसम्वेदनं । तदेव तर्हि स्वरूपसम्वेदनमिति  लक्षणं । तच्च साक्षात्करणमेवाविकल्पकापरनामकं । तस्मादपरमलक्षणमेव ।</div><div label="2.1.2.6" level="4" n="6">

〈(६) प्रमाणफल-चिन्ता〉


{2.1.2.6.1}



〈(१) प्रमाणफलव्याख्या〉


[2.1.2.6.1,1]

किम्पुनरस्य प्रमाणस्य फलं । प्रमेयाधिगतिः । उक्तञ्च । "प्रमाणाधीनो हि  प्रमेयाधिगमः"।

[2.1.2.6.1,2]

ननु तज्ज्ञानमेव तच्च फलमिति किमिदानीं प्रमाणं । "इन्द्रियार्थसन्निकर्षालोचनविशेषणज्ञानानी"ति केचित् । तदयुक्तम् (।) अधिगमस्य साधनं तदेव युक्तं यतः स  भवति ।

[2.1.2.6.1,3]

ननु ज्ञानस्य तावदुत्पत्तिरिन्द्रियादेर्दृश्यते ततोधिगमस्यापि तदेवेति किमकल्पनया ।

[2.1.2.6.1,4]

नहि दृष्टपरित्यागात् कल्पनान्यत्र युक्तिभाक् ।

[2.1.2.6.1,5]

अनवस्था प्रमेये स्यात् तथा सत्यनिवारिता ।। ६०८ ।।

[2.1.2.6.1,6]

नैतदस्ति ।

[2.1.2.6.1,7]

क्रियासाधनमित्येव सर्वं सर्वस्य कर्मणः ।साधनन्नहि तत्तस्याः साधनं या क्रिया यतः ।। ३०२ ।।

[2.1.2.6.1,8]

यद्येकत्रदृष्टसामर्थ्यमित्येव तदेवैकमपरत्रापि साधनायोपकल्प्यते यस्य कस्यचित् साधनस्योपादानात् सकलसमीहितसाधनमिति सर्व्वञ्जगदल्पायासेन सुस्थं स्यातं । न चैवम् (।)  अतो या क्रिया यतो दृष्टा तदेव तत्र साधनन्नापरं ।

[2.1.2.6.1,9]

तत्रानुभवमात्रेण ज्ञानस्य सदृशात्मनः ।भाव्यं तेनात्मना येन प्रतिकर्म विरुध्यते ।। ३०३ ।।

[2.1.2.6.1,10]

अनुभवो हि सा ङ ख्य स्य नीलपीतादौ समानः सत्तामात्रेण । ततः सर्वं व्यवस्थापयेत् । अभिमतव्यवस्थापितपदार्थवत् । नवाऽनवस्थापितवद् व्यवस्थापनार्हमपि तस्याविशेषात् । तथाहि ।

[2.1.2.6.1,11]

यथा तद्वोधकं वस्तु तथैव तदबोधकं । यदा तद्वोधकं केन मतन्नेष्टमबोधकं ।। ६०९ ।।

[2.1.2.6.1,12]

अव्यापृतावस्थाया हि विशेषमात्मसात्कुर्वाणमिदमत्र व्यापृतन्नेति गम्येत (।) तथापि  किं स्वभावादसो प्रच्यवते । यद्यात्माहं तदात्मभूतोपि न जाने तदा मया सोर्थों न ज्ञात एव  भवति ततो न प्रमाणता ।

[2.1.2.6.1,13]

पुरुषात्मैव लोकोयं भोग्यं वस्त्ववगच्छति ।

[2.1.2.6.1,14]

स चात्मा न विजानाति
		साध्वी भोगव्यवस्थितिः ।। ६१० ।।

[2.1.2.6.1,15]

बुद्धिः सुखनीलाद्यवसायरूपमात्मानन्तथा व्यवस्थापयतीति चेत् । सैंव तर्हि भोक्‌त्री  किमपरेण सम्वेदनेन । सुखाद्यवसायरूपा सुखाकारवेत्याकार एव प्रमाणं । बुद्ध्यध्यवसितमर्थं पुरुषश्चेत् यत इति चेत् । केयं बुद्धिः(।) कोयमध्यवसायः (।) कः पुरुष इति वाच्यं ।  बुद्धिः करणं(।) अध्यवसायः कर्म(।) कर्त्ता पुरुष इति चेत् । पुरुषोर्थमवगच्छति(।) ततः  कर्त्ताध्यवसायस्येति किं बुद्ध्या अध्यवसायस्य बुद्धिः साधनमवगमस्य पुरुष इति चेत् । अवगमस्याध्यवसायस्य च न विशेषं पश्यामः(।) तदाकारसाक्षात्करणमवगमः । स एव चाध्यवसायः ।  तदाकारतैवाध्यवसायो न साक्षात्करणमिति चेत् ।

[2.1.2.6.1,16]

यदिनाम तदाकारा बुद्धिवत्ताकथन्तरः ।  तद्रूपसाक्षात्करणादर्थ एव तथा न किं ।। ६११ ।।

[2.1.2.6.1,17]

तदाकारा यदा
		बुद्धिः साक्षात्क्रियते अर्थ एव तथेति व्यर्थाऽर्थाकारा बुद्धिः । बुद्ध्यढौर्थाकारो ढौक्यते ततोऽदूरे देशस्य प्रतिपत्तिः व्यापित्त्वादात्मनोऽदूरदेशकमेव सकलं । न च  दूरदेश इति प्रतिपत्तिः स्यात् । न च तदाकारबुद्धिव्यतिरेकेणार्थ इति च ।

[2.1.2.6.1,18]

अर्थमन्तरेण तदाकारा बुद्धिः कुत इति चेत् ।

[2.1.2.6.1,19]

ननु बुद्धित एव तदाकारतार्थानामिष्यते तत्किमयं विपर्ययः । स्वमुखमिव नासङ्क्रान्तं  प्रतिपत्तुं शक्यं । नायोग्यदेशत्वात् मुखस्य संक्रान्तिर्द्दर्प्पणादाविष्यते ।

[2.1.2.6.1,20]

नैवमन्येषां दर्प्पणस्य चासंक्रान्तस्य कथं प्रतिपत्तिः । तस्यापि बुद्धिदर्प्पणे सङ्क्रान्तत्वादिति चेत् । बुद्धिरपि तर्हि बुद्धिः दर्प्पणान्तरे चासंक्रान्तिरिष्यतां । बुद्धिरविदितैवास्त्विति  चेत् । आत्मापरोक्षेति व्यर्थं जगत् स्यात् । आत्मनो
		ऽपक्षत्वे तेनार्थ एव वेद्यतां किमत्र  धिया । करणमन्तरेण कथं पश्यतीति चेत् । चक्षुरादयः करणं । अन्तःकरणेन प्रयोजनमिति ।  चेत् । अन्तरन्तःकरणोनापि प्रयोजनमित्यनवस्था । न चानुपकारकं करणं । तैरभिव्यज्यते ।  पुरुषश्चेन्नोदासीनस्येवाभिव्यक्तेरग्राहकत्वं । तस्मादर्थान्तरेणात्मना भवितव्यं ।

[2.1.2.6.1,21]

दर्प्पण इव तत्राविकारकारिणी तदाकारतेति चेत् । न (।)—दर्प्पणं प्रतीत्य तदाकारा  बुद्धिरुपजायते । तेन   विकारोन्यथा कः संक्रमार्थो यदि न विकारः । दर्प्पणेभिमुखाकारा

[2.1.2.6.1,22]

भ्रान्ता बुद्धिरुदयवती । अत्रापि
		विषयाकारा बुद्धिर्भ्रान्तैव न परमार्थतो विषयप्रपञ्च: ।  प्रधानपुरुषमात्रात्मकत्त्वाज्जगतः । 
		प्रधानात्मकत्त्वमपि तर्हि भ्रान्तमेव जगतः घटाद्या मकवत् ।  तथा पुरुषात्मकत्वमपि । एतच्च पश्चात्प्रतिपादयिष्यामोऽन्यथा
		न सां ख्य प्रस्थानेन ।

[2.1.2.6.1,23]

तस्मादस्य शुद्धस्यानुभवस्य भाव्यन्तेनात्मना, येन कर्म्मकर्म्मप्रतिविभागो नीलमिदं  पीतमित्यादिकः ।

[2.1.2.6.1,24]

ननु श्रोत्रादिवृत्ति प्रत्यक्षं प्रमाणमित्यक्तं । उक्तमिदमयुक्तं तु । तथाहि ।

[2.1.2.6.1,25]

अनात्मभूतो भेदोस्य विद्यमानोपि हेतुषु ।भिन्ने कर्म्मण्यभिन्नस्य न भेदेन नियामकः ।। ३०४ ।।

[2.1.2.6.1,26]

अस्य पुरुषस्याभिन्नस्य सर्व्वत्र कर्म्मणि नीलादौ न भेदेन नियामक इन्द्रियादिभेदः ।  स हि तस्य कारकत्वेन ज्ञापकत्वेन वा नियामकः स्यात् (।) कारकत्वेन नियामके न युक्तस्तस्य  नित्यत्त्वात् । साकारताप्रसंगाच्च । अनाकारत्वे स एव दोषः स्वात्मन एव वेदनप्रसङ्ग गात् ।  अथ ज्ञापकत्वान्नियामकः । अपरिज्ञातेर्थे कथं
		ज्ञापकः । ज्ञापकान्नियमज्ञानं नियमज्ञान (ात्)  ज्ञापकमितीतरेतराश्रयदोषः । अ(ा)लोकवज्ज्ञापक इति चेत् । न(।) तेषामपि ज्ञाप्यत्वेऽपरेण  ज्ञापकेन प्रयोजनमित्यनवस्था । न च सर्व्वत्रालोको ज्ञापकः । आलोकेन वा ज्ञापिते किं  चक्षुरादिभिः । तत्र वालोकभूता शब्दादीनामिति चेत् । तथाप्यसौ स्वबोधरूपः कथं वेत्ति ।  स्वरूपेवऽस्थानामिति वक्ष्यामः ।

[2.1.2.6.1,27]

तस्माद्यतोस्यात्मभेदोऽस्यावगतिरित्ययं ।क्रियायाः कर्मनियमः सिद्धा सा तत्प्रसाधना ।। ३०५ ।।

[2.1.2.6.1,28]

यतः स्वरूपहेतौ तस्य सम्वेदनस्य इयमस्य नीलस्य पीतस्य चाधिगतिरिति नियमः ।  सापि गतिस्तत्साधनासिद्धा । तन्मात्रकादेव नियमस्यास्य भावात् । तथा चोक्तं ।

[2.1.2.6.1,29]

"भावादेवास्य तद्‌भावे"

[2.1.2.6.1,30]

न चेयमर्थस्य घटनासारूप्यादतः सम्वेदनस्य(।)यतः(।)

[2.1.2.6.1,31]

अर्थेन घटयत्येनां न हि मुक्त्वार्थरूपतां ।अन्यः स्वभेदाद् ज्ञानस्य भेदकोपि कथञ्चन ।। ३०६ ।।

[2.1.2.6.1,32]

तस्मा(त्) प्रमेयाधिगतेः साधनं मेयरूपता ।साधनेन्यत्र
		  तत्कर्मसदर्थो न प्रसिध्यति ।। ३०७ ।।

[2.1.2.6.1,33]

तदाकारं हि सम्वेदनमर्थं व्यस्थापयति । नीलमिति पीतञ्चेति । यथा चाकारयोगिता ज्ञानस्य तथोत्तरत्र प्रतिपादयिष्यामः । अन्यत्र तु साधने तेन कर्मणा स्वार्थो न प्रसिध्यति  सम्विृत्तेः । तदाकारता चेत्परित्यज्यते कथन्तस्य सम्वेदनमिति नियमः । साक्षात्करणादेव  नियमो भविष्यतीति चेत् । किमिदं साक्षात्करणमर्थस्वरूपमथ सम्वेदनं । अथान्यदेव किञ्चत् ।

[2.1.2.6.1,34]

अर्थस्य साक्षात्करणं यदि रूपं सदिष्यते । साक्षात्कारि हि ज्ञानं कथमर्थस्य सम्भवेत् ।। ६१२ ।।

[2.1.2.6.1,35]

अथ सम्वेदनस्यैव रूपं साक्षात्क्रिया मता ।

[2.1.2.6.1,36]

साक्षात्कृतः कथं सोऽर्थो न ह्यन्यस्यान्यरूपता । अन्यत्त्वेप्येष दोषस्तु भवेदेवा निवारितः ।। ६१३ ।।

[2.1.2.6.1,37]

तथा हि यदि साक्षात्करणमर्थस्य स्वभावो नीलादिः साधारण इति सर्व्वस्य संविदितः  सोऽर्थो भवेत् । साक्षात्क्रिया चार्थस्य न युक्ता ज्ञानधर्मत्वात् । अथ ज्ञानधर्मोसावर्थविषयः  तेनार्थः सम्विदित उच्यते । अर्थविषय इति को विषयार्थः । अर्थसम्वेदनरूपत्त्वादिति चेत् ।  अर्थस्य सम्वेदनमिति किम् । अर्थरूपत्वात्सम्वेदनस्येति चेत् । (त)स्यैवार्थाकारता सम्वेदनस्य । अथार्थज्ञातत्त्वादर्थसम्वेदनं । तथासति चक्षुषोपि ज्ञातत्त्वाच्चक्षुः सम्वेदनमिति प्राप्तम् ।  अर्थ पश्यति न चक्षुरिति चेत् । अर्थ पश्यतीति कोर्थः । अर्थम्पश्यन्दृश्यते तेन पश्यतीत्युच्यते ।  केन पश्यति
		स्वरूपेण । यथैव तर्हि स्वरूपं
		सम्वेदनरूपेण पश्यति । तथार्थमर्थरूपेणेत्यर्थरूपतार्थस्य सम्वेदनरूपता सम्वेदनस्येति । तदाकारतैव सर्व्वस्य साधिका । नान्यः स्वभावो  भेदको विज्ञानस्यार्थेन घटयति ।

[2.1.2.6.1,38]

सा च तस्यात्मभूतैव तेन नार्थान्तरं फलम् ।

[2.1.2.6.1,39]

अर्थान्तरफलवादिनां हि सर्व्वं दुर्धटमिति । आत्मभूतैव सम्वेदनस्यार्थाकारता प्रमाणं ।  सम्वेदनन्तदात्मभूतमेव फलं प्रमाणस्य । अर्थाकारतानुभवव्यतिरेकेण नान्यार्थाधिगतिः । नहि  सुखाद्याकारतार्थस्य सम्वेदनं,
		तद्विशेषादर्थविशेषानुभवप्रसङ्गात् । अथ हेतुतयार्थस्यानुभव  इति चेत् । यद्यर्थाकारता न स्यात्सुखमेव केवलमनुभूयेत । अर्थे सुखसम्वेदनमिति चेत् ।  नीले पीतसम्वेदनं कस्मान्न भवति । परस्परस्य वैलक्षण्यादित्यपि स्वपक्षोपघातः । सुख  नीलयोरपि तथेति अलम्पिष्टपेषणेन । स्वरूपमेव तत्तस्य न सम्वेदनव्यापार इति चेत् ।

[2.1.2.6.1,40]

अत्रोच्यते ।

[2.1.2.6.1,41]

दधानं तच्च तामात्मन्यर्थाधिगमनात्मना ।। ३०८ ।।

[2.1.2.6.1,42]

सव्यापारमिवाभाति व्यापारेण स्वकर्मणि ।तद्वशात्तद्व्यवस्थानादकारकमपि स्वयम् ।। ३०९ ।।

[2.1.2.6.1,43]

नहि परमार्थतः कस्यचित्कोपि व्यापारः । स्वरूपमेव पदार्थानान्तस्य तथा भवद  तत्त्ववेदिभिरव्यापारो यतो व्यापार उच्यते । न परमार्थतः । ज्ञानं च पुरुषस्य स्वार्थः ।  सुखज्ञानवत् । ततः सुखज्ञानमुत्पन्नं स्वार्थो न तु सुखज्ञानेन किंचित्क्रियत इति । एवं रूपादिज्ञानमपि स्वरूपेणैव स्वार्थः । न तु तेन ज्ञायते । अर्थातु तदुत्पत्तिरिति समाप्तो व्यवहारः ।  एतावता किमर्थे व्यापारेण । न तर्हि अर्थसम्वेदनं फलम् । फलमपि अर्थाकारं सम्वेदनमर्थ  सम्वेदनमिति को विरोधः । कथन्तर्हि अर्थंसम्वेत्तीति भेदव्यवहारः । तामेव दधानमर्थाकारतां  वेत्तीति व्यपदिश्यते । तथाहि चक्षुर्विज्ञानं पीतमपहाय यदा नीलादौ वर्त्तते तदा परित्यागोपादानलक्षणोस्य व्यापार इव ल यते । यदि नीलसम्वेदनं नीलरूपमेव पीतं न यायान्नन्यस्य स्वरूप-

[2.1.2.6.1,44]

मन्यस्य भ तीति । तेन तत्पृथग्भूतं युक्त्या व्यवस्थाय्यते स व्यपारश्च सा चार्थापत्तिरेव ।  परमार्थतश्च तदतदाकारमपरापरं विज्ञानमेव । न तत्र व्यापारव्यतिरेकौ ।

[2.1.2.6.1,45]

अन्वयव्यतिरेकाभ्यां भेदव्यापारकल्पना । अनादिवासनासङ्गान्न भावव्यक्तपूर्वकौ ।। ६१४ ।।

[2.1.2.6.1,46]

स जातिपूर्व्वविज्ञानानुभवाहितवासना । व्यतिरेककल्पनाबीजं
		केवलान्धपरम्परा ।। ६१५ ।।

[2.1.2.6.1,47]

(——) अन्तरश्लोकौ ।

[2.1.2.6.1,48]

ननु यदि तदाकारं ज्ञानं तेन जन्यते स एवार्थस्तत्र व्यावृतः स्यान्न तु ज्ञानमर्थे तत्कथं  विज्ञानं गृह्णातीति निश्चयः ।

[2.1.2.6.1,49]

अत्र समाधिः ।

[2.1.2.6.1,50]

यथा फ(ल)स्य हेतूनां सदृशात्मतयोद्‌भवाद् ।हेतुरूपग्रहो लोके
		  क्रियावत्त्वेपि कथ्यते ।। ३११ ।।

[2.1.2.6.1,51]

तद्यथा पितृसदृशः पुत्र उत्पत्तिमान् पित्तृरूपं गृह्णातीति व्यपदिश्यते लोके विनापि ग्रहणव्यापारेण, तथा ज्ञानेपि व्यपदेश इति को विरोधः । तत्र तदाकारता दृष्टा इह तु कथं ।  इहापि दृष्टैव कामशोकादिषु तदाकारा ज्ञानादेव सा तदाकारता नार्थादिति चोद्यं ।  तदाकारा तावत्तदाकारतोपलभ्यते भवन्ती । यदि वासनासामर्थ्यमस्ति दर्शने कारणमनुभवात्तदाकारता । अथादृष्टश्रुतपूर्व्वे प्रवर्त्तते तदा वासनासामर्थ्याभावादन्यतस्तदाकारादिति  वाक्यार्थः तदाकारः करणम् ।
		तथा हि (॰)

[2.1.2.6.1,52]

वासनातो यदुद्भूतं तदैकस्यैव विद्यते । तत्रार्थस्य स्थितत्त्वे तु सर्व्वसाधारणोदयः । ६१६ ।।

[2.1.2.6.1,53]

तस्मादर्थाकारतैव साधनं ।

[2.1.2.6.1,54]

आलोचनाक्षसम्बन्धविशेषणधियामतः ।नेष्टं प्रामाणयमेतेषां व्यवधानात्क्रियां प्रति ।। ३१० ।।

[2.1.2.6.1,55]

केचिदाहुरालोचनाज्ञानं प्रमाणं, ततः परं जात्यादिविशिष्टवस्तुनिश्चयात्मकं फलं ।  ततोपि प्रवर्त्तनं ततः प्राप्तिस्ततः सुखमिति । पूर्व्वपूर्व्वं प्रमाणमुत्तरोत्तरं फलमिति क्रमः ।  आकारबलादेव हि प्रतिनियतार्थव्यवस्था नान्यतः । आलोचनविज्ञानं हि यदि प्रतिनियतमाकारं  नोपाददीत कथमस्येदमालोचनमिति स्यात् । अथापरमपि निश्चयादिविज्ञानमेवमेव तत्त्वव्यपदेशलाभि पूर्व्वपूर्व्वं तु कारणमुत्तरोत्तरोत्पत्तावेव कारणं न प्रतिनियतार्थव्यवस्थायाः तदाकारतैव  तु यतः तत्र साधनं ।

[2.1.2.6.1,56]

सर्व्वेषामुपयोगेपि कारकाणां क्रियां प्रति ।यदन्त्यं भेदकं तस्यास्तत्साधकतमं मतम् ।। ३१२ ।।

[2.1.2.6.1,57]

सा ध त क मं हि क र णं(पाणिनिः १।४।४२)तस्य च सर्व्वकारकोपयोगेपि क्रियायां कथं  प्रकर्षः । नहि क्रियानिर्व्वर्त्तनमेव । भावेपि
		तत्रानन्तर्यं यस्य क्रियां प्रति तदेव साधकतमं ।  तथा हि । सत्स्वपीन्द्रियादिष्वदूरदेशतादिना यदि प्रतिनियताकारता न प्रतिप्राप्येत न

[2.1.2.6.1,58]

तदाकारार्थपरिच्छेदव्यवस्था । तदनन्तरभासिनी सा क्रियेति तदेव करणं । नन्वदूरदेशतैव साधनं  नेन्द्रियोपघातेऽदूरदेशतायामपि न नियतार्थव्यवस्था । अनुपघातस्तर्हि साधनं, नेदमप्यस्ति । यतः ।

[2.1.2.6.1,59]

अक्षस्यानुपघातो हि तदाकारविशेषतः । सम्वेदनस्य विषयः ततः स व्यवधीयते ।। ६१७ ।।

[2.1.2.6.1,60]

ननु स एवाकारो व्यवधीयत इति प्राप्तम् तेन ह्याकारेण निश्चितोऽनुपघातः प्रतिनियतार्थव्यवस्थाहेतुः । नेदं साधीयः । यतः ।

[2.1.2.6.1,61]

आकारनियमः सिद्धो यदि सार्थव्यस्थितिः । अकारणं शरः सिद्धे प्राप्तः किमिति पोष्यते ।। ६१८ ।।

[2.1.2.6.1,62]

नासिद्ध आकारनियमोऽक्षानुयातं साधयति । स चेत्प्रसिद्धः सैवार्थव्यवस्थितिः ।  व्यर्थ एवाक्षानुपघातः । न खलु सिद्धेऽर्थे प्राप्तः साधयति कश्चित्, सिद्धस्य साधनासम्भवात् ।  ततः सिद्धोपस्थानहारी किमपेक्ष्यते । तदाकारतायामपि
		निश्चयोपरः प्रतिनियतव्यवस्थायामपेक्ष्यत इति चेत् । न(।) प्रत्यक्षप्रामाण्यप्रस्तावात् । अभ्यासमम्भवे हि प्रत्यक्षं प्रमाणं  तदाकारमात्रादेव च तदा प्रवर्त्तननिश्चयमन्तरेणापि । यदा तु निश्चयापेक्षा तदानुमानं प्रमाणं ।  तस्याप्याकारमात्रादेव प्रवृत्तेः । नापरापेक्षा । तस्मादाकारान्नापरं क र णं तथाऽसाधारणमिति ।  तत्र ।

[2.1.2.6.1,63]

सर्वं सामान्यहेतुत्त्वादक्षाणामस्ति नेदृशं ।तद्‌भेदेपि ह्यभिन्नस्य  तस्येदमिति तत्कुतः ।। ३१३ ।।

[2.1.2.6.1,64]

सर्व्वस्य हि नीलपीतादिविषयस्य सामान्येन हेतुत्त्वादक्षं न भेदकं । ननु नीलपीततदुभयादिविषयमन्यान्यदक्षं भविष्यति, तदभिमुखता हि तत्रान्यैव, ततो धर्मभेदेऽक्षाणामिति  तद्‌भेदादेव भेदप्रतिपत्तिरिति किमुच्यते सर्व्वसामान्यहेतुत्वादिति । तदसद् । आभिमुख्यस्य  विशेषणाकारभेदमन्तरेण प्रतिपत्तुमशक्यत्वात् । तद्भेदेप्याकाररहितस्य अस्येदमाभिमुख्यं  नीलपीतादिविषयमिति कुतः । नहि नीलादिविशेषप्रतिपत्तिमन्तरेणाभिमुख्यविशेषप्रतिपत्तिः,  सा चेदस्ति किमिदानीमाभिमुख्यप्रख्यानेन । अथवा तद्भेदेप्यभिन्नस्येति तस्य नीलपीतादिवेदनस्य भेदेपि अभिन्नस्येन्द्रियस्य अस्येदं करणमिति कुतः । आभिमुख्यविशेषाद्विशेष इति  चेत् । नाभिमुख्यत्वस्याकारणविशेषप्रतिपत्तिमन्तरेण विशेषेण प्रतिपत्तुमशक्यत्वादित्युक्तं ।  तत आकारविशेष एव प्रार्थनीयः । स चेदस्ति किमपरेण ।

[2.1.2.6.1,65]

नन्वाकारोप्यर्थस्यैव न ज्ञानस्य, तस्यार्थतया प्रतिपत्तेः । जडरूपतया हि स आकारः  प्रतीयते वर्ण्णसंस्थानात्मना । ज्ञानन्तु तद्विपर्ययेण बोधरूपतया । नाकारव्यतिरेकेण बोधरूपतायाः प्रत्येतुमशक्यत्वात् । नीलादिसुखादिकमन्तरेणापरस्य ज्ञानाकारस्यानुपलक्षणात् ।  परोक्षं तर्हि ज्ञानं न चास्तीति प्राप्तं ।

[2.1.2.6.1,66]

तदसत् । तथा हि(।)

[2.1.2.6.1,67]

परोक्षं यदि तज्ज्ञानं ज्ञानमित्येव तत्कुतः । परोक्षस्य स्वरूपं कस्तस्य लक्षयितुं क्षमः ।। ६१९।।

[2.1.2.6.1,68]

यतोऽपरोक्षतार्थस्य तज्ज्ञानमिति चेन्मतम् । अर्थापरोक्षताज्ञानमस्तु तत्र परेण किम् ।। ६२० ।।

[2.1.2.6.1,69]

स्थितेर्थे तु भवत्येषाऽस्थित एव न भाविनी । ततोर्थेन भवतीत्येतदनायासेन सिध्यति ।। ६२१ ।।

[2.1.2.6.1,70]

एतेनाभावोपि प्रत्याख्यातः ।

[2.1.2.6.1,71]

न चापरोक्षताव्यतिरेकेण नीलादितानुभवकालेनुभूयते । ततो नीलाद्याकारा सा ।  नीलन्तु तस्या उपधानमन्यदेव । दर्पणमुखप्रतिविम्बादि च मुखमित्याकार एवासौ न स्वयमर्थः ।  ननु दर्पणप्रतिविम्बमुखयोर्द्वयोरपि प्रतिपत्तिरिह त्वाकारमन्तरेण नार्थस्य । एतदुत्तरत्र प्रतिपादयिष्याम इत्यास्तां तावदेतत् । जडरूपता तु स्वयञ्चकाशतः
		कथं शक्योपपादयितुं ।  यदि चार्थापरोक्षातायः कश्चिदपरोस्ति यत इदमिति साध्यते । तदा वासना भविष्यति ।  वासन बलायातोयमाकारो विज्ञानस्य । न च वासनाबलादर्थः सम्भवति । तदभावप्रसङ्गात् ।

[2.1.2.6.1,72]

ननु वासनाबलायातोऽर्थशून्यो भवति स्वप्नाकारवत् ।

[2.1.2.6.1,73]

वासनाया विशेषस्य कस्यचित्तत्र सम्भवः । येनार्थशून्यो न भवत्याकारो जाग्रदीक्षितः ।। ६२२ ।।

[2.1.2.6.1,74]

वासना हि तावदाकारस्य जनिकोपलभ्यते स्वप्नादिषु । तत एषोपि जाग्रदुपलव्धिविषयभावं गतस्तत एव तज्जातीयत्वात् ।

[2.1.2.6.1,75]

नन्वाकारत्वमेव तस्यासिद्धमर्थ एवासाविति प्रतिपत्तेः । न (।) व्यभिचारात्ं ।  स्वप्नज्ञानाकारो ह्यर्थ इति प्रतीयत एव । पर्यालोचनतोऽन्यथा प्रतिपत्तिरिति चेत् । अत्रापि  पर्यालोचनन्न काकैर्भक्ष्यते । वासनाविशेषस्तु जाग्रदवस्थाकारः सा ( ? सो) र्थ इति वरं कल्पितं ।  स्वप्नादिप्रत्ययोपि न साकारस्तत्राप्यर्थस्य सम्भवदिति चेत् तदुत्तरत्र प्रतिपादयिष्यामः ।  अथार्थाकारता नापरोक्षः, अर्थ एव नीलादिकोर्थाकारः । सा तु वस्तुप्रत्यासत्या । तथा  लक्ष्यते दर्पणप्रतिविम्बवत् । मुखप्रत्यास्त्या हि दर्पणमनाकरमप्याकारवदिव लक्ष्यते । प्रदीपादिप्रभावद्वा । प्रदीपप्रभा ह्यनाकारापि घटादिसंक्रान्ता घटाद्याकारेव लक्ष्यते ।

[2.1.2.6.1,76]

तदसत्त्यं ।

[2.1.2.6.1,77]

मुखादिव्यतिरेकेपि दर्पणादिर्निरीक्ष्यते । न त्वाकारातिरेकेनणापरोक्षत्त्वन्निरीक्ष्यते ।। ६२३ ।।

[2.1.2.6.1,78]

अपरोक्षता हि नीलाकारात्मभूतैव सर्व्वदा निरीक्ष्यते नान्यथा । तत्किमर्थ प्रत्यासत्यैवं प्रतिभाति यथैवम्भूतैरेवेति किमत्र प्रमाणम् । भवतोप किं प्रमाणमिति चेदभेदोपलब्धिरेव ।  भ्रान्तिरेवेयमिति चेन्न बाधकाभावात् । अर्थप्राप्तिरिति चेत् । (न) । प्राप्तेरप्याकारलक्षणत्वात् । नहि तदाकारतामन्तरेण प्राप्तिरस्तीति प्रतिपादयिष्यामः । यदि स तथाभूत आकारो न स्यान्न कश्चित्प्रतिनियतमर्थं व्यवस्थापयेत् ।

[2.1.2.6.1,79]

एतेन शेषं व्याख्यातं विशेषणधियां पुनः ।अताद्रुप्ये न भेदोपि तद्वदन्याधियोपि वा ।। ३१४ ।।

[2.1.2.6.1,80]

आलोचनार्थसन्निकर्षादिः शेषः । अर्थसन्निकर्षोपि नाका (र) मभिपत्य ज्ञायते ।  ततस्तेष (ा) मपि क्रियां प्रत्यसाधकतमत्त्वं, व्यवधानात् विशेषणधियां । पुनस्तदाकारता  भावे विशेषणबुद्धिरेव न सिध्यति । तद्विशेष्यादिबुद्धित्वमिति । न तेषामपि करणत्वं  यदि तावत्कालाविशेषणबुद्धिर्विशेषणमेतदिति कथं ज्ञातव्यं । न हि विशेष्योपारुढरूपमन्तरेण  विशेषणत्वं नाम, नापि तदुपारूढत्वग्रहणं विना विशेषणत्त्वग्रहणम् । तदाकारग्रहणे च विशेष्यमपि  गृहीतमेवेति कथं ततो विशेष्यधीरपरा साध्या/?/ भवेत् । न हि तदैव गृह्यमाणं तद्ग्राहकबुद्धिज-

[2.1.2.6.1,81]

नितग्राहकग्राह्यं तत्कालेपि
		विशेषणस्य प्रतिभास (न) मिति चेत् । पूर्व्वन्तद्ग्रहणं व्यर्थं पूर्व्वमपि  विशेष्यं प्रतिभासत इति न युक्तं साधनत्वाभावप्रसंगादेव । किञ्च विशेषणबुद्धिर्विशेषणे  विशेष्ये तद्व्ुद्धिरिति विषयभेदः क्रियासाधनयोः प्राप्तः (।) भवतु को दोष इति चेत् ।

[2.1.2.6.1,82]

नेष्टो विषयच्छेदोपि  क्रियासाधनयोर्द्वयोः ।एकार्थत्वे द्वयं व्यर्थं न च स्यात् क्रमभाविता ।। ३१५ ।।

[2.1.2.6.1,83]

न खलु पलाशे परश्वादिकरणप्रवर्तनम् । न्यग्रोधे च्छिदा निर्वर्त्तते एकार्थतायां पूर्व्ववत्प्रसंगः ।  व्यर्थता च द्वयोः । क्रमभावश्च सर्वासां तदर्थहेतूनां धियाम्विरुद्धः । एकत्वे क्रमायोगात् ।  आवृत्तिभेदात्क्रम इति चेत् । न (।) आवृत्तिभेदस्य प्रत्यक्षेण प्रतिपत्तुमशक्यत्वात् । यदि  तदेव ज्ञानमावर्तत इति रेवदा (? सदैवा) वृत्तिसंप्रत्ययः स्यात् । न च तदभिन्नस्वरूपग्राहिणां  परस्परं क्रियासाधनभावः क्रमभावेपि पूर्व्वेणोत्तरस्य जनिक्रियैव क्रियते नाधिगतिः पूर्व्वाविशेषात् ।  जनिक्रियापि नापरा तत्स्वरूपादिति प्रतिपादितमन्यत्र ।

[2.1.2.6.1,84]

साध्यसाधनताभावः सकृद्भावे; धियोङ्शयोः ।तद्व्यवस्थाश्रयत्वेन साध्यसाधनसंस्थितिः ।। ३१६ ।।

[2.1.2.6.1,85]

—इत्यन्तरश्लोकः

[2.1.2.6.1,86]

नापि सन्निकर्षः प्रमाणं यतः ।

[2.1.2.6.1,87]

सर्व्वात्मनापि सम्बद्धं कैश्चिदेवावगम्यते ।धर्मैः स नियमो न स्यात् सम्बन्धस्याविशेषतः ।। ३१७ ।।

[2.1.2.6.1,88]

यदीन्द्रियार्थसन्निकर्षः प्रमाणं तस्य फलमर्थाधिगतिः स सन्निकर्षः संयोगः । संयुक्तसमवायः । संयुक्तसमवेतसमवायः । समवायः । समवेतसमवायः । संयुक्तविशेषणविशेष्यभावश्चेति । इन्द्रियस्य घटादिना संयोगः । घटसमवेतेन गुणेन संयुक्तसमवायः । गुणत्वेन  सितत्वादिना संयुक्तसम (वे) तसमवायः । श्रोत्रस्याकाशात्मनः शब्देन समवायः । शब्दत्वेन  समवेतसमवायः । प्रदेशे घटाभावेनेन्द्रियस्य संयुक्तविशेषणविशेष्यभावः । तत्र यदि नाम  संयुक्तेन सम्बन्धः । तस्य ग्रहणमिति कुतः । अन्यथा धूमसम्बन्ध (?द्ध) स्य वह्न्यादेरपि  प्रतिपत्तिः स्यात् । अथ समवायसम्बन्धात्प्रतिपत्तिः । एवन्तर्हि एकार्यसमवायिनः स्पर्शदेरपि  चक्षुषा प्रतिपत्तिः स्यात् । समानदेशत्वमेन (?) प्रत्युक्तं । यथा सन्तानस्य एकार्थसमवायिनः  प्रतिपत्तिस्तथा स्पर्शादेरपि । अचाक्षुषत्वादप्रतिपत्तिरिति चेत् । तदेवेदम्

[2.1.2.6.1,89]

एकार्थसमवायित्वान्न कथमिति चिन्त्यते ।

[2.1.2.6.1,90]

तस्मान्न सर्व्वात्मनापि सम्बद्धं कैश्चिदेव धर्मैः प्रतीयत इति न युक्तं । यदि हि चक्षुरादिपरमाणवो बहिर्निर्गत्यान्यदेशसंक्रान्त्यार्थग्रहणनिमित्तं तत्संयोगे तथा सति स/?/र्वात्मना सम्बन्धादशेषरूपप्रतिपत्तिरिति चक्रशो घटादयोपि धर्माः परिस्फुटं प्रतिभासेरन् । वर्ण्णशश्च न संस्थानमात्रस्य । तथा शेषजात्याद्यभिव्यक्तिः । दूरादौ करणस्यासामर्थ्यमिति चेत् । यद्यसामर्थ्यमग्रहणमेव सर्व्वदास्तु । एवम्भूता सामग्री येनैवम्भूता प्रतिपत्तिरिति चेत् । न (।) अभिन्नत्वात् ।

[2.1.2.6.1,91]

संस्थानस्य वर्णतः ।

[2.1.2.6.1,92]

न हि वर्ण्णतः संस्थानं भेदेनावधार्यते । अवधार्यते वर्ण्णव्यतिरेकेणापि समर्थ (ा) कार  इति चेत् । तत्रापि श्यामवर्ण्णस्योपलभ्योपलब्धेः । अन्धकारस्यावस्तुत्वान्न वर्ण्णस्योपलब्धिस्  (।) तदप्ययुक्तं । उपलभ्यमानस्यावस्तुत्वायोगात् । आलोकेपि निमीलितलोचनस्य प्रतिपत्तेरिति चेत् । न (।) तस्य भ्रान्तत्वात् । न चैकस्य भ्रान्तत्त्वे सर्व्वत्र भ्रान्तिरित्यतिप्रसङ्गात् ।
		बाह्यार्थाभावप्रसङ्गात् । ततः पुनरिदमेव वक्तव्यं । कश्चित्प्रत्ययो भ्रान्तः  कश्चिन्नेति । तेनालोक एव संस्थानग्रहणं नान्धकारे । निकट एव न दूरे ।

[2.1.2.6.1,93]

तदभेदेऽपि भेदोयं यस्मात् तस्य प्रमाणता ।

[2.1.2.6.1,94]

तेन सर्वात्मना ग्रहणमग्रहणम्वा युक्तं । तस्य चार्थस्याभेदेपि भदो यो ज्ञानस्य सम्यग  नीलाद्याकारादेव । न बाह्याकारादिति । तस्मादाकार एव प्रमाणं । अथ संस्थानादनाकारमपि विज्ञानं प्रतिनियतार्थव्यवस्थाकारि भवेत् । अत्राह ।

[2.1.2.6.1,95]

संस्काराच्चेदताद्रूप्ये न तस्याप्यव्यवस्थितेः ।। ३१८ ।।

[2.1.2.6.1,96]

संस्कारो हि प्रतिनियतव्यवस्थापूर्व्वकः प्रतिनियतमर्थविषयं ज्ञानस्य कुर्यात् स्वयं  प्रतिनियतः । तद्यथा योऽर्थोनुभूतस्तथाभूता स्मृतिर्भवति न चार्थप्रतिनियतोनुभवः । आकारं  विना कुतः । तत्कथं ततः संस्कारप्रतिनियमो येन ततो नियतार्थव्यवस्था । इतरेतराश्रयणदोषप्रसङ्गात् । सति प्रतिनियमेनुभवस्य संस्कारनियमः । संस्कारनियमे चानुमाननियम  इति नैकोपि स्यात् । यदि साकारं ज्ञानं प्रमाणं तदेव फलमिति क्रियाकरणयोरैक्यं प्रसक्तं ।  आकारस्याधिगमाव्यतिरेकात् । अत्राप्युच्यते ।

[2.1.2.6.1,97]

क्रियाकरणयोरैक्यविरोध इति चेदसत् ।धर्मभेदाभ्युपगमाद्; वस्त्वभिन्नमीतिष्यते ।। ३१९ ।।

[2.1.2.6.1,98]

एवंप्रकारा सर्व्वैव क्रियाकारकसंस्थतिः ।भावे ह्यभिन्नाभिमतेष्वध्यारोपेण वृत्तितः ।। ३२० ।।

[2.1.2.6.1,99]

यदि परमार्थतः क्रियाकरणयोरैक्यन्न युक्तमित्युच्यते तदयुक्तं । नहि कारकात्मिका  क्रिया कारकात्मनां विरुणद्धि । नहि व्यापारः पदार्थतो भिद्यते। नोत्पतननिपतने पर्शुतो  व्यति (रि) च्येते । तस्यैवापरापरदेशसंगिन्युत्पत्तिस्तथा व्यपदेशवती । न च सा स्वरूपादपरा ।  न च सा स्वरूपेण तदैक्यम्विरुध्यते । अथ व्यावहारिकी क्रिया विरोधिनी कारकैकत्त्वेन  तदेतदिष्यत एव । धर्मभेदाभ्युपगमाद्विकल्पपरिनिष्ठितो हि धर्मभेदोऽभ्युपगम्यत एव । एवं  प्रकारैव तु कल्पितभेदवती क्रियाकारकभेदव्यवस्था । तथा हि ।

[2.1.2.6.1,100]

अन्वयव्यतिरेकाभ्यामेकत्त्वानैक्यकल्पने (।) क्रियाकारकभेदेन व्यवहारो व्यवस्थितः ।। ६२४ ।।

[2.1.2.6.1,101]

देवदत्तस्तावदेक एव प्रत्यभिज्ञाबलाद्व्यवस्थाप्यते । तस्य स्थानगमने प्रदेशबृत्तिनी ।  ततस्तत्र क्रिययोर्भेदः कल्प्यते । यो हि यस्मिन्नभिन्ने भिद्यते स तस्माद्व्यतिरिच्यते । परमार्थतस्तु देवदत्त एव । अवस्थाभेदाद्व्यतिरेकी भिद्यते । तेन भावेषु भिन्नाभिमतेष्वपि लोक

[2.1.2.6.1,102]

एकत्त्वारोपेण प्रवर्त्तत इति । तदनुरोधात्क्रियाकारकव्यवस्था न परमार्थतः । एवमाकारोपि  न फलाधिगतिव्यापकः । अधिगतिस्तु सकलाकारव्यापिका । ततो भेदव्यवस्था प्रमितिप्रमाणयोः । परमार्थतस्त्वाकार एव प्रकाशमानः प्रमितिः । तस्मादाकारः प्रमाणमर्थसम्वेदनं  फलमव्यतिरिक्तमेव फलं प्रमाणात्ततो वा प्रमाणमिति । तथा चोक्तं ।

[2.1.2.6.1,103]

सव्यापार प्रतीतत्त्वात्प्रमाणं फलमेव सत् ।

{2.1.2.6.2}



〈२. स्वसंवेदनफलम्〉


[2.1.2.6.2,1]

अथवा स्वसम्वित्तिः फलञ्चात्र । उभयाभासस्य विज्ञानस्य स्वसंवेदनमेव फलं ।  नन्वर्थसम्वेदनं फलमर्थार्थी लोत इति । अत्रोच्यते ।

[2.1.2.6.2,2]

लोकस्यार्थार्थिताऽयुक्ता यदानार्थस्य वेदनं । न जातु चिददृष्टेर्थे लोकस्यार्थित्त्वसम्भवः ।। ६२५ ।।

[2.1.2.6.2,3]

श्रुतो हि परम्परया दृष्ट एव ।</div><div label="2.1.2.7" level="4" n="7">

〈७. विज्ञप्तिमात्रता〉
<div label="2.1.2.7.1" level="5" n="1">

〈(१) अर्थसंवेदनचिन्ता〉


{2.1.2.7.1.1}



〈(क) अर्थसंविद्-〉


[2.1.2.7.1.1,1]

ननु नीलादिरर्थः सम्वेद्यत एव । कथमसम्विदर्थस्य । अत्र पर्यनुयोगः ।

[2.1.2.7.1.1,2]

कार्थ संम्विद्; यदेवेदं प्रत्यक्षं प्रतिवेदनम् ।तदर्थवेदनं केन ताद्रूप्याद् व्यभिचारि तत् ।। ३२१ ।।

[2.1.2.7.1.1,3]

यदि प्रतिनियतम्वेदनं
		  प्रतिविदितम्वा तदा साकारज्ञानमेवार्थवेदनमिति व्यपदेशमात्रमेव  केवलं । नत्वर्थस्य वेदनं सिध्यति ।

[2.1.2.7.1.1,4]

अथ ताद्रूप्यादेवार्थस्य वेदनन्तथाभूतमर्थमन्तरेण ताद्रूप्यस्याभावात् । न । व्यभिचारात् केशमशकादिषु ।

[2.1.2.7.1.1,5]

अथ सोनुभवः क्वास्य; तदेवेदं विचार्यते ।

[2.1.2.7.1.1,6]

यद्यर्थसम्बन्धो नास्ति तदा कोसावनुभवः अनुभूयमाननिष्ठत्वादनुभवस्य । कथं  केशाद्यनुभवस्तैमिरिकस्य ।

[2.1.2.7.1.1,7]

ननु कश्चिदर्थनिष्ठ एव दृश्यते तदेवेदम्विचार्यते । दृश्यतामर्थस्येति च न दृश्यते ।  अर्थस्यादर्शनात् (।) यदि चोदयमात्रादर्थसम्वेदनं चक्षुषोपि वेदनं तदिति प्राप्तं तत उत्पत्तेः
		  (।)तथैवानुमानात्कार्यदर्शनादनुमीयतेर्थस्तथा  चक्षुरपि तद्वेदनं तदेव तदाकारं कल्प्यतां । बहिर्देशा-

[2.1.2.7.1.1,8]

कारेण बहिरेव कल्प्यत इति चेत् । किन्दर्पणमुखाकारेण तद्देशस्य मुखस्य कल्पना । ततः  सकलमेवात्मस्थं मुखवत्प्रतिविम्बरूपेण प्रतिभातीति कल्पनीयं ।

[2.1.2.7.1.1,9]

सरूपयन्ति तत् केन स्थूलाभासञ्च तेणवः।। ३२२ ।।

[2.1.2.7.1.1,10]

अणव एव यदि विषयस्ततः स्थूलाभासविज्ञानमिति सारूप्याभावात्कथम्बिषयो विज्ञानस्य ।  वृक्षादिपिण्डग्रहणवद् भ्रान्तमे (व) भवेत् । वर्ण्णाकारतया सरूपयन्तीति चेत् । न । वर्ण्णव्यतिरेकेण संस्थानाभावात् । वर्ण्णात्मकसंस्थानवत्त्वे स्थूलतैव प्राप्ता । अथ स्थूलता  ग्रहणधर्मः । वर्ण्णस्तु ग्राह्यधर्मः । बहुषु गृह्यमाणेषु स्थूलमिति भवति व्यपदेशः । न स  प्रत्येकं परमाणुषु । नीलादिता तु प्रत्येकमतोऽसौ ग्राह्यधर्मः । यद्येवन्तथा सान्तराणामनन्तरत्वग्रहाणद्भ्रान्तिरेव । नाविषयतयान्तरस्यापि प्रतिभासनादिति चेत् । यद्येवं सर्व्व  सामर्थ्योपाख्याविरहलक्षणं निरुपाख्यमिति भाव एवान्तरस्य । ततो निरन्तरमेव वस्तु परिकल्पनीयं । निरन्तरस्यायोगादिति चेत् । नहि वस्तु सावयवं युक्तं । विज्ञानवत् निरवयवमेव वस्त्विति परमाणुप्रसिद्धः । न । प्रतिबन्धाभावात् । प्रत्यक्षबाधि (त) त्वाच्च  प्रतिज्ञाया एतदयुक्तं । प्रत्यक्षमन्तरेण चानुमानाभावात् । स्थूलं सूक्ष्मोपचयरूपमेवेति चेत् ।

[2.1.2.7.1.1,11]

दत्तमत्रोत्तरं प्रागिति न पुनरुच्यते ।

[2.1.2.7.1.1,12]

तन्नार्थरूपता तस्य सत्त्यार्थाव्यभिचारिणा ।तत्संवेदनभावस्य न समर्था प्रसाधने ।। ३२३ ।।

[2.1.2.7.1.1,13]

अर्थरूपता सत्यपि व्यभिचारिणी ततो न भावनार्थसम्वेदनमिति सिध्यति । नहि  व्यभिचरन्नेव साधयत्यव्यभिचारार्थत्वात्साधनार्थस्य । व्यभिचारिणोपि साधनत्वे सर्व्वः सर्व्वस्य  साधनम्भवेत् । अस्तित्वेन व्यवस्थानं साधनं । व्यभिचारस्तु कदाचिदसौ नास्त्यपीति  नास्तित्वं पाक्षिकमाक्षिपति । तदिदमस्तित्त्वमितरच्चैकदकत्र विरुद्धं । तस्मान्नीलादिरूपतामात्रादेव विज्ञानस्यार्थसाधनता नेत्येकान्तः । अपि च सम्वेदनानामर्थानाञ्च सारूप्यन्न च  तेषां परस्परं सम्वेदनभावः । न हि
		  सन्तानान्तरसम्वेदनसरूपमपि वेदकं वेद्यम्वा ।

[2.1.2.7.1.1,14]

तत्सारूप्यतदुत्पत्ती यदि संवेद्यलक्षणं ।संवेद्यं स्यात्समानार्थं विज्ञानं  समनन्तरं ।। ३२४ ।।

[2.1.2.7.1.1,15]

यदि यत उत्पद्यते सरूपं च तेन तस्य वेदनं तर्हि अनन्तरविज्ञानं तुल्यविषयं विषयः  स्यात् । यदा पूर्व्वकमपि नीलाकारमुत्तरमपि ततः समनन्तरादुदयवत् । तदा पूर्व्वकस्य सरूपकत्वादुदयकारणत्वाच्च विषयवत्त्वं प्रसक्तं । अथ यत उत्पत्तिमान्नीलादिक आकारः स तस्याकारवान्  विषयः । समानविषयविज्ञाने तु य आकारः स न समनन्तरादन्यथा नीलाकारसमनन्तरात्पीतविज्ञानं न स्यात् । ततो लभ्यते (?) भवति नीलाद्याकारः समनन्तरप्रत्ययकृत इति न तस्य  विषयत्वं । अपरे व्याचक्षते । नीलसमनन्तराद्य दा सविकल्पकं नीलाकारमुदयमासादयति  तस्य स पूर्व्वको विषयः स्यादाकारकारित्वात्तस्य । तदप्यसदिष्यत एव स्मरणस्य सम्वेदन-

[2.1.2.7.1.1,16]

विषयत्त्वमेव विज्ञायते च । तथा हि सकलो लोकः स्मरणादर्थवेदनं लक्ष्यते । अनुसरन्नस्मात्साक्षादर्थान्निरीक्षते । सकलमेव स्मरणमर्थानुभवे प्रवर्त्तमानमुपलक्ष्यते यदा न स्मृतिविप्रमोषः । ततश्चानुभवविषयत्त्वमस्येष्यत एव । न चाभ्युपगम एव दोषाय । किं च ।  निर्व्विषयमेतत्स्मरणमस्य किं विषयचिन्तया । अत्र क्रमः । यद्भावानाबलास्येष्टा (?) तमुपजायते  पूर्व्वकान्नीलानुभवात्तस्य स पूर्व्वको विषयः प्राप्तः । कथन्तस्य समनन्तरमिति चेत् । तादृश  स्यापरस्य समानजातीयस्य सम्वेदनस्यान्तरालभाविनोऽभावात् । कथन्तज्जनकमिति चेत् ।  दत्तमत्रोत्तरं । व्यवहितमपि जनकमिति प्रतिपादितमेतत् । अथवा विकल्पाकार एव भावनातः  स्पष्टाकार एव भावनातः स्पष्टाकारजनको विषयः स्यात् । ततस्तत आकारान्नार्थस्य व्यवस्था ।  भावनाबलादेव समानजातीयादयमर्थाकारो यज्जातीय इति न्यायादवतिष्ठत इति नार्थपरिकल्पनायां न्यायः तस्मात्समनन्त (र) विज्ञानमेव विषयः । एवन्तर्हि ।

{2.1.2.7.1.2}



〈(ख) दृश्यदर्शने प्रत्यासत्तिविचारः—〉


[2.1.2.7.1.2,1]

इदं दृष्टं श्रुतं वेदमिति यत्रावसायधीः ।स तस्यानुभवः सैव प्रत्यासत्तिर्व्विचार्यते ।। ३२५ ।।

[2.1.2.7.1.2,2]

दृश्यदर्शनयोर्येन तस्य तत्साधनम्मतं ।तयोः सम्बन्धमाश्रित्य द्रष्टुरेष विनिश्चयः ।। ३२६ ।।

[2.1.2.7.1.2,3]

यदि निश्चयादर्थव्यवस्था निश्चयः किल नार्थादन्यत्र । नहि समनन्तरप्रत्ययादयमिति  निश्च(यः) । अपि त्वविषयोऽयं ममानुभवो न समनन्तरप्रत्ययविषय इति । न ह्यर्थानुभवमन्तरेणार्थ इति निश्चयो युक्तः । अनुभवानुसारित्वान्निश्चयस्य ।

[2.1.2.7.1.2,4]

अत्रोच्यते । अनुभवान्नार्थव्यवस्था किन्तहि तदनुसारिणो निश्चयादिति । तदेतदायातमर्थ एकः पन्यानं न प्रतिपद्यते । तेनाकृष्यमाणो द्वितीय इति महदद्‪भूतं । तथा हि ।

[2.1.2.7.1.2,5]

साक्षादुत्पत्तिमानर्थात्प्रत्ययो यः स नेक्षते । तमर्थमपरस्तस्मान्न्यूनोपीत्यतिसाहसं ।। ६२६ ।।

[2.1.2.7.1.2,6]

अनुभवानुसारी निश्चयस्ततो निश्चयादेवावगम्यतामर्थानुभवोसौ न स्वरूपमात्रस्येति ।  अन्यथा तथैव निश्चयो भवेदिति चेत् ।

[2.1.2.7.1.2,7]

तदेतदसत् । नन्वनुभव एव न ज्ञायते कस्येति कथमनुभवानुसारित्त्वं प्रसिध्यति ।  कुतस्तर्हि निश्चय इति चेत् । अभ्यासादेवेति प्रतिपादितं । सोप्यभ्यासोऽनुभवादेवेति कुतो  विपरीतनिश्चयः । अयमप्यपरिहारः । यत एवं सति न कस्यचिद्विपरितनिश्चयः स्याद्  दृश्यते च । तस्मादयुक्तमेतत् ।

[2.1.2.7.1.2,8]

नन्वालोचनमात्रमविवेककारि ततो निश्चयादेवार्थानर्थविवेकः । यद्येवं निश्चयोपि  न विवेककारी स्यात् । नहि द्विचन्द्रप्रत्यय एकचन्द्रनिश्चयकारी । अथाभ्यासान्निश्चयो  विवेकसाधनं । न (।) अभ्यासस्याहेतुकत्वात् । प्रतिनियतानुभवे हि तन्नियतोऽभ्यासः सत्त्यतां  यायात् (?) । अर्थ इत्यपि निश्चयोर्थक्रियाकारित्वाभिप्राय एव । सा चार्थक्रिया प्रतिभासान्तरमेव ।  न च प्रतिभासात्प्रतिभासान्तरस्यानुदयः । तस्मान्न निश्चयादर्थव्यवस्था ।

[2.1.2.7.1.2,9]

यदप्युक्तं । अथ सोऽनुभवः क्वास्येति । तत्राप्युच्यते ।

[2.1.2.7.1.2,10]

आत्मा स तस्यानुभवः स च नान्यस्य कस्य चित् ।प्रत्यक्षप्रतिवेद्यत्त्वमपि तस्य तदात्मता ।। ३२७ ।।

[2.1.2.7.1.2,11]

स्वरूपस्य हि पदार्थानां कारणमन्तरेण नोत्पत्तिरिति कारणप्रश्नो युक्तिमान् । तत  एतदिति । क्वायमिति तु कः प्रश्नार्थः । तथा हि ।

[2.1.2.7.1.2,12]

क्वायमनुभव इत्युक्ते यदा प्रत्युच्यते पुनः । अर्थेतदापि प्रश्नःस्यात् सोर्थः क्वेत्यनवस्थितिः ।। ६२७ ।।

[2.1.2.7.1.2,13]

क्रीडनकप्रश्न एवम्विध इति चेत् । कस्मात्पर्यवसानस्य दर्शनात् । तथा हि सोर्थः  क्वा भूमौ । सा क्व एवमेव दृश्यते इति न पुनः पर्यनुयोगः । यद्येवमर्थस्यादर्शनादनुभवोपि स्वरूपेवस्थित एवमेव दृश्यतामिति किमाधारकल्पनया । अनेन षष्ठ्यर्थपर्यनुयोगोपि प्रत्युक्तः । तदाह ।

[2.1.2.7.1.2,14]

"स च नान्यस्य कस्यचित् ।"

[2.1.2.7.1.2,15]

कथं तर्हि प्रत्यक्षप्रतिवेद्योर्थो निराकर्तुं शक्यः । तथा हि । प्रत्यक्षेण नीलं पश्यन्ति  तद्वन्तः । नार्थस्यादर्शनादित्युक्तं । तदाकारतैव प्रत्यक्षवेद्या न व्यतिरिक्तोर्थः । तदाकार  एवं नील इति व्यवह्रियते नान्यः । तस्मान्नीलात्मकोऽनुभवो नीलानुभवः शिलापुत्रकस्यशरीरमिति यथा । न हि षष्ठ्यर्थ इत्येव भेदः । यथाकथञ्चिदस्य भावात् । अथवा स  कथं प्रत्यक्षोनुभवो यदि तस्यापरोनुभवो नास्ति । न स्वरूपगतेनैवानुभवेन सुतरां प्रत्यक्षता ।  पररूपे प्रत्यक्षताऽयोगात् । नहि तद्रूपमन्यस्य । तथा चेत् । अन्य एव भवेत् । अथवाऽपरोक्षं विज्ञानं यस्यानुभवः सोऽर्थो भविष्यति । यद्येवमात्मा स तस्यानुभवः । अन्यत्रावेद्यमानत्वात् । भवतु को दोष इति चेत् । "स च नान्यस्य ।" यद्यात्माऽर्थस्य स्यादन्यस्यापि  तथैव भवेदिति सर्व्वस्तद्दर्शी भवेत् । न चान्यस्य तथा ।

[2.1.2.7.1.2,16]

ननु प्रत्यक्षेण वेद्यते नात्मना । न । तदेव रूपं पृथग्व्यवस्थाप्य कल्पनया तथा व्यपदेशः ।  तस्मादनन्यसम्वेद्यो नीलाद्यात्मैवानुभवः । अथवा यद्यर्थो नानुभूयते किमिदं बहिर्देशसम्बद्धतयाऽनभवगोचरः । आत्मैवानुभूयते । चित्तमेवानुभूयते । कथं बहिर्देशता । स च नान्यस्य ।  ततोसौ कुतो बहिर्भूतः । अथवाऽऽत्मा स आत्मैवेदमर्थमिति भवतोप्यभ्युपगमात् । तस्य  चानुभवः स च नान्यस्य अपि त्वात्मन एव तद्व्यतिरिक्तभावात् । अथवा तत्स इति चेत् ।  न । प्रत्यक्षप्रतिवेद्यत्वात् । यतस्तदात्मनैव प्रत्यक्षप्रतिवेद्यत्वं नान्यथा ।

[2.1.2.7.1.2,17]

नन्वात्मवादः प्रसक्तः । न (।) चित्राकारसम्वेदनात् । अविद्यावशेनोत्पत्तिः सम्वेदनमेव  तत् । नात्मवाद उपयोगी । निरात्मकत्त्वन्तु वा रागादिप्रशमानुकूलमिति न दोषः । एतदेवोत्तरेण दर्शयति ।

[2.1.2.7.1.2,18]

नान्योनुभाव्यस्तेनास्ति तस्य नानुभवो परः ।तस्यापि तुल्यचोद्यत्वात्स्वयं सैव प्रकाशते ।। ३२८ ।।

[2.1.2.7.1.2,19]

बुद्ध्या योनुभूयते स नास्ति परः । यथान्योनुभाव्यो नास्ति तथा निवेदितं । तस्यास्तर्हि परोऽनुभवो बुद्धेरस्तु । न (।) तत्रापि ग्राह्यग्राहकलक्षणाभावः । परं हि सम्वेदनस्वरूपेऽवस्थितं कथं परस्यानुभवः । साक्षात्करणादिकं प्रत्याख्यातं । तत्सम्वेदनानुप्रवेशे च तयोरेकत्त्वमेव स्यात् । तथा च स्वयं सैव प्रकाशते न ततः पर इति स्थितं ।

[2.1.2.7.1.2,20]

कथन्तर्हि योगिनां परचित्तप्रतिपत्तिः । एतदुत्तरत्र प्रतिविधास्यते । तस्मात्स्वयमेव  स्वरूपप्रकाशकत्वात्तथा भवति । एवन्तर्हि स्वरूपानुभव इत्यस्तु कथं नीलानुभव इति ख्यातिः ।  अत्राह ।

{2.1.2.7.1.3}



〈(ग) नीलाद्यनुभवप्रसिद्धिः—〉


[2.1.2.7.1.3,1]

नीलादिरूपस्तस्यासौ स्वभावोनुभवश्च सः ।नीलाद्यनुभवात् ख्यातः स्वरूपानुभवोपि सन् ।। ३२९ ।।

[2.1.2.7.1.3,2]

नीलरूपत्वान्नीलानुभव न तु नीलस्यापरोनुभवः । शुद्धस्यानुभवस्याभावात् । यो  हि यदव्यतिरिक्तः स तद्रूपेणैव व्यवहारविषयः ।

[2.1.2.7.1.3,3]

तथा हि यदि शुद्धः स्यात्तथैवाध्यवसीयते । व्यतिरेकः स्वरूपेपि दृश्यते न ततस्तथा ।। ६२८ ।।

[2.1.2.7.1.3,4]

नीलानुभव इति यथा ख्यातिस्तथैवासौ नीलस्वरूपतयाऽनुभवरूपतया भवतीति युक्तं ।  न च व्यतिरेकव्यपदेशमात्रकादेव भेदः । व्यतिरेकव्यपदेशो हि यथा कथञ्चिद्वासनाबलादपि  भवन्नुपलभ्यत इति प्राक्‌प्रतिपादितं ।

[2.1.2.7.1.3,5]

ननु नीलं कथमात्मरूपं प्रकाशयति । नहि प्रकाश्या घटादयः प्रदीपादिना स्वप्रकाशकाः ।  आत्मनि क्रिया विरुध्यते । न हि सैवासिधारा तयैव च्छिद्यते ।

[2.1.2.7.1.3,6]

अत्र परिहारः ।

[2.1.2.7.1.3,7]

प्रकाशमानस्तादात्म्यात्स्वरूपस्य प्रकाशकः ।यथा प्रकाशोभिमतस्तथा धीरात्मवोदिनी ।। ३३० ।।

[2.1.2.7.1.3,8]

अवेद्येवेदकाकारा;

[2.1.2.7.1.3,9]

स्वात्मनि क्रियाविरोध इति कुतः प्रमाणादवगतं । नहि दृष्टान्तमात्रादर्थस्य प्रसिद्धिः ।  समीहितस्य विपर्ययेपि दृष्टान्तस्य प्रदीपस्य सम्भवात् । यदि घटः प्रदीपेन बाह्यात्मना  प्रकाश्यते । प्रदीपोपि तथाभूतेनापरेणेति न पर्यनुयोगः । न च घटोपि प्रदीपेन प्रकाश्यते ।  अपि तु तथाभूतस्यैव तत उत्पत्तिः । अथ प्रदीपोप्यपरेण चक्षुरादिना प्रकाश्यते । न । चक्षुरादेः  सकलघटादिसाधारणत्त्वेपि चक्षुषि च (स) त्यपि प्रदीपमपेक्षते प्रकाशकं घतस्तथा प्रदीपोपि  स्यात । अथ घट उत्पद्यत एव तथा प्रकाशनन्तु तस्य चक्षुरादिभिः । एवन्तर्हि ।

[2.1.2.7.1.3,10]

अप्रकाशेपि बाह्येर्थे यथा दीपात्प्रकाशनं । व्यपदेशस्य विषयश्चक्षुरादेरपीष्यतां ।। ६२९ ।।

[2.1.2.7.1.3,11]

यथा ततस्तथाभूतरूपोत्पत्तावपि प्रदीपात्प्रदीपाभिव्यक्तो घट इति व्यपदेशः । तथा  चक्षुरादिकादपि तथोत्पत्त्यैव व्यपदेशः । अथ द्वयमपि प्रकाशकं घटादेः, प्रदीपादेस्त्वेकमेव ।  एवन्तर्हि ।

[2.1.2.7.1.3,12]

एकं कस्यचिदन्यस्य द्वयमेव प्रकाशकं । यथा सम्भवतोन्यस्य नैकमप्यस्तु का क्षतिः ।। ६३० ।।

[2.1.2.7.1.3,13]

अत्यन्तमशक्तस्य द्वयमपरस्यैकमन्यस्य नैकमपीति वस्तुस्वभाव एष इति का वात्र  क्षतिः । अथ स्वात्मनि क्रियाविरोध इत्युच्यते ।

[2.1.2.7.1.3,14]

यदा स्वरूपन्तत्तस्य तदा कैव विरोधिता । स्वरूपेण विरोधे हि सर्वमेव प्रलीयते ।। ६३१ ।।

[2.1.2.7.1.3,15]

नहि स्वेनैव रूपेण कस्यचिद्विरोधः, तथा चेत् न किञ्चिद् भवेत् स्वेन रूपेणेति सकलमस्तंगतं भवेत् । छेदस्तु पुनर्विशिष्टोत्पादनं न च तेनैव तस्योत्पादनं । अयमेवार्थः स्वात्मनि  क्रियाविरोध इति । स्वप्रकाशरूपन्तु तस्य स्वरूपं न तेनैव विरुध्यते । कुतस्तदिति वक्तव्यं  स्वहेतोस्तथाभूतादिति । यदि स हेतुर्न्नास्ति तदा युक्तम्भवेत् नान्यथेति न्यायः । तत  इदम्परेण वक्तव्यं स्वप्रकाशकत्त्वमेव न दृश्यते । तत्र चोत्तरमुक्तमेव सर्व्वस्य स्वरूपेण प्रकाशनादिति । पुनरप्युच्यते ।

[2.1.2.7.1.3,16]

तस्याश्चार्थान्तरे वेद्ये दुर्घटौ वेद्यवेदकौ ।

[2.1.2.7.1.3,17]

अर्थान्तरभूता बुद्धिः स्वप्रकाशान्यथा वा भवेत् । यदि स्वप्रकाशा स्वरूपेण प्रकाशते  ततोन्यर्थस्तया प्रकाश्यत इति । नाप्रकाशे तस्मिन् व्यपदेशस्तथा भवेत् । प्रकाशते चेत्सोपि  तथैव प्रकाशते तदैवेति कथं तस्य परेण प्रकाशनं । नहि तदा विशेषः प्रकाश्यप्रकाशकयोः ।  क्रमेण तद्व्यापारात्प्रतिपत्तिविशेषस्तस्येति चेत् । तथा हि ।

[2.1.2.7.1.3,18]

ढौक्यमाने प्रदीपादौ विशेषस्तस्य गम्यते । ततस्तयोर्द्वयोस्तत्त्वं तथोत्पादो न किम्मतः ।। ६३२ ।।

[2.1.2.7.1.3,19]

विशेषः प्रकाशत इति । स्वेनैव रूपेण तस्य प्रकाशनं ततः स्वरूपस्यैव तथा प्रकाशनं ।  ततः स्वप्रकाशनमेवान्तेपि । अथ स्वयं प्रकाशत इति न प्रतीयते । व्यवहार एवम्भूतो न  भवति तत एव उच्यते ।

[2.1.2.7.1.3,20]

नन्वनुभवानुरूपो व्यवहारः प्रमाणयितव्यो न सर्व्वः । अथ सर्व्व एव व्यवहारः प्रमाणं  तथा सति न किञ्चित्प्रतिवादिबोधनाय वक्तव्यं । तस्माद्यथा प्रतीयते तथाभ्युपगमः ।

[2.1.2.7.1.3,21]

ननु सम्वेदन नाम न परोक्षं युक्तं तथा सम्वेद्यं न सर्व्वदा तथेति
		  न्यायः । सम्वेद्यस्य  परोक्षतापि युक्ता । यदि तु सर्व्वदा सम्विदितमेव, ज्ञानार्थयोर्भेदो न गम्यते ।

[2.1.2.7.1.3,22]

तदयुक्तं ।

[2.1.2.7.1.3,23]

सम्वेद्यतातिरेकेण न नीलादि प्रतीयते । असम्वेद्ये प्रतीतिश्चेत्तदभावे कथम्भवेत् ।। ६३३ ।।

[2.1.2.7.1.3,24]

असम्वेद्यमेव प्रतिपन्नमिति व्याहतं । तथा चायमर्थः स्यादप्रतीतं प्रतीतमिति ।  अथाप्रतीयमानं प्रत्यक्षेणानुमानेन प्रतीयते । तदप्यसत् । प्रतीयमानताव्यतिरेकेण नार्थः पर इति पक्षो न तु प्रत्यक्षप्रतीततैवेति । अनुमानप्रतीतिरपि स्वरूपे प्रत्यक्षप्रतीतिरेव ग्राह्ये ।

[2.1.2.7.1.3,25]

ननु ततः परोपि तत्रार्थोस्ति परेण दृश्यमानोऽन्यथा
		  वा । न । प्रतीत्यभावादप्रतीयमानमस्तीति कुत एतत् । अनुमानेनैव प्रतीयत इति चेत् । अनुमानतैव तर्हि न स्यादर्थस्य  साक्षात्करणात् । असाक्षात्करणेनेति चेत् । किमिदं तच्च नास्ति तच्चास्तीति युक्तं ।  असाक्षात्करणं प्रतीतिरिति कोर्थः । स्वरूपं चेत्प्रतिपन्नं तदेव साक्षात्करणं न चेदप्रतीतमेवेति न्यायः ।

[2.1.2.7.1.3,26]

स्वरूपेण प्रतीतञ्चेत्साक्षात्करणमेव तत् । स्वरूपेणाप्रतीतञ्चेत्सर्व्वथास्याऽप्रतीतता ।। ६३४ ।।

[2.1.2.7.1.3,27]

स्वरूपेण प्रतीतेपि तदसाक्षात्कृतं यदि । नीलरूपस्य सम्वित्तेर्भेदस्तर्हि कथम्भवेत् ।। ६३५ ।।

[2.1.2.7.1.3,28]

प्रतीतिभेदाद् भेदो हि नीला देरेकरूपता । भिन्नेन्यस्मिन्कथम्भेदस्तदन्यस्य प्रमान्वितः ।। ६३६ ।।

[2.1.2.7.1.3,29]

तत्संसर्गात्तथात्वञ्चेदपरोक्षः कुतो भवेत् । तदेकताप्रपन्नस्य ततो कुतो मतः ।। ६३७ ।।

[2.1.2.7.1.3,30]

अन्वयव्यतिरेकाभ्यां भेदोपोद्धारिको न सन् । न हि प्रत्यक्षसम्वित्तिरन्वयव्यतिरेकयोः ।। ६३८ ।।

[2.1.2.7.1.3,31]

अनुमानात्प्रंतीतिश्चेन्नानुमाध्यक्षपूर्व्विका । तदभावेनुमाभावे भवेद धपरम्परा ।। ६३९ ।।

[2.1.2.7.1.3,32]

व्याप्यस्यापि हि तद्‪भावो व्यापकेन विना कथं । अप्रतीतं कथन्नाम तदा व्यापकमुच्यते ।। ६४० ।।

[2.1.2.7.1.3,33]

यदि हि तदा प्रतीयते प्रतीत्यं तद्‪गतमेव कथमर्थता । अथ न प्रतीयते कथं व्यापकताप्रतीतिः । व्यापकत्वेन प्राक् प्रतीतमिति चेत् । किमिदानीमनुमानेन । एतत्कालता न  प्रतिपन्ना ततोनुमानं न व्यर्थ । कथन्तर्हि व्यापकताप्रतीतिः ।

[2.1.2.7.1.3,34]

प्रागिदानीं प्रतीतिर्न्न कथं व्यापकतागतिः । प्रतीतिमात्रकन्तच्चेत्कथं व्याप्तन्तदुच्यते ।। ६४१ ।।

[2.1.2.7.1.3,35]

धूमाकारा प्रतीतिर्हि न विना पावकं यदि । पावकप्रत्ययोप्येष विना पावकमिष्यते ।। ६४२ ।।

[2.1.2.7.1.3,36]

पावककार्यो धूमः कथं प्रतीतिमात्रं ।

[2.1.2.7.1.3,37]

तदसत् । तथा हि ।

[2.1.2.7.1.3,38]

सति पावककार्यत्वे धूमादेर्बाह्यरूप/?/ता । बाह्यत्त्वे च प्रसिद्धे स्यात्तस्य पावककार्यता ।। ६४३ ।।

[2.1.2.7.1.3,39]

तदिदमितिरेतराश्रयणव्यवस्थितवस्तुकमनुपन्यसनीयमेव ( ) अनेन प्रत्यभिज्ञाज्ञानमव  ज्ञातं । य आह प्रत्यभिज्ञाबलादेव विज्ञानमात्रता निराक्रियते । तथा हि ।

[2.1.2.7.1.3,40]

यदि सम्वेदनान्तस्थः प्रत्यभिज्ञा किमर्थिका । अथासम्वेदनोर्थात्मा कथं विज्ञप्तिमात्रता ।। ६४४ ।।

[2.1.2.7.1.3,41]

नहि मध्यसत्तार्थस्य प्रत्यभिज्ञया प्रतीयमाना सम्वेदनान्तद्‪गतापरोक्षतया प्रतीतेरिति ।  तदसत् । तथा हि । परोक्षतयापि प्रतीतिः प्रतीत्यन्तर्गतत्त्वमेव वस्तुनः प्रतीत्यन्तर्गतस्याप्रतीतेरिति चेत् प्रतिपादितं । अप्रतीत्य मध्यसत्तामन्तरेण कथं प्रत्यभिज्ञति चेत् । पूर्व परयोः  समानजातीयत्वप्रतीतिमात्रकादेव दृष्टा, तथैव भविष्यति किमपरेण, लूनपुनर्जातकेशनखप्रत्यभिज्ञावत् । अथ तत्र जात्यादिविषयः प्रत्यभिज्ञाप्रत्ययः । जातिरेवँकेति प्रतीयतां ततो  व्यक्तेरेकता न सिध्यति । न च जातिरपि मध्ये विद्यते । प्रमाणाभावात् । प्रत्यभिज्ञा  प्रमाणमिति चेत् । न । स्वरूपमात्रमेव पूर्व्वापरं प्रत्यभिज्ञाया निबन्धनमिति तदेवालम्बनं  प्रत्यभिज्ञायाः । न च तदेव प्रत्यभिज्ञाज्ञानं मध्यरूपालम्बनं, मध्यरूपस्यावेदनात् । न खलु  परोक्षमदृष्टमालम्व्यते । दृष्टत्त्वे च तदपरोक्षत्त्वाद्विज्ञानमेव । ननु परोक्षं चेत्कथं विज्ञानं  यस्यामवस्थायामस्ति तस्यामपरोक्षमेव । इदानीमतीततया परोक्षत्त्वेपि न विज्ञानत्वहानिः ।  यदि स्यादर्थस्याप्यर्थत्वहानिः स्यात् । अर्थस्याप्यतीतत्वेर्थत्वहानिः समस्त्येवेति चेत् । न  तर्हि मध्यसत्तायामर्थत्वं तस्या अप्यतीतत्त्वात् । अतीतत्वेपि परोक्षतायामप्यर्थत्वं नापैति  विरोधाभावात् । सम्वेदनत्वं त्वसम्विदितस्य कथमिति चेत् । अर्थत्वमपि तर्हि कथमनर्थक्रियाकारिणः । न ह्यसम्विदितमर्थक्रियाकरणसमर्थ । अनुमानेन तस्य वेदनं प्रत्याख्यातं ।  अन्येन मध्ये वेदने तदेव विज्ञानत्वं न चान्येन विदितत्वं प्रत्यभिज्ञायते । ततस्तेन सहैकता  नास्ति । प्रत्यभिज्ञात एकत्वाप्रसिद्धेः । अनुमानाकारश्च वासनाबलादुत्पत्तरेक एव विज्ञानात्मना  ततो वासनात एव सकल आकारः परिस्फुटप्रतिभासोपि ।

[2.1.2.7.1.3,42]

ननु वासनाया एकरूपत्वादाकारभेदो विज्ञानानां कथं । वासनाभेदाद् भेद इति  चेत् । यदि वासना नीलपीताद्यनन्तभेदा विज्ञानस्य जनिका तदाकारताया वाह्यस्यास्याश्च  को भेदः । वासनेति हि नाममात्रमेव ।

[2.1.2.7.1.3,43]

तदसत् ।

[2.1.2.7.1.3,44]

वा स ना पूर्व्वविज्ञानकृतिका शक्तिरुच्यते । तस्या अमूर्तताभावात् कथमर्थसमानता ।। ६४५ ।।

[2.1.2.7.1.3,45]

वासनेति हि पूर्व्व विज्ञानजनितां शक्तिमामनन्ति वासनास्वरूपविदः । अर्थस्तु  पुनर्मुर्त्तरूपः सदोपद्रवदायी ।

[2.1.2.7.1.3,46]

नन्वर्थोपि सम्विदितावस्थायामेवोपद्रुतिहेतुर्न्न सदा । ततो वासनाबलादुदयभावी प्रतिभास उपद्रुतिहेतुरर्थो वेति कोनयोर्भेदः ।

[2.1.2.7.1.3,47]

तदसत् ।

[2.1.2.7.1.3,48]

अविशेषेपि बाह्यस्य स्पष्टत्वादेर्व्विशेषतः । भावनाया विशेषेण नार्थस्य प्रतिभासनं ।। ६४६ ।।

[2.1.2.7.1.3,49]

भावनाबलायातत्त्वे हि विपरीतवासनाविनिवृत्तौ स्व(ा) भीष्टवासनासमागमसमयेऽनभीष्टविनिवृत्तिरिष्टस्य च प्राप्तिरिति महानेष भेदः । ततो बुद्धिरूपवासनाकृत एव सकलो भेदावभासः ।

[2.1.2.7.1.3,50]

ननु वासनाया एकविज्ञानात्मभूतत्वात्प्रबोधके सति सकलवासनाप्रबोधादनन्तप्रतिभासविज्ञानोदयः स्यादिति महदसमञ्जसं । बाह्याभ्युपगमे तु न दोषः । य एव सन्निहितोऽर्थः  स एव दृश्यते । न । असन्निहितस्यापि दर्शनाभ्युपगमात् । तथा हि ।

[2.1.2.7.1.3,51]

विप्रमोषः स्मृतेरिष्टः कैश्चित्तु विपरीतचित् । असत्‌ख्यातिः परैरन्यैः सर्व्वं सर्व्वत्र विद्यते ।। ६४७ ।।

[2.1.2.7.1.3,52]

येषान्तावत्सर्व्वं सर्वत्र विद्यते तेषां समान एव दोषः । असत्ख्यातावपि सकलासप्रतिभासनप्रसङ्ग । यस्य तु स्मृतिविप्रमोषः तस्याप्यनेकदर्शनं पूर्व्वं कस्मान्नानेकदर्शनं समानमेतद्विज्ञानवादेपीति न दोषवान् । विज्ञानं वा पूर्व्ववृत्तं स्मर्येतार्थो वेति को भेदः । विपरीतख्यातिरपि पूर्व्वदृष्टे प्रवर्त्ततामन्यथा वा किन्न सर्व्वत्रेति समानः पर्यनुयोगः पुनरपि तत्र स  एव वासनानियमो वक्तव्य इति समानं । न च समनन्तरविज्ञानात्मभूता वासनेष्यते । पटुप्रकाशः  पूर्व्वात्मप्रतिभासो हि वासना (।)

[2.1.2.7.1.3,53]

तथाभूतात्मसम्वित्तिजनकत्वाद्विना कुतः ।

[2.1.2.7.1.3,54]

प्रबोधक य सद्भावे धियां जन्म यथायथं । नीलपीतादिनिर्भा (स) सङ्गतानामितीक्ष्यते ।। ६४८ ।।

[2.1.2.7.1.3,55]

इदिदमेवात्रेक्ष्यते पूर्व्वविज्ञानमभिमतेतरप्रतिभासं पाटवादिप्रकाराधिष्टितं ततस्दतनन्तरं कालान्त/?/रे वा तथा भूतम्विज्ञानमुदयवत् । जाग्रद्दृष्टं स्वप्नप्रतिभासं जनयीत यथा । व्यवहितात्कथमुत्पत्तिरिति चेत् । दृष्टाःस्मृतिः स्वप्नविज्ञानादयो व्यवहितादपीति न दृष्टे
		  ऽनिष्टन्नाम ।

[2.1.2.7.1.3,56]

ननु नासौ जन(य)त्यथ प्रणिधानादेस्तदेव प्रतिभाति । न । अतीतस्य प्रतिभासाभावात् । अतीतमपि प्रतिभासमानं दृष्टमिति चेत् । असत्प्रतिभासत इति कोर्थः । तदाकारा  प्रतीतिरित्ययमेव । तस्मादनुभवात्स्मृतिरुदयमासादयन्ती तस्यैव शक्तिविशेषमावेदयति । स

[2.1.2.7.1.3,57]

शक्तिविशषो वा स नेति व्यपदेश्यः । अयञ्च कार्यकारणभाव एवम्भूत उपलब्ध एव । ततो न  वासनास्तित्वे पूर्व्वविज्ञानभेदे च प्रमाणाभावोऽनादिवासनाभावस्य पदार्थानादितावदेव सिद्धेः ।

[2.1.2.7.1.3,58]

कार्यकारणसन्तानो नादिर्व्वाह्यो यथोदितः । तथाविज्ञानसन्तानो नादिः किमिति नेष्यते ।। ६४९ ।।

[2.1.2.7.1.3,59]

वासनाभेदे किन्निमित्तमिति चेत् । तदसत् ।

[2.1.2.7.1.3,60]

अस्त्येव वासनाभेदस्तन्निमित्तस्य सम्भवात् । ज्ञानभेदो निमित्तं हि तस्य भेदस्ततः पुनः ।। ६५० ।।

[2.1.2.7.1.3,61]

पूर्व्वप्रवृत्तज्ञानभेद एव वासनाभेदनिबन्धनं, ज्ञानभेदोपि तत एव वासनाभेदादिति को  दोषः । नन्वेवमितरेतराश्रयणदोषस्तदसद्यतः ।

[2.1.2.7.1.3,62]

न सैव वासना तेन जन्या तस्यैव कारणं । ज्ञानस्य येन दोषोयमितरेतरसंश्रयः ।। ६५१ ।।

[2.1.2.7.1.3,63]

अपि त्वन्या वासनान्यविज्ञानभेदहेतुरन्यः प्रत्ययोन्यवासनाहेतुः पूर्व्ववासनाभेदजनितः ।  ततो नेतरेतराश्रयदोषः । अन्यथार्थदर्शनेपि समानमेतत् । तथा हि ।

[2.1.2.7.1.3,64]

अर्थभेदो निमित्तं चेत् तस्य भेदः कथं पुनः । ज्ञानभेदेन भेदे हि प्रापदन्योन्यसंश्रयः ।। ६५२ ।।

[2.1.2.7.1.3,65]

न खल्वर्थभेदोप्यनिमित्त एव ज्ञानभेदनिबन्धनन्तस्यायोगात् । ज्ञानभेदो निमित्तमितीतरेतराश्रयदोषः । अर्थभेद एवार्थभेदस्य निमित्तमिति सुतरामसङ्गतं । अथान्योर्थभेदोन्यस्यार्थ (भे) दस्य निबन्धनमिति सोप्यन्यस्येति वासनायामपि समानमेतत् ।

[2.1.2.7.1.3,66]

नन्वर्थभेदः प्रतिभासमानो भिन्न (? न) त्ति विज्ञानमिति युक्तमेतत् । वासना कु कथमिति  कः परिहारः । यदि वासनापि प्रतिभासतेर्थवदर्थ एव सेति नाममात्रकमेव भिद्यते । तत्र वासनामात्रग्राहके व्याप्रियमाणा ग्राहकभेदमेव जनयेत् । न तु ग्राह्यस्य । तथा ह्यनुभवादुत्पन्ना  वासना स्मृतिमात्रमेव जनयन्ती दृश्यते । अत्र परिहारः ।

[2.1.2.7.1.3,67]

पूर्व्वविज्ञानमेवात्र वासनेत्युदितं पुरा । तत्तदाकारविज्ञानं जनयदभेदकं न किं ।। ६५३ ।।

[2.1.2.7.1.3,68]

यथा हि शृङ्खलाबन्धः स्त्यनितां गतिमादवत् । अभावेप्यात्मनो दृष्टस्तद्रूपगतिकारणम् ।। ६५४ ।।

[2.1.2.7.1.3,69]

वासनाभेदतो भेदो ग्राह्याकारेपि दृश्यते । अभावेपि पदार्थानां कामशोकभयादिषु ।। ६५५ ।।

[2.1.2.7.1.3,70]

अथ तत्रापि देशकालान्यथात्मकं बाह्यमेवालम्वनं सर्वविज्ञानानां स लम्बनत्त्वात् ।  यद्यपि तदा तत्र न प्राप्यते तदैव तत्रैव माभूदन्यदान्यत्र तु नास्तीति कमित्र प्रमाणं । तथा हि  घटो यत्र यदा नोपलभ्यते तदा तत्र नास्ति न तु सर्व्वत्र । अत्रोच्यते ।

[2.1.2.7.1.3,71]

इहोपलभ्यमानस्य कथं देशादिनान्यता । नीलादित्वेन दृश्यस्य किमन्याकारतास्ति वः ।। ६५६ ।।

[2.1.2.7.1.3,72]

यद्यन्यदेशोप्यन्यदेशतयोपलभ्यते नीलाकारोपि तथेति समानमेतत् । अन्याकारे  प्रमाणाभावादन्यथा नेति परिहारेन्यदेशोन्यथेति समा/?/नः परिहारः । आकारे नास्ति बाधनं  देशे तु बाधा तेन स एव देशयोगी नास्ति न त्वाकारः । तत्र तर्हि निरालम्बनं ततः सर्व्वं सालम्बनमित्यसिद्धं ।

[2.1.2.7.1.3,73]

ननु सालम्बनत्वं तत्रापि यतः ।

[2.1.2.7.1.3,74]

देशाधेयातिरेकेण न योगः कश्चिदीक्ष्यते । तयोरालम्बनत्वे च ज्ञानानालम्बता कथं ।। ६५७ ।।

[2.1.2.7.1.3,75]

देशतदाधेयाकार एव तत्र प्रतिभाति तयोश्च सत्त्वे किमनालम्बनं रूपं । नहि योगोऽ  परस्तयोरिति सालम्बनमेव सकलम्विज्ञानमिति ।

[2.1.2.7.1.3,76]

यदि योगेपि सालम्बं कथं प्राप्तिस्तथैव न । अप्राप्तावपि सालम्बमिति स्यादसमञ्जसं ।। ६५८ ।।

[2.1.2.7.1.3,77]

यदि नास्ति प्राप्तिस्तथापि सालम्बनम्विपरीतख्यातिरपि तर्हि नास्त्येवेति अभ्युपगमविरोधः । अपि च विपरीतख्यातिस्तथा सर्व्वमेव भवतु किमन्यथा कल्पनयेत्यादर्शितमेवैतदिति  नोच्यते पुनः । बाधकप्रत्ययाभावान्नैवमिति चेत् । बाधकप्रत्ययाभावोपि विपरीतख्यातिरेवेति  न सत्त्या बाधकता । यत्र च कालान्यता तत्र वासनाया एव व्यापारः प्रतीयते नार्थस्य, पूर्व्वानुभवादेव तदाकारता नाविद्यमानार्थाकारप्रतिभासनम् । अथ क्षणिकम्विज्ञानं कथं वास्यवासकभावस्तत्र ।

[2.1.2.7.1.3,78]

अनुत्पन्नं न वास्येत अतीतोपि न वासकः ।

[2.1.2.7.1.3,79]

सहितयोरपि परस्परमसम्बन्धान्न वास्यवासकभावः । तदसत् । कार्यकारणभावविशेष  एव वास्यवासकभाव इति प्रतिपादनात् । क्षणिकानामेव च स विद्यते न नित्यानामिति क्षणिकत्त्वादिति विपरीतसाधनमेतत् । ततश्च ।

[2.1.2.7.1.3,80]

स्मृतौ ग्राहकभेदोन्यो न ग्राह्याकारवर्ज्जितः । अर्थस्तत्र न सत्त्वेन तत्र सन्निहितः पुरः ।। ६५९ ।।

[2.1.2.7.1.3,81]

क्षणिकेषु च चित्तेषु विनाशे च निरन्वये । वास्यवासकयोरर्थो न नित्यत्त्वे तु कल्प्यते ।। ६६० ।।

[2.1.2.7.1.3,82]

पूर्व्वक्षणाद्भवन्नेव विशिष्टो जायते क्षणः । ततः कालान्तरे तस्मादन्यत्कार्यं विजायते ।। ६६१ ।।

[2.1.2.7.1.3,83]

वास्यवासकभावोयं नापरं कार्यकारणात् ।।

[2.1.2.7.1.3,84]

विनश्यता हि वास्येत पूर्व्वेणोत्तरमुद्भवत् । अवस्थिता न वास्यन्ते भावा भावैरवस्थितेः ।। ६६२ ।।

[2.1.2.7.1.3,85]

नित्यस्य ह्यविकारत्त्वात्कार्यकारणता कुतः । अवस्थितो न पूर्व्वस्माद्वासनासङ्गमर्हति ।। ६६३ ।।

[2.1.2.7.1.3,86]

पूर्व्ववद्वासना तस्य न स्यादेवाविशेषतः । भङ्गुरे पूर्व्वसादृश्याद््भिन्नत्त्वाच्चास्ति वासना ।। ६६४ ।।

[2.1.2.7.1.3,87]

तच्चानुरूप्यमस्त्येव क्षणिकत्त्वेपि चेतसां । पूर्व्वज्ञानात्तदोत्पन्नादुत्तरस्योदयो न किं ।। ६६५ ।।

[2.1.2.7.1.3,88]

नेष्यते क्षण एवासौ कार्यमुत्पादयेत्परं । तेनोत्पद्य विनष्टत्वेप्यस्त्यारम्भः क्षणं स्थितेः ।। ६६६ ।।

[2.1.2.7.1.3,89]

निरन्वयविनाशित्त्वे यानुरूप्यस्य कः/?/ क्षति । न तदीयोस्ति कश्चिच्चेद्धर्म उत्तरबुद्धिषु ।। ६६७ ।।

[2.1.2.7.1.3,90]

न समानपरामर्शप्रत्ययादेकरूपता । यदि स्यादानुरूप्याच्च गोधियो वासना यदा ।। ६६८ ।।

[2.1.2.7.1.3,91]

हस्तिबुद्धिभंवेत्तत्र वैलक्षण्यान्न वासना । अन्यथा व्यवधानेपि वासना पूर्व्वदाढर्यतः ।। ६६९ ।।

[2.1.2.7.1.3,92]

दृढमावर्जकं ज्ञानं व्यवधानेपि कार्यकृत् । गजज्ञानाद् गजज्ञानं पू र्वबाजात्प्रवर्त्तते ।। ६७० ।।

[2.1.2.7.1.3,93]

मध्ये विलक्षणं ज्ञानं जायते वासनान्तरात् । न चैकज्ञाननाशेन विनष्टाः सर्व्ववासनाः ।। ६७१ ।।

[2.1.2.7.1.3,94]

कुसुमस्य विनाशे हि राग उत्पद्यतां कुतः । बीजाङ्कुरादि नालादेस्तद्विलक्षणतः कथं ।। ६७२ ।।

[2.1.2.7.1.3,95]

तेपि तज्जनिता एव क्रमात्कार्यस्य कारकाः । महिष्यादिधियामेतत्कस्मादेव न विद्यते ।। ६७३ ।।

[2.1.2.7.1.3,96]

तन्न सर्व्वाभ्य एताभ्यः सर्व्वाकारं समुत्थितं । ज्ञानमेकक्षणेनैव विनाशं गन्तुमर्हति ।। ६७४ ।।

[2.1.2.7.1.3,97]

तदाश्रयविनाशेपि शक्तेः स्यादाश्रयोपरः । न च क्षणिकताहानिः शक्तेरव्यतिरेकतः ।। ६७५ ।।

[2.1.2.7.1.3,98]

वासनानां प्रवाहस्तु नैव ज्ञानप्रवाहवत् । इष्यते वासनाविदि्भः शक्तिरूपा हि वासना ।। ६७६ ।।

[2.1.2.7.1.3,99]

वासनातश्च तज्ज्ञानं भवेत्तेभ्यश्च वासना । कुर्यातां तुल्यमेवैतेऽन्योन्यन्तु (हि) कदाचन ।। ६७७ ।।

[2.1.2.7.1.3,100]

विलक्षणोपि हेतुर्यदस्ति शक्त्यन्तरात्मकः । ततो विलक्षणाद्धेतोः फलमन्यद्विलक्षणं ।। ६७८ ।।

[2.1.2.7.1.3,101]

तस्मात्सम्वृतिसत्येषाव्यतिरेकेण कल्पिता । न वस्तुत्वे न तस्याः किं कार्यमन्यदसम्भवि ।। ६७९ ।।

[2.1.2.7.1.3,102]

यस्यत्ववस्थितो ज्ञाता ज्ञानाभ्यासश्च सम्मतः । न तस्य वासनाधारो नाप्यसौ वासना मता ।। ६८० ।।

[2.1.2.7.1.3,103]

कुसुमे बीजपूरादेः यल्लाक्षाद्युपसिच्यति । तद्रूपस्यैव संक्रान्तिः फले तस्येति वासना ।। ६८१ ।।

[2.1.2.7.1.3,104]

युक्त्योपपन्नां हि सतीं प्रकल्प्य यद्वासनामर्थनिराक्रियेयं ।

[2.1.2.7.1.3,105]

तथापि बाह्याभिनिवेश एष जगद् ग्रहग्रस्तमिदं समस्तं ।। ६८२।।

[2.1.2.7.1.3,106]

तस्माद्विभक्त आकारः सकलो वासनाबलात् । बहिरर्थत्वरहितस्ततो ऽनालम्बना मतिः ।। ६८३ ।।

[2.1.2.7.1.3,107]

अत एव सर्व्वे प्रत्ययो अनालम्बनाः प्रत्ययत्वात्स्वप्नप्रत्ययविदिति प्रमाणस्य परिशुद्धिः ।  तथा हीदमेवानालम्बनत्त्वं यदात्माकारवेदनत्वं ।

[2.1.2.7.1.3,108]

ननु सकलप्रत्ययपक्षीकरणे न दृष्टान्त इति कथमनुमानं । न (।) अर्थापरिज्ञानात् (।)

[2.1.2.7.1.3,109]

प्रमाणफलमेतद्धि प्रमाणापेक्षसाधने । दृष्टान्तस्य ह्यतः सिद्धेः सर्व्व इत्यादियुक्तिमत् ।। ६८४ ।।

[2.1.2.7.1.3,110]

विवादास्पदीभूतजाग्रत्प्रत्यया एव पक्षीकृताः । स्वप्नप्रत्ययानान्तु भावनान्वयव्यतिरेकानुविधानात्सिद्धमेव निरालम्बनत्वं दृष्टान्तीक्रियते । कथं व्याप्तिसिद्धिः । यज्जातीयो यतः सिद्ध इति  न्यायात् । अन्यथा सकलकार्यकारणभावाभाव एव भवेत्प्रमाणाभावात् । अन्वयव्यतिरेकानुविधानमेव हेतुफलयोस्तत्त्वमाचक्षते तद्‌विदः ।

[2.1.2.7.1.3,111]

आदराभ्याससंसर्गि जाग्रद्दृष्टं हि दृश्यते । स्वप्ने ततो परं ज्ञानं तथैवेति प्रतीयतां ।। ६८५ ।।

[2.1.2.7.1.3,112]

ननु न प्रत्ययत्वादनालम्बनत्वं स्वप्नप्रत्ययानामपि तु बाधकसद्भावात् । तथा हि ।

[2.1.2.7.1.3,113]

स्वप्नदृष्टं पुनर्जाग्रद्दर्शनेन न दृश्यते । तेनान्यदा तदैवान्यैस्तदनालम्बनं ततः ।। ६८६ ।।

[2.1.2.7.1.3,114]

बाधकप्रत्ययस्तस्यालम्बनम्विनिवारयन् । नानालम्बनताज्ञानं करोत्यत्र सुनिश्चितं ।। ६८७ ।।

[2.1.2.7.1.3,115]

न चैवं स्वप्नज्ञानवद्वाधको जाग्रत्प्रत्यये । तत्कथं तद्दृष्टान्तः ।

[2.1.2.7.1.3,116]

नैतदस्ति । बाधकप्रत्ययो हि कथन्तस्य विषयापहारक्षमः । नहि ज्ञानस्यार्थापनयनं  व्यापारोऽङ्कुरादीनामिव । कस्तर्हि । ज्ञापनव्यापार एव । तथा च नास्य विषयोस्तीति परेण  ज्ञापयितव्यं । अभावञ्चानुपलब्धिरेव ज्ञापयति । एकः प्रतिषेधहेतुरिति वचनात् । विरोधस्याप्यनुपलब्ध्यैव साधनात् । ततस्तत्प्रमेयशून्यतावबोध एव बाधकेन करणीयः । तदभावश्चान्य  भाव एवेति तदन्यालम्बनतैव बाधकत्वं । तच्च जाग्रत्प्रत्ययेपि  सकलं सम्भवि ।

[2.1.2.7.1.3,117]

ननु जाग्रत्प्रत्ययेनैवं भवति नैतदेवमिति, तत्कथं स बाधितः ।

[2.1.2.7.1.3,118]

ननु नैतदेवमेतदेवमिति फलमसम्वेदनेतरयोः ततः कथं फलतो व्यवस्था न सम्वेदनात् ।  फलेन हि व्यवस्था प्रमाणाभावात्सम्वृतिसदेव । सम्वेदनमन्तेरण कथं फलमिति चेत् । असम्वेदने सम्वेदनात् । ततः फलमिवार्थसम्वेदनमपि स्वसम्वेदनमात्रमेव । ततस्तत्रैवार्थसम्वेदनमिति व्यवस्था । तथा हि ।

[2.1.2.7.1.3,119]

अर्थसम्वेदने ज्ञाते तदनन्तरतो भवत् । फलन्तस्य भवेदेवं गमकन्नान्यथा तु तत् ।। ६८८ ।।

[2.1.2.7.1.3,120]

तस्मादिदमेव तस्य बाधकं यदन्यरूपग्राहकत्त्वं तच्च सर्व्वप्रत्ययापेक्षया प्रत्ययान्तराणां ।

[2.1.2.7.1.3,121]

ननु जाग्रत्प्रत्ययार्थः सम्वादी तत्कथन्तस्यान्येनाग्रहणं । स्वप्नप्रत्ययानामपि तत्स्वप्नदर्शिना तदन्यस्वप्नप्रत्ययग्रहणादविसम्वादनमेव । तत्कथं बाध्यत्वं । जाग्रत्प्रत्ययेन बाध्यत्वादिति
		  
		  चेत् । जाग्रत्प्रत्ययोपि तेनेपि समानमेतत् । निद्रोपहते मनसि तस्य भाव इति न बाधकत्त्वं ।  यथोपहते चक्षुषि न केशादिदर्शनं तद्विपर्ययस्य बाधकमिति । तदसत् ।

[2.1.2.7.1.3,122]

सिद्धेनोपहतं चेतः केनेदं संप्रतीयतां । न तावत्तदवस्थायामिदमेवं प्रतीयते ।। ६८९ ।।

[2.1.2.7.1.3,123]

स्वपन् प्रत्येति व्युत्थितो वा । ननु स्वप्नेपि विद्यते सर्व्वमेतत् । तथा हि (।)

[2.1.2.7.1.3,124]

स्वपन्तमात्मानं प्रत्येति प्रबुद्धं पुनरेति च । स्वप्नेपि तत्केन कृतो विभागो भवतोदितः ।। ६९० ।।

[2.1.2.7.1.3,125]

स्वप्नेपि प्रबोधादिव्यवहारो दृश्यते । ततोऽयमपि प्रबोधादिव्यवहारोऽलक्षणत्वेनेक्षणात्  कथं संप्रत्ययकृत् । अथ संप्रत्ययसम्वेदनादेवं स्वप्नेप्येवमिति समानमेतत् । अथ स्वप्नेपि स्वप्न  एष इति कदाचित्संप्रत्ययस्ततो नैवं । सत्त्यमेतदिति किं न संप्रत्ययोस्ति । ततः सत्त्यता भवतु ।  अत एवानवस्थितः स्वप्न इति चेत् । अयमप्यनवस्थित एवैश्वर्यादीनामनवस्थानादेव । सहेतुकमिहानवस्थानं अहेतुकं स्वप्न इति चेत् । तथा हि । झटित्येव स्वप्नदृष्टं नश्यति । वासनादाढर्यमेतन्नत्वर्थ एवं साधयितुं शक्यः । तथा हि ।

[2.1.2.7.1.3,126]

प्रियादिदृष्टिरत्रापि झटित्येव विनश्यति । तत्स्वप्नेपि भवत्येव दिनं संततदर्शनं ।। ६९१ ।।

[2.1.2.7.1.3,127]

ननु स्वप्नास्वप्नप्रत्यययोर्व्विवेकसाधनं ज्ञानं प्रमाणमप्रमाणम्वेति द्वयी कल्पना ।  यदि प्रमाणं तदा सालम्बनं तदिति तेनानैकान्तः । अथ न प्रमाणन्तदा न पक्षदृष्टान्तप्रसिद्धिरिति  कथमनुमानावतारः । कथं निरालम्बनत्वप्रसिद्धिः ।

[2.1.2.7.1.3,128]

तदसत् । प्रमाणमेव तदिति न दोषः । न च सालम्बनं सकलं प्रमाणमनुमानस्य  सालम्बनत्वाभावात् । अनालम्बनत्वेपीह व्यवहाराविसम्वादापेक्षया प्रमाणत्वात् । भेदश्च  यद्यपि तयोः सिद्धः स्वप्नेतरविज्ञानयोस्तथापि न तत्साधकं प्रमाण सालम्बनमिति न सर्व्वसालम्बनत्वप्रसङ्गः ।

[2.1.2.7.1.3,129]

लौकिकप्रतिपत्त्यैव ततो भेदे प्रसाधिते । साध्यदृष्टान्तचिन्तेयं प्रतिभाससमाश्रयात् ।। ६९२ ।।

[2.1.2.7.1.3,130]

लोके तावदिदं स्वप्नविज्ञानमिदं जाग्रत इति विभागः प्रतीयते । ततस्तदाश्रयेण  साध्यसाधनव्यवहारः । ततः पश्चाद्यदि परामृशतो न किञ्चिदत्र विभागकरणमुपलक्ष्यत  इति साधयत्यभेदं तथा सति कः परस्य दोषः । यदि च दोष एवं स्यात् वेदप्रामाण्यसाधनेपि  दोषो भवेत् । तथा हि ।

[2.1.2.7.1.3,131]

वेदो धर्मो कथन्तस्य लौकिकाद्वचनाद्विवेक इति पर्यनुयुक्तेन किम्वक्तव्यं । यद्यप्रमाणं  लौकिकवचनसदृशमिति कथन्तस्य विवेकेन धर्मित्वं । अथ प्रमाणत्वं प्रसाध्य विवेकं कथयेत्  तथा सति किं साधनोपन्यासस्य फलं । तत एव तच्चोद्यं कथं परिहर्त्तव्यं । नत्वन्यत एवस्वरवर्ण्णानुपूर्व्वीविशेषाद्वेदस्य प्रबन्धभेदसिद्धिः । नान्येषामपि परस्परस्य तथा भेदसिद्धेः ।  अथास्ति तावदेष प्रबन्धः किमयम्वेद उत नेति विचार्यमाणो यदि प्रमाणं भविष्यति वेद एवान्यथा  नानेन प्रयोजनमिति परित्यक्ष्यामः । एवं तर्हि समानमिदमिति परित्यक्ष्यामः । एवन्तर्हि  समानमिदमत्रापि प्रत्ययस्तावदीक्ष्यते ।

[2.1.2.7.1.3,132]

स्वप्नप्रसिद्धिरस्मात्किं भिन्ना नो वेति कल्पने । या वा भविष्यति परं तथा द्रक्ष्याम इत्यपि ।। ६९३ ।।

[2.1.2.7.1.3,133]

यदि पश्चाद्विचार्यमाणं स्वप्नज्ञानमन्यद्वा परस्परं परमार्थतो भिन्नमभिन्नम्वेति भवेत्तथा  ग्रहीष्यामः । तत्र यदि परामृष्यमाणेन भेदे प्रमाणं किमप्यस्तीत्यभेदं प्रतिपत्स्यामहे । ततः  क इवात्र विरोधः । पूर्व्व भेदग्राहकमप्रमाणमिति चेत् । भवतु को दोषः । पक्षादिप्रविभागो  न भवेदिति चेत् । मा भूदिदानीं किं नो विघटितं । इदमेव यदप्रमाणत्त्वमभेदसाधनस्य ।  एवं तर्हि ।

[2.1.2.7.1.3,134]

यत्साधारणधर्मित्वप्रतिपत्तिस्तथा सति । प्रमाणन्न भवेदन्यप्येवं द्वारकं परं ।। ६९४ ।।

[2.1.2.7.1.3,135]

वेदलक्षणप्रमाणाप्रमाणसाधारणधर्मिप्रत्िपत्तिरप्रमाणमेव स्यात्पश्चात्प्रमाणत्वसाधनेन  निवर्त्तनात् । ततो धर्मिसाधनस्याप्रमाणत्त्वात्तद्‪द्वारेण प्रामाण्यसाधनमप्यप्रमाणं भवेदिति न  वेदप्रामाण्यप्रसिद्धिः । ततः सकल एव साध्यसाधनव्यवहारो विशीर्येत । अथ धर्मिणः साधारणस्य  ग्रहणेपि न तद्‪ग्राहकमप्रमाणं प्रामाण्यस्याधिकस्य तत्रैव साधनात् । यदि तत्प्रमेयोन्माननं  परेण स्यात् स्यादप्रामाण्यं ।

[2.1.2.7.1.3,136]

तदप्यसत् । यतः ।

[2.1.2.7.1.3,137]

प्रमाणत्वं हि तस्यैव स्वरूपं धर्मिणो यदा । तस्य तत्परिहारेण ग्रहणेपि कथं प्रमा ।। ६९५ ।।

[2.1.2.7.1.3,138]

प्रमाणस्वरूपं हि वेदवचनं तस्य तद्विपर्ययग्रहणे तद्विपर्ययप्रमेयोन्मूलने परेण कृते कथमप्रमाणता न भवेत् । नहि स्वरूपेणैव कस्यचिदाधिक्यं । अगृहीते तदाधिक्यव्यवहार इति  चेत् । अग्रहणे कथं प्रमाणता(।) कस्यचिद्रूपस्य ग्रहणादिति चेत् । न । भेदाभावात् ।  व्यतिरिक्तधर्माभ्युपगमान्नैवञ्चेत् । न । अनवस्थाप्रसङ्गात् ।

[2.1.2.7.1.3,139]

व्यतिरिक्तो यदा धर्मस् तेन योगः परो भवेत् । तेन योगः पुनस्तेनेत्यनन्ती धर्मविप्लवः ।। ६९६ ।।

[2.1.2.7.1.3,140]

तद्युक्तत्त्वं तयोरेव स्वरूपं यदि सम्मतं । प्रमाणत्वं तथा प्राप्तमस्माकं का विरोधिता ।। ६९७ ।।

[2.1.2.7.1.3,141]

भेदेनापि गृहीतस्य समारोपस्य भावतः । परामर्शादभेदस्य प्रतिपत्तिः किमप्रमा ।। ६९८ ।।

[2.1.2.7.1.3,142]

अथापि स्याद् भवतोऽभेदं प्रतियतः कथं विवेकेन पक्षीकरणादिविभागेन साधनप्रवर्त्तनं ।

[2.1.2.7.1.3,143]

तदसत् । परप्रत्ययापेक्षयेदमनुवादमात्रकं स्वयमपि पूर्व्वाभ्यासेन साधनप्रयोग इति  न किञ्चिदवद्यं । ममाप्येवमासीदिति परः प्रतिपाद्यते ।

[2.1.2.7.1.3,144]

स्वप्नादिबाधधीवच्चेत् सकलः प्रत्ययो न किं । सालम्बनः प्रसाध्येत प्रत्ययत्वात्परैरपि ।। ६९९ ।।

[2.1.2.7.1.3,145]

यथा निरालम्बनाः सर्व्वप्रत्ययाः प्रत्ययत्त्वात्स्वप्नप्रत्ययवदिति तथा सालम्बनाः सर्व्वप्रत्ययाः स्वप्नबाधकप्रत्ययवदेव । अत्रोच्यते ।

[2.1.2.7.1.3,146]

प्रत्ययत्वाविशेषेण स्वप्नप्रत्ययतः परः । प्रत्ययोन्यो निरालम्ब इति किं प्रतिसाधनं ।। ७०० ।।

[2.1.2.7.1.3,147]

यथा स्वप्नप्रत्यत्त्वाविशेषाद्वाधकप्रमाणपरिनिश्चितनिरालम्बनत्वप्रतिबन्धादनालम्बनत्वसाधनं तथा यदि सालम्बनत्वमपि ततो विरुद्धाव्यभिचारीति नैकस्यापि प्रसिद्धिरिति तदेव  निरालम्बनत्वं । न च सालम्बनत्वे साध्ये प्रतिबन्धः । अनुपलब्ध्या तुद्वयोरपि निरालम्बनत्वं ।  तथा हि ।

[2.1.2.7.1.3,148]

यथास्वरूपविन्मात्रादपरस्याप्रवेदनं । स्वप्नादिप्रत्यये जाग्रत्प्रत्ययेपि तथेष्यते ।। ७०१ ।।

[2.1.2.7.1.3,149]

नहि जाग्रत्प्रतिभाससम्विदितमपि परेण वेद्यते । प्रत्ययान्तरस्यैव तथा वेदनादित्युक्त
		  मेव तत् । तत्राप्यालम्बनमस्त्येवेति चेत् । तस्मादर्थक्रिया न भवति । यदि नामार्थक्रियाकारिन भवति प्रतीयमानं त्वस्त्येव । न ह्येकस्याभावेऽपरं न भवति । नहि धूमाभावादग्निर्न भवति ।  सर्व्वादा ऽभावात्किंशुकराशिवन्न भवत्येवेति चेत् । एवन्तर्हि तदर्थक्रियाकारि न भवति किंशुकराशिवत् । स्वेनरूपेणास्तु । किंशुकराशिः स्वेन रूपेणार्थक्रियाकारी भवतु न स्वप्नोपलब्धः ।  नहि स्वप्नभुक्तं पुष्टिकृत् । अथ रूपमेव तत्तथाविधं तेन नेति चेत् । न । स्वरूपसम्वेदनाद्विज्ञानमेव तदिति सूक्तं । अथ स्वरूपत्वे को विरोधः । वासनाबलभावित्वं स्वप्रतीतत्त्वञ्च ।  अर्थ एव तादृशो भविष्यतीति चेत् । नामकरणमात्रकमेतत् । भवतोपि किन्नेति चेत् ।  न(।) अनन्तकारणाधीनस्य प्रतिपादनात् । तेन ज्ञानमेव तत् । तथा च ।

[2.1.2.7.1.3,150]

तस्याश्चार्थान्तरे वेद्ये दुर्घटौ वेद्यवेदकौ ।।

[2.1.2.7.1.3,151]

नहि तदर्थान्तरं तस्या एव भवति रूपं । ततोऽप्रवेशे न वेदनं । प्रवेशे नार्थान्तरं ।  ननु यदि बुद्धिस्वरूपमेव तत्तस्य स्वसम्विदितेन नीलादिना भवितव्यं । कथं परेणापि वेदनं(।)  न । भ्रान्तिरेषा तैमिरिकद्वयद्विचन्द्रदर्शनवत् । तत्राप्यर्थ एवेति चेत् । तथा हि ।

[2.1.2.7.1.3,152]

अभ्रान्तः प्रत्ययो यद्वदर्थानां वेदको मतः ।साधारणानां भ्रान्तोपि तथार्थस्यैव वेदकः ।। ७०२ ।।

[2.1.2.7.1.3,153]

यथा साधारणत्त्वेन प्रतीयमानो भ्रान्ताभिमतप्रत्ययार्थस्तथेतरोपि । तदयुक्तं ।

[2.1.2.7.1.3,154]

साधारणत्वमर्थस्य न प्रत्यक्षतयेक्ष्यते ।प्रत्यक्षासम्भवादत्र नानुमानं न वेदनं ।। ७०३ ।।

[2.1.2.7.1.3,155]

न तावत्प्रत्यक्षेण परवेदनसाधारणता प्रतीयते । अन्यथा लिङ्गमन्तरेणैव सकलपरप्रतीतिवेदनप्रसङ्गः । अथ परेणापि प्रतीयमानं तादृशमेव तत् । ततः सैव तस्य साधारणतेति  चेत् । यथा मयैतत्प्रतीयते तथा परेणापि योग्यदेशस्थितेन प्रतीयत इति हि लोकप्रतीतिः । न । तैमिरिककेशादिषु स्वप्नदृष्टेषु चैवं प्रतीतेरभावात् । तत्रापि भवत्येवेति चेत् । इदमेव रूपं  स्वप्नावस्थायामपि ततस्तत्समानत्वादसावपि बाह्य एव । न । भावनादावात्मप्रतिभास  एव तादृशो न तु परः तत्रास्तीति लोकस्य प्रतीतिः एवं एतदवस्थापीति समानं । परमार्थतस्तु  स्वरूपप्रतिभासमात्रकभुभयत्रापीति न सालम्बनता ।

[2.1.2.7.1.3,156]

ननु स्वप्ने व्याकुलत्त्वमयत्ननिर्व्वर्त्त्य सकलं तत् कथं समानता प्रत्ययानां । तदसत् ।

[2.1.2.7.1.3,157]

नीलादिप्रतिभासेभ्यः कान्या व्याकुलतेक्ष्यते ।साप्यभ्यासबलायाता ततः कथमियं स्थितिः ।। ७०४ ।।

[2.1.2.7.1.3,158]

नीलपीतादिप्रतिभास एव केवलः कुतोऽपरा तत्र व्याकुलताऽयत्नोपनतिश्च । स्वप्ने  प्रयत्नमन्तरेण भावो वृक्षादिस्थाने झटित्येव तद्रागादेरिति चेत् । ननु प्रयत्नमन्तरेण भाव  इति केन परिगृहीतं, कार्यभाविना प्रत्ययेन कार्यमेव कारणभाविना तु कारणं । इदमतो भवतीति  क्रमः । इदमन्तरेणेदमित्यपि क्रम इत्यध्यवसायः । न प्रत्यक्षमत्र नानुमानं । आकुलमेतदित्यपि न केनचिद्वेद्यते । भावनाविशेषाच्च निराकुलतादिभावः स्वप्नेपि । तथा जाग्रदवस्थायामपि । अरिष्टादावाकुलतादर्शनं । अरिष्टदोषादेव चेत् । न । अरिष्टानरिष्टयोर्व्विशेषाभावात् । तत्राप्यपरेण विवेककारिणा भवितव्यं । तत्राप्यपरेणेति नैवं भूतोस्ति  यतो विवेकः । स्वयमेव विवेक इति चेत् । न । स्वरूपनिष्ठितामात्रत्वादस्य । नहि  स्वरूपनिष्ठस्य परसम्वेदनं । स्वरूपमात्रवेदनं त्वाकुलानाकुलसमानं । दीर्घकालानुबन्धि-

[2.1.2.7.1.3,159]

व्यभिचाररहितमनाकुलमिति चेत् । न । प्रत्यक्षेण दीर्घकालानुबन्धाग्रहणात् । ततः परो  विकल्प एवावशिष्यते । तेन च नार्थप्रतिपत्तिः । ततोपि न व्यवस्था तस्यापि स्वरूपे प्रत्यक्षत्वात् । वस्त्वनुभवेन जनितो विकल्पः संवादीति चेत् । न । प्रतिबन्धाग्रहणात् । यदा  वस्त्वनुभवो न तदा विकल्पः, स यदा न तदानुभव इति कुतोऽत्र सत्त्यार्थग्रहणं । विकल्पेनेति  चेत् । अयमपि न प्रमाणम् । तस्यापि प्रतिबन्धसापेक्षत्त्वादपरो विकल्प इत्यनवस्था ।  एवन्तर्हि वासनयापि कथं सम्बन्धग्रहणं । न । परमार्थतस्तयापीति पक्ष एवायमिति प्रतिपादितं ।

[2.1.2.7.1.3,160]

कार्यकारणभावाख्या वासनाभ्युपगम्यते ।बाह्यार्थवादिभिर्बाह्यं न तु विज्ञानवादिभिः ।। ७०५ ।।

[2.1.2.7.1.3,161]

वासनाजन्यतामन्तरेणापि विज्ञानमात्रकमेतदिति प्रतिपादितमेवेति न दोषः । ननु  वासनाभाविता न जाग्रद्विज्ञाने प्रतीयते । स्वप्नावस्थायां न स्वप्नप्रति (भा)सनमिति समानमेतत् । उत्थितस्य भवति जाग्रदवस्थायां तु न तथेति चेत् । तदपि यत् किञ्चित् । तथाहि ।

[2.1.2.7.1.3,162]

उक्तमेतत्प्रबोधो हि स्वप्नेपि प्रतिवेदितः ।ततः प्रबोधावस्था या न स्वप्नाद्‪भिन्न लक्षणा ।। ७०६ ।।

[2.1.2.7.1.3,163]

प्रबुद्धोहमिति स्वप्नेपि भवत्येव । ततः कथं प्रबोधप्रतिभासतो व्यवस्था । अन्येन  प्रबोधेन सापि स्वप्नत्त्वमापादितेति चेत् । इयन् तु न केनचिदपीति । अतएव पदार्थव्यवस्था यद्यपि न तथा तथापि तत्समानत्वान्न प्रत्ययस्थानं । अनुमानकालभाविनो हि धूमस्य  नाग्निपूर्वकत्त्वसिद्धेरनुमानकत्वमपि तु तल्लणक्षत्त्वेन । एवमस्या अपि जाग्रदवस्थायास्तल्लक्षणत्त्वादेव तद्रूपता ।

[2.1.2.7.1.3,164]

ननु न तत्र भावनाव्यापार उपलक्ष्यते जाग्रदवस्थायां कथं स्वप्नतुल्यता । तदाह ।

[2.1.2.7.1.3,165]

भावनाव्यधानेपि भवत्येवावभासनं ।बालदृष्टं यथा वृद्धावस्थायामुपलभ्यते ।। ७०७ ।।

[2.1.2.7.1.3,166]

जन्मान्तरादिदृष्टस्य मरणस्वापसम्भवे ।जन्मान्तरोदयः स्वप्न इति किं न प्रतीयते ।। ७०८ ।।

[2.1.2.7.1.3,167]

यथा रजनीस्वाप तथा मरणरजन्यामपि ।

[2.1.2.7.1.3,168]

दिने दिने दर्शनमत्र चित्रं स्वापप्रबोधात् न तथा किमेतत् ।पूर्व्वस्य यद्‪दर्शनमेष हेतुः पदार्थदृष्टेरिति साम्यमेव ।। ७०९ ।।

[2.1.2.7.1.3,169]

पूर्व्वदिनदृष्टं यथा रजनीस्वप्नदर्शनस्य हेतुस्तथा पूर्व्वपूर्व्वदिनदृष्टमपररजनीव्यवहितदिनस्वप्नदर्शनमेवेति महतीयं स्वप्नपरंपरा । अपूर्व्वस्यापि दर्शनमिति चेत्, स्वप्नाभिमतेप्येवमेवेति सर्व्वं समानं ।

[2.1.2.7.1.3,170]

गमनागमनं स्वप्ने यथान्यान्योपलम्भकृत् ।गमनागमनं जाग्रत्स्वप्नेपि न किमिष्यते ।। ७१० ।।

[2.1.2.7.1.3,171]

व्यवहाराभावादिति चेत् अनेनैवानुमानेन विदुषां व्यवहार इति किन्न पर्याप्तं । यथा  कार्यकारणव्यवहार आनुमानिकः तथायमपीति समानं । क्षणिकत्त्वे च न व्यवहार इति किं  तेन न भवितव्यं । तदपि नेति चेत् । एतत्प्रतिपादयिष्यामः ।

[2.1.2.7.1.3,172]

ननु निद्रोपघातात्स्वप्नदर्शनमसत्त्यार्थंमिति युक्तं । ननु परिस्फुरन्नेवासौ कथं स्वप्नः ।  प्रारम्भे तु स्वप्नत्वं नोपयुज्यते । तदेव तस्य प्रतिभासस्य कारणञ्चेत् । न । भावनाविशेषात्प्रतिभासविशेषदृष्टेः । समानेपि स्वापप्रारम्भे कश्चित्कथञ्चित् स्वप्नदर्शी भवति ।  तदभावेऽभावादिति चेत् । भवतु निमित्तमात्रत्वं तथापि न तस्य प्रतिभासविशेषकारणत्त्वं ।

[2.1.2.7.1.3,173]

अयमपि स्वापानन्तरमेव प्रतिभासः ततः समानता स्वप्नेन प्रबोधे सतीति चेत् । न ।  प्रतिभासव्यतिरेकेण प्रबोधाभावात् । प्रबुद्ध इति प्रत्ययात् प्रबोध इति चेत् । न । स्वप्नेपि  स प्रत्यय इत्युक्तं । तस्मान्न स्वप्नेतरयोर्विशेषः । ततो यो विशेषदर्शनात् सालम्बननिरालम्बनत्वभेदमाह तस्य तद्विशिष्टत्त्वमसिद्धमिति दूषणं । नत्विदानीं सालम्बनत्त्वसिद्धिः प्राप्ता  जाग्रत्प्रत्ययाविशेषादिति विपर्ययसिद्धिः । न । विपरीतादिख्यातेरभावप्रसङ्गात् जाग्रत्प्रत्ययवदेव तथा चाभ्युपगमबाधः । किञ्च ।

[2.1.2.7.1.3,174]

बाधकप्रत्ययो व्यक्तः प्रत्ययत्त्वादिहेतुना ।विधातुं नान्यथा शक्यो नामुना व्यक्तबाधिका ।। ७११ ।।

[2.1.2.7.1.3,175]

बाधकप्रत्ययो ह्यनुपलब्धिलक्षणो विपर्ययोपलब्धिरूपः प्रत्यक्षरूपो नानुमानेन प्रत्ययत्वादिना बाधितुं शक्यः । यदि धूमादग्न्यनुमाने पश्चाद्विपर्यये प्रत्यक्षवृत्तिः किमनुमानं प्रमाणं ।

[2.1.2.7.1.3,176]

ननु प्रत्यक्षवृत्तावपि यदि द्विचन्द्रविषयेनुमानं बाधकं किन्तत्प्रत्यक्षमिति समानो न्यायः ।  न । तत्रापि प्रत्यक्षस्यैव बाधकत्वं । पूर्व्वमेकस्य दर्शनात् । अन्यथानुमानमेव न स्यात् ।

[2.1.2.7.1.3,177]

न तु प्रत्यक्षमनुमानपूर्व्वकं । यदि तु स्यात् । अनुमानमेव तत्रापि बाधकमिति  भवेदनुमानबाधायां प्रत्यक्षमप्रमाणम् । तथा च परस्परव्याघातान्न किञ्चिद् भवेत् । ततः  प्रत्यक्षमूलमनुमानं । न त्वनुमानमूलं प्रत्यक्षं ।

[2.1.2.7.1.3,178]

नन्वनुमानमूलमेव प्रत्यक्षमिति व्यवस्थितं । तथा

[2.1.2.7.1.3,179]

नानुमानं विनाध्यक्षं प्रथमं संप्रवर्तकं ।अनुमानेन सम्बन्धग्रहणे स्यात्प्रवर्तनं ।। ७१२ ।।

[2.1.2.7.1.3,180]

अनुमानेन हि सम्बन्धग्रहणेऽर्थक्रियया प्रत्यक्षस्य प्रवर्त्तकत्त्वं ततोऽनुमानात्प्रत्यक्षं प्रमाणं  प्रत्यक्षादनुमानमिति समानं परस्परबाधनं । यद्येवमितरेतराश्रयणदोष एव स्यान्न तु  प्रामाण्यमेकस्यापि । उक्तमेतत्स्वरूपस्य स्वतो गतिः । प्रामाण्यं व्यवहारेण व्यतिरिक्ते प्रवृत्तिविषयेर्थात्मनि । तच्चानादिव्यवहारान्धपरम्परया । तच्च सम्वादात्प्रमाणं सम्बादश्च भाविनि । भाविनि च सम्वेदनमेव । ततः कथमर्थविषयं प्रामाण्यं ।। अनुमानमपि स्वरूपविषये प्रत्यक्षमन्तरेणैव चेत् । न । तत्र तस्य प्रत्यक्षतैवेति । ततोनुमानेन प्रत्यक्षं व्यतिरिक्ते  बाध्यते ।  तस्यानुमानविषयत्वात् । परोक्षत्वात्तस्य । कथं परोक्षे प्रत्यक्षं प्रमाणमिति चेत् । प्रवर्त्तकत्त्वेन । न ग्रहणेन । ग्रहणं चेदप्रवर्त्तकमेव भवेत् । तथा हि ।

[2.1.2.7.1.3,181]

यद्यसावेव पूर्वस्मिन् प्रत्यक्षे प्रतिभासिनः ।प्रवर्तेत किमर्थं स प्राप्त एव स्वरूपतः ।। ७१३ ।।

[2.1.2.7.1.3,182]

अर्थक्रियार्थिनो वृत्तिर्न सा तर्हि प्रकाशिता ।प्रकाशमानतायां हि पुनः स्यादप्रवर्तनम् ।। ७१४ ।।

[2.1.2.7.1.3,183]

प्रकाशितार्थक्रियोपि प्राप्त्यर्थं संप्रवर्त्तते ।प्राप्तेरप्रतिभासत्वात्वृत्तिरप्रतिभासिते ।। ७१५ ।।

[2.1.2.7.1.3,184]

तत्र चानुमाने च न(?) बाध्यते यदि सुतरामस्मत्समीहितसिद्धिः । तथा हि ।  व्यतिरिक्तेऽर्थेऽनुमानेन प्रवर्त्यते प्रत्यक्षं । स च परोक्षत्वादनुमानस्य विषय इति तत्रैवानुमानेन  बाधा प्रत्यक्षस्य । तत्र चानुमानबाधायामनुमानमेवानुमानेन बाधितं भवेत् । तच्चान्धपरम्परायातमनुमानं । तस्यानुमानेन बाधने प्रत्यक्षेण वा न कदाचित्क्षतिः । प्रत्यक्षतत्समुल्थापितानुमानयोस्तु नानुमानेन बाधा न प्रत्यक्षेणेति न्याय एषः ।

[2.1.2.7.1.3,185]

ननु प्रत्यक्षमपि द्विचन्द्रविषयमेकचन्द्रावभासिना तदुत्तरकालभाविनान्येन वा बाध्यत  एव । तस्याप्रत्यक्षत्वादिति चेत् । कस्माद्वाध्यमानत्वात् । परस्परपरिहारेणावस्थितयोः  कथं बाध्यबाधकभावः । एवमेतदिति चेत् । द्वयोरपि बाध्यबाधकभाव इति । न प्रापकत्वादेकस्य बाधकत्वमेव । तथा ह्येकत्राभिप्रेतप्रापकत्वं नापरस्य । एवन्तर्हि तदेव पारम्पर्येणानुमानस्य बाध्यत्वमायातं । ततो निरालम्बनाः सर्व्व एव प्रत्ययाः स्वप्नप्रत्ययवदिति कोर्थः(।)  स्वरूपालम्बनाः । तत्र च प्रत्यक्षन्तत्समुत्थापितं चानुमानमनुपलब्धिरूपं । तच्च नानुमानेनान्येन वा बाधितुं शक्यम् । व्यतिरिक्तालम्बनसाधनं तु न प्रत्यक्षं नापि तदुत्थापितमनुमानमन्धपरस्परायातत्वात् । तत्र चानुमानं प्रत्यक्षं वा भवति बाधकमित्येकान्त एषः । ततः सर्व्वे  सालम्बना जाग्रत्प्रत्ययवदिति न प्रतिप्रमाणमूलत्वात् । स्वप्नादीनां सालम्बनत्वबाधिका  बुद्धिरनालम्बना । तथा सति तद्‪दृष्टान्तेन कथं सालम्बनत्वसिद्धिः ।

[2.1.2.7.1.3,186]

ननु च निरालम्बनत्वं प्रत्ययान्तरगतं तदनया बुद्ध्या साध्यते । तच्च व्यतिरिक्तं ।  ततोन्योपि प्रत्ययो व्यतिरिक्तसाध्यविषय एव प्रत्ययत्वादिति कथमप्रतिप्रमाणम् । यदि नाम  प्रत्यक्षपूर्व्वकत्त्वादस्याव्यतिरिक्तालम्बनत्वं । तद्विपर्ययबुद्धेस्तु विपर्ययग्रस्तायाः किमायाँत  येन सापि तथेष्यते । न चासौ व्यतिरेकं साधयति, व्यवहारमात्रप्रसाधनात् । अपरं व्यतिरिक्तेतरालम्बनं सम्वादयति । स च सम्वादस्तदनुभवाभिनिवेशी तत्काल एव । ततो नेदानीन्तदत्र प्रतिभाति मयि । अहन्तु स्वाकारपर्यवसितैवेति तदात्मानमनालम्बनमेव प्रतिपादयति  ततो नानया  सालम्बनया परापि सालम्बना साध्यते ।

{2.1.2.7.1.4}



〈(घ) ग्राह्यग्राहकाकारप्रतिभासव्यवसायः—〉


[2.1.2.7.1.4,1]

ननु यदि तद्रूपं न विषयीकरोति कथमनया तत्साधितम् । तत्र सम्बादादित्युक्तं ।  सम्बादाद्विषयीकृतमिति ज्ञायते । अत एवाह ।

[2.1.2.7.1.4,2]

अवेद्यवेदकाकारा; यथा भ्रान्तैर्निरीक्ष्यते ।। ३३१ ।।

[2.1.2.7.1.4,3]

विभक्तलक्षण्ग्राह्यग्राहकाकारविप्लवा ।तथाकृतव्यवस्थेयं केशादिज्ञानभेदवत् ।। ३३२ ।।

[2.1.2.7.1.4,4]

यदा तदा न संचोद्यग्राह्यग्राहकलक्षणा ।

[2.1.2.7.1.4,5]

अवेद्य एव वस्तुनि वेदकाकारा केशादौ प्राप्य, न हि तत्र केशादौ प्राप्ये बुद्धिर्वेदिका तस्यासत्त्वात् । भ्रान्तैस्तु प्राप्य वेदिकेति प्रतीयते । अतश्च प्रतीयते यत्प्रवर्त्तन्ते । तत्रेदानीं प्रवृतानां  प्राप्तिर्नास्ति तत्रानालम्बनत्वं स्फुटमेव । तेनापरमनालम्बनं साध्यते । समानरूपोपलक्षणाद्विलक्षणस्यानुपलक्षणात् । सालम्बनत्वन्तु न क्वचिदुपलक्षितं ततः कथं तत्समानत्वात्सर्व्वसालम्बनत्वप्रसिद्धिः । नहि प्राप्य रूपप्रतिभासि तदुपलक्षितं प्रवृत्तेरेवान्यथा तस्य प्रतिभासनादप्रवर्त्तनं स्यादित्युक्तं । प्रतिभासितेपि पुनः प्रतिभासनार्थं प्रवर्त्तत इति चेत् । पुनः प्रतिभासमानत्त्वन्तर्हि न प्रतिभासितं । तस्यापि प्रतिभासमानत्वेन प्रवत्ततेत्यनवस्था । पुनः

[2.1.2.7.1.4,6]

प्रतिभासनञ्च किमर्थं । सुखार्थ ग्रहणार्थम्वेति चेत् । तदर्थं तर्हि प्रवर्त्तते । तच्चाप्रतिभासितमेव । तस्मादप्रतिभासमान एव सर्व्वत्र विषयत्त्वमित्यनालम्बनं सकलं सम्वेदनमिति  कथन्ततो विपर्ययसाधनं । कथनतहर्यविषयीकृते प्रवर्तते ।

[2.1.2.7.1.4,7]

तदसत् ।

[2.1.2.7.1.4,8]

विषयीकृतेपि हि कथं प्रवर्त्तनमितीरितं । कार्यकारणभावोयमेवमेव व्यवस्थितः ।। ७१६ ।।

[2.1.2.7.1.4,9]

स्वसम्वेदनप्रतिपत्तेः प्रतिपत्त्यनन्तरम्भवति स्वहेतुसामर्थ्यादहेतुतो वा । यथा दृष्टं  तथाभ्युपगम्यतामत एवोक्तं (।) "निर्व्यापाराः सर्व्वधर्मा" इति । अथवा व्यतिरिक्तस्य  पूर्व्वमप्रतिपत्तेः प्राप्यस्य पश्चाच्च भेदप्रमाणाभावात्कथं व्यतिरिक्तप्रतीतिः । एतेनार्थक्रिययापि  सहकार्यकारणभावः प्रत्युक्तः । पूर्व्वापरयोर्भेदाप्रतीतेः समानकालस्य चाजन्यत्वात् स्वरूपमेवार्थक्रिया सा च स्वप्नेप्यस्तीति समानं । ततो बुद्धिरवेद्यवेदकाकारैव । विभक्तलक्षणौ  ग्राह्यग्राहकाकारौ विप्लव एव ततः । ततः स्वरूपमात्रसम्वेदनापरो विकल्प एव केवलमुदेति पूर्व्वानुबोधात् । ततस्तथा व्यवस्था न परमार्थस्तत्र तथात्वं । तथा हि केशज्ञाने  सति पूर्व्वानुस्मरणादेवंभूतप्रतिभासानन्तरं प्राप्तिरासीत् । ततो विकल्पो ग्राह्यग्राहकोल्लेखेनोत्पत्तिमान् । सोपि स्वरूपे ग्राह्यग्राहकरूपरहित एवापरेण तथा व्यवस्थाप्यते । न तस्यापि  स्वतो व्यवस्था ।

[2.1.2.7.1.4,10]

सम्वेदनेन बाह्यत्त्वमतोर्थस्य न सिध्यति । सम्वेदनाद्वहिर्भावे स एवन्तु न सिध्यति ।। ७१७ ।।

[2.1.2.7.1.4,11]

यदि सम्वेद्यते नीलं कथं बाह्यं तदुच्यते । न चेत्सम्वेद्यते नीलं कथम्बाह्यं तदुच्यते ।। ७१८ ।।

[2.1.2.7.1.4,12]

अन्येन वेदने तेन कथम्बाह्यन्तदुच्यते । अन्येन वेदने तेन तेनेत्येषानवस्थितिः ।। ७१९ ।।

[2.1.2.7.1.4,13]

अन्येन वेदनञ्चैतत्कुतोऽवसितमात्मना । तत्कार्यदर्शनान्नैतत्कार्यत्वस्याप्रसिद्धितः ।। ७२०।।

[2.1.2.7.1.4,14]

नहि कार्यकारणभावः प्रसिध्यतीति निवेदितमेतत् । अनुमानस्य सामान्यविषयत्वस्य  वर्णनात् ।

[2.1.2.7.1.4,15]

स एव दृश्यतेन्येनेत्येतदेव न सिध्यति । यथा च रोमहर्षादिकार्यदृष्टेस्तदेकता ।। ७२१ ।।

[2.1.2.7.1.4,16]

तथा सुखादेरेकत्वं तत एव प्रसिध्यति । अन्यदेव सुखन्तस्य ग्राह्यमप्यन्यदस्तु तत् ।। ७२२ ।।

[2.1.2.7.1.4,17]

देशभेदात्सुखादीनामन्यत्त्वमिति चेन्मतिः । एकत्वे देशभेदोपि कथं सिध्यति तत्वतः ।। ७२३ ।।

[2.1.2.7.1.4,18]

तत एव सुखादन्यरोमहर्षादयो न किं । अन्यत्वाद्रोमहर्षादेः सुखस्य यदि भिन्नतां ।। ७२४ ।।

[2.1.2.7.1.4,19]

अन्यत्वे ग्राह्यमप्यन्यदिति कस्मान्न गृह्यते । रोमहर्षादयोप्यस्मत्सम्विदन्तर्गता यदि ।। ७२५ ।।

[2.1.2.7.1.4,20]

कथन्तेन्योन्यसातादिप्रतिभासगतिः स्फुटा । अस्मत्सुखं विनाप्यस्य रोमहर्षादयो यदि ।। ७२६ ।।

[2.1.2.7.1.4,21]

अस्मद्‪ग्राह्यम्विनाप्यस्य रोमहर्षादयो न किं । कालभेदेन तत्रापि यदि भेदः समिष्यते ।। ७२७ ।।

[2.1.2.7.1.4,22]

अभिन्नस्य स्वरूपेण कालभित्किङ्करिष्यति । अभेदोप्यस्तु तत्रापि परोक्षो न भवेदसौ ।। ७२८ ।।

[2.1.2.7.1.4,23]

सम्वित्तिपरिहारेण स्थितमेकं कथञ्च तत् ।

[2.1.2.7.1.4,24]

यदि तदेकमेवाद्याप्यनुवर्त्तते कथमस्य परोक्षता । परस्परसम्वेदनपरिहारेण च व्यवस्थितं  कथमेकमिति चिन्त्यमेवैतत् । यदि च साधारणत्वं प्रतिभाति त्वया दृष्टं न वेति किमिति  प्रश्नः । प्रमाणान्तरसम्वादार्थ । यदि प्रत्यक्षान्न प्रत्येति वचनादपि नैव प्रत्येष्यति । तदपि  स्वप्रतिभासमेव सूचयति त्वत्प्रतिभासितं मम प्रतिभातीति तेनापि वृथैवं ज्ञातव्यं । तत इतरे-

[2.1.2.7.1.4,25]

तराश्रयदोषः । यच्च प्रत्यक्षेण न प्रतिपन्नं तत् कथं वचनात्प्रत्येतव्यं । नहि प्रत्यक्षेर्थे परोपदेशो  गरीयान् । किञ्च ।

[2.1.2.7.1.4,26]

प्रत्यंक्षस्य प्रमाणत्वे वचनस्य प्रमाणता । वचनस्य प्रमाणत्वे प्रत्यक्षस्येत्यसाध्वदः ।। ७२९ ।।

[2.1.2.7.1.4,27]

परस्परसहायत्वं न तैमिरिकयोर्द्वयोः । न प्रत्येकमसामर्थ्ये समुदायस्य तद्यतः ।। ७३० ।।

[2.1.2.7.1.4,28]

तस्माच्चक्षुरादिकरणाधीनस्वसम्वेदनत्वाद्विज्ञानमेव नीलादिकमित्यवेद्यवेदकाकारा बुद्धिरूपा बुद्धिः । तथैव कृतव्यवस्थेयं बुद्धिः । तथैव वेदनादिति परमार्थः । ततः स्वसम्वेदनमेव  फलमर्थ इति च निश्चयस्तत्रैव । नार्थसम्वेदनन्नामास्तीति । ततो यदुक्तं न ग्राह्यस्य  स्वरूपग्राहकत्वे दृष्टान्तः कश्चिदस्तीति । तत्र विपर्ययाभावेऽनुपलब्धिसाधिते कथमदृष्टान्तता  शशविषाणादिरनुपलभ्यमानो दृष्टान्तः प्रत्यक्षप्रसिद्धे वा किं दृष्टान्तेन । ततो यदि शक्ष्यामो  विस्पष्टं स्वाङ्शग्राह्यनिवारणम् । तदा शुद्ध एव ते पक्षो विशेषणरहित एव ग्राह्यनिवारणो भवेत् । तस्य च पक्षस्य प्रत्यक्षेण बाधनं । यतः प्रत्यक्षादेः प्रत्ययवर्गस्य बाह्यमेवालम्बनमवशिष्यते । स्वाङ्‪शग्राह्यनिवारणात् इति यदुक्तं परेण, तदसङ्‪गतं । प्रत्यक्षस्य  बाह्यविषयत्वाभावस्य प्रतिपादनात् स्वनिश्चयेनैव तेषां जाग्रत्प्रत्ययानां बाधकरहितत्त्वेनावलम्बनत्त्वमिति चेत् । न ।

[2.1.2.7.1.4,29]

स्वनिश्चितत्त्वमेतेषां स्वाङ्ग एव समीक्ष्यते । निश्चयो बहिरर्थे तु नासावनवभासिते ।। ७३१ ।।

[2.1.2.7.1.4,30]

प्रतिभासस्मरणातिरेकेण न निश्चयो नाम । न तावत्प्रतिभासनमर्थस्य प्रतिभासाभावे  च न स्मरणं । ततोऽपरस्य निश्चयस्याभावात् निश्चयो बहिरर्थ इति वचनमात्रकमेवैतदिति  व्यर्थ ।

[2.1.2.7.1.4,31]


		  दुष्टज्ञानगृहीतेर्थे प्रतिषेधो हि युज्यते । अगृहीतग्रहग्राहनिषेधः किन्न युक्तिमान् ।। ७३२ ।।

[2.1.2.7.1.4,32]

गृहीतमात्रबाधे तु स्वपक्षस्या
		  स्त्यसिद्धता । अगृहीतस्य सत्वन्तु भवता कथमुच्यते ।। ७३३ ।।

[2.1.2.7.1.4,33]

अग्राह्यत्वाच्च भेदेन विशेषणविशेष्ययोः । अप्रसि
		  द्धोभयत्वं वा वाच्यमन्यतरस्य वा ।। ७३४ ।।

[2.1.2.7.1.4,34]

भेदेन पूर्व्वग्रहणात्पश्चात्तत्त्वनिरूपने(? णे) । न भेदः परमार्थेन ततः किम्वा विरुध्यते ।। ७३५ ।।

[2.1.2.7.1.4,35]

विशेषणविशेष्यत्त्वं व्यावृत्तिपरिकल्पितं । कार्यकृद्धौद्धराद्धान्ते न गतं श्रुतिगोचरं ।। ७३६ ।।

[2.1.2.7.1.4,36]

चक्षु
		  श्श्रोत्रोश्च यञ्ज्ञानं विशेषणविशेष्ययोः ।

[2.1.2.7.1.4,37]

तन्निरालम्बनत्वेन स्ववाग्वाधो न कस्यचित् ।। ७३७ ।।

[2.1.2.7.1.4,38]

सम्भवोस्ति प्रभेदस्य विशेषणविशेष्ययोः । ततो निरूपणा किन्न प्रतिज्ञार्थस्य शोभना ।। ७३८ ।।

[2.1.2.7.1.4,39]

अपि च ।

[2.1.2.7.1.4,40]

निरालम्बनता नाम न किञ्चिद्वस्तु गम्यते । तेनैतद्व्यतिरेकादौ प्रश्नो नैवोपपत्तिमान् ।। ७३९ ।।

[2.1.2.7.1.4,41]

यद्यवस्तु कथन्त्वस्माँस्त्वंबोधयितुमिच्छसि । बुध्यसे वा स्वबुध्या त्वं कल्पयित्वाथ साध्यते ।। ७४० ।।

[2.1.2.7.1.4,42]

असतः कल्पना कीदृक् तत् क्लिष्टौ वस्तु सज्यते । कथमिष्टमभावे चेद्वस्तु सोपीति वक्ष्यते ।। ७४१ ।।

[2.1.2.7.1.4,43]

उक्तमेतद्व्यावृत्तिभेदकल्पितेन रूपेण विशेषणविशेष्यभावो निरालम्बनत्वं कल्पितबाह्यालम्बनभेदेन पृथगिवव्यवस्थाप्यते । तथाभूतस्वरूपबोधनाय न परमार्थतो भेद प्रतिपाद्यतेऽभेदप्रतिपादतस्य वस्तुत्वात् । अवस्तुनि कल्पना कथमिति चेत् । अत एव । अन्यथा

[2.1.2.7.1.4,44]

वस्तुनः कल्पना कीदृक् तथाऽवस्तु प्रसज्यते । अभावे कल्पनावृत्तिर्न च वस्तु स विद्यते ।। ७४२ ।।

[2.1.2.7.1.4,45]


		  अथ प्रत्यय इत्येष कर्मभावादि वा भवेत् । भावादिषु विरोधः स्यात्कर्म चेत्सिद्धसाधनं ।। ७४३ ।।

[2.1.2.7.1.4,46]

कर्म न उच्यते प्रत्यय इत्येष धर्मिरूपोऽन्यः कर्मव्युत्पत्या वा स्यात् प्रत्याय्यत इति  प्रत्ययः । अथवा प्रतीतिः प्रत्ययः । प्रत्याययति प्रत्याय्यतेऽनेनेति वा प्रत्यय इति ।  भावकर्तृकरणरूपता वा स्यात् सर्व्वमेतदनुपपन्नं । यदि प्रतीतिः प्रत्ययः सा प्रत्याय्येन विना  न भवति । एवं कर्त्रादिकमपि । ततश्च प्रत्यय इति बाह्यार्थापेक्षः । निरालम्बन इति  तदभाव इति परस्परविरोधिता ।

[2.1.2.7.1.4,47]

तदसत् । यदि प्रतीतिः प्रत्ययः सा स्वात्मनिष्ठाऽन्येन विना न भवतीति कुत एतत् ।  अन्यस्य तस्यामदर्शनात् । स्वरूपमेव च तत्र प्रत्याय्यं भविष्यति किमन्येन । तथा च प्रतिपादितं । प्रत्याययति प्रत्याय्यतेऽनेनात्मैवेति किम्विरोधगतमत्र । कर्म चेत् कर्मत्वं नाम  नावगम्यते । स्वरूपेण हि नीलादिकं प्रतिभासते न तु तस्यापरा कर्मता नाम । यद्यसावन्येन  कर्त्रा स्वव्यापारेणार्थ्यमान उपलभ्येत तदेवालम्बनमन्यस्य तच्च निराक्रियते यदि कथं सिद्धसाधनम् । किंत्वसावर्थ्यमान एव न सिध्यति । ततः कथं कर्मतया तस्यालम्बनभावः ।  स्वरूपेण तदा लभ्यते चेदिदमिदानीं सिद्धसाधनम् ।

[2.1.2.7.1.4,48]

नन्वालम्व्यमान आत्मना अहं नीलं प्रत्येमीति प्रतीयते । तदसत् ।

[2.1.2.7.1.4,49]

अहमित्यपि यत् ज्ञानन्तच्छरीरेन्द्रियात्मवित् । अहं काणः सुखी गौरः समानाधारवेदनात् ।। ७४४ ।।

[2.1.2.7.1.4,50]

न हीन्द्रियादिभ्योऽपरमात्मानमहं प्रत्ययालम्बनत्वेनोपलभामहे ।

[2.1.2.7.1.4,51]

येन प्रेरणमेतेषां स आत्मा चेदनन्यवित् । स्वस्वभावोदयादेषां प्रमाणं नापरं क्वचित् ।। ७४५ ।।

[2.1.2.7.1.4,52]

उदयश्च यतो दृष्टः स एव प्रेरको यदि । अन्योन्यप्रत्ययत्वेन प्रेरकास्ते परस्परम् ।। ७४६ ।।

[2.1.2.7.1.4,53]

समुदायात्तदन्यस्य समुदायस्य सम्भवे (।) कार्यकारणभावेन व्यवहारः प्रवर्त्तते ।। ७४७ ।।

[2.1.2.7.1.4,54]

बुद्धिरूपविवेकेन प्रेरकं नान्यदीक्ष्यते । पूर्व्वपूर्व्वस्तथाभूताभ्यासो वा प्रेरकः क्वचित् ।। ७४८ ।।

[2.1.2.7.1.4,55]

सुखेन्द्रियाकारबुद्धेर्यदि बुद्ध्यन्तरोदयः । नीलाद्याकारतां प्राप्तं तत्कुतः कर्मकर्तृता ।। ७४९ ।।

[2.1.2.7.1.4,56]

समानकालवृत्तौ वा व्यापारो न परस्परं । ततः कर्मादिभावानां न भाव उपपत्तिमान् ।। ७५० ।।

[2.1.2.7.1.4,57]

यत्तूक्तं ।

[2.1.2.7.1.4,58]

प्रत्य यस्य हि रूपादेर्निरालम्बनतेष्यते । स्वविज्ञानात्मकत्त्वेन किञ्चिन्नालम्बते ह्यसौ ।। ७५१ ।।

[2.1.2.7.1.4,59]

तदत्यन्तमसत् । यतः ।

[2.1.2.7.1.4,60]

प्रत्ययस्य न रूपादेर्निरालम्बनतेष्यते । अबोधरूपव्यावृत्तः स्वाङ्गमालम्बते ह्यसौ ।। ७५२ ।।

[2.1.2.7.1.4,61]

व्यतिरिक्तालम्बनत्वेन तु निरालम्बनता विज्ञानात्मकत्वेनैव सुतरामिति प्रतिपादितम् ।  यत्पुनरभ्यधायि ।

[2.1.2.7.1.4,62]

कर्त्तृत्वे करणत्त्वे वा पक्षत्त्वं शब्दयोरपि (।)

[2.1.2.7.1.4,63]

तन्निरालम्बलनत्वेन पक्षाभावः प्रसज्यत इति ।। ७५३ ।।

[2.1.2.7.1.4,64]

तदतिसुभाषितं । यतः । ताभ्यामपि किल प्रत्याय्यते निरालम्बनप्रत्ययशब्दाभ्यां ततः  तयोरपि प्रत्ययत्वं । तदनालम्बनत्वेन कश्चित्प्रत्यक्षः शब्दगतमात्रकमेव केवलं ।

[2.1.2.7.1.4,65]

अर्थी नालम्बनं तत्र व्यावृत्तिः शब्दगोचरः । तस्य सम्वादितामात्रात् पक्षत्वं न विरुध्यते ।। ७५४ ।।

[2.1.2.7.1.4,66]

नहि शब्दगोचर एव पक्षः । साधनविषयत्वात्तस्य । साधनञ्च प्रत्यक्षलक्षणोऽनुपलम्भः । तेन स्वाकारालम्बनता साध्या सा पक्षः । कथं पक्षाभावः । प्रत्यय इति चात्र  ज्ञानं प्रकरणादवगतं तत्कथं शब्दद्वारकदूषणावसरः । नहि यावद्वयुत्पत्त्या विषयीक्रियते स  शब्दप्रतिपाद्योपि तु प्रकरणायात एवान्यथा न शब्दादर्थगतिः । सामान्यशब्दानामपि प्रकरणाद्विशेषवृत्तिनोपलभ्यते, सैन्धवमानयेति यथा । भोजनबेलायां लवणस्यैव प्रतीतिः । इदमप्येकफू्त्कारेणैव गतं । यदाह ।

[2.1.2.7.1.4,67]

प्रत्याय्येन च वाक्येन
		  विना कर्त्राद्यसम्भवः ।

[2.1.2.7.1.4,68]

प्रत्यये तन्निमित्ते वा बाधः स्ववचनेन ते ।। ७५५ ।।

[2.1.2.7.1.4,69]

यदि न प्रत्यायपयति किञ्चित्प्रत्याय्यते वा न तेन, कथमसौ तथा, प्रत्ययविषयाभावे  वा किम्विषया प्रतीतिरिति । यतः ।

[2.1.2.7.1.4,70]

प्रत्याय्येन हि भिन्नेन विना कर्त्रादिसम्भवः । प्रत्यये तन्निमित्ते च बाधः स्ववचनात्कथं ।। ७५६ ।।

[2.1.2.7.1.4,71]

कल्पितः कर्मकर्त्रादिः परमार्थो न विद्यते । आत्मानमात्मनैवात्मा निहन्तीति निरुच्यते ।। ७५७ ।।

[2.1.2.7.1.4,72]

अबाह्यनिमित्तौ च प्रत्ययशब्दार्थो न स्ववचनबाधः ।।

[2.1.2.7.1.4,73]

अथापि रूढिरूपेण प्रत्ययः स्यात्तथापि तु । 
		    ग्राहकं वस्तु नः सिद्धं प्रत्ययोन्यस्य वस्तुनः ।। ७५८ ।।

[2.1.2.7.1.4,74]

रूढ़िरूपेणापि प्रतीतिनिरपेक्षः प्रत्ययशब्दो व्यतिरिक्तस्यैव वस्तुनः सिद्धः प्रत्यय इति ।  ततः सिद्धमेव लोकप्रसिद्धया बाह्यवस्तुविषयत्त्वं । नहि लोकप्रसिद्धमन्यथा शक्यविधानं ।

[2.1.2.7.1.4,75]

तदसत् ।

[2.1.2.7.1.4,76]

लोकप्रसिद्धिमात्रेण न वस्तूनां व्यवस्थितिः । विचारकस्य लोकस्य वस्तुसिद्धौ निमित्तता ।। ७५९ ।।

[2.1.2.7.1.4,77]

सम्वेदनातिरेकेण लोकः को वार्थसिद्धये । सम्वेदनस्य लोकत्त्वे तदनालम्बनीकृतं ।। ७६० ।।

[2.1.2.7.1.4,78]

सम्वेदनं विना लोको यदि तत्त्वं विवेचयेत् । विवेचयेयुः सर्वेमी जनात्मानः शिलादयः ।। ७६१ ।।

[2.1.2.7.1.4,79]

यदप्युच्यते ।

[2.1.2.7.1.4,80]

तमभ्युपेत्य
		  पक्षश्चेद अभ्युपेतं विरुध्यते ।

[2.1.2.7.1.4,81]

विशेष्य (स्याऽ) प्रसिद्धिश्च तवास्माकमतादृशे ।। ७६२ ।।

[2.1.2.7.1.4,82]

तादृशे वस्त्वन्तरप्रत्यायके तवासिद्धिर्विशेष्ये प्रत्ययेऽस्माकमन्यथाभूते । तथा ।

[2.1.2.7.1.4,83]

आत्मधर्मस्वतन्त्रत्वकल्पनेपि तथा भवेत् (।)

[2.1.2.7.1.4,84]

न च प्रत्ययमात्रत्त्वं किञ्चिदस्त्यनिरूपणादिति ।। ७६३ ।।

[2.1.2.7.1.4,85]

तथा हि । यदि व्यतिरिक्तसाधनत्वमभ्युपगम्य प्रत्ययः पक्षीक्रियेत स तथाभूतो  धर्मी न भवतः सिद्धः । नहि बौद्धस्यैवमभ्युपगमः । अथ विपर्ययाभ्युपगमोऽव्यतिरिक्तसाधनत्वं तथासति प्रतिवादिनामस्माकमसिद्धः । न हयव्यतिरिक्तसाधनः प्रत्ययोरस्माभिरभ्युपगतः, एवमात्मधर्मत्वं बौ दधा ना मसिद्धं । स्वतन्त्रत्त्वं च मी मां स का नां । न च  प्रत्ययमात्रमस्ति । यस्य धर्मित्त्वमुभयपक्षव्यतिरेकेण निरूपयितुमशक्यत्वादिति । तद्यथाकथञ्चिन्मुखमस्तीत्युक्तं । यतः उक्तमेतत् ।

[2.1.2.7.1.4,86]

विवादपदभूतस्यावश्यमेवाप्रसिद्धता । प्रसिद्धिस्तस्य चेज्ज्ञाता साधनं कस्य साधनम् ।। ७६४ ।।

[2.1.2.7.1.4,87]

य एव हि व्यतिरिक्तसाधनधर्मः प्रत्यय धर्मिणो विशेषणत्त्वेनासिद्ध इति तदसिद्धिद्वारेण विशेष्यासिद्धयुद्भावानांर्थ भवता स एव विवादास्पदीभूतः भवता साध्यः, तेन च विशेषणेनासिद्धत्वमिष्यत एव धर्मिणः । साधनकाले यदि तु स एव सिद्धः किमिदानीं सिद्धोपस्थायिनां  साधनेन । नत्वसिद्धविशेषणः पक्षो दुष्ट एव यथा सां ख्यं प्रति विनाशी शब्द इति ।

[2.1.2.7.1.4,88]

तदसत् । यतः ।

[2.1.2.7.1.4,89]

साख्यंप्रत्यपि पक्षस्य दुष्टत्त्वं विनिवारितम् । नहि दृष्टान्तसिद्धेऽर्थे पक्षेऽसिद्धविशेषणः ।। ७६५ ।।

[2.1.2.7.1.4,90]

अप्रसिद्धोथ दृष्टान्ते विनाशो हेतुदुष्टता । अनैकान्तिकता वा स्याद्धेतोर्वा स्याद्विरुद्धता ।। ७६६ ।।

[2.1.2.7.1.4,91]

यदि पक्षे न सिद्धो निराम (= स्वनाशः) इति दोषः । तदसत् । तत एव साध्यते ।  ततोऽप्रसिद्धविशेषणत्त्वमेव पक्षस्यादोषः कथमसौ दोषः । नहि स्वरूपमेव दोषः । अथ  दृष्टान्तेऽसिद्धिस्तदा दृष्टान्तदोषो हेतुदोषो वेति न पक्षदोषता ।

[2.1.2.7.1.4,92]

न चात्मधर्मताऽसिद्धौ धर्मानप्रत्ययो भवेत् ।

[2.1.2.7.1.4,93]

न ह्याकाशगुणासिद्धौ शब्दो धर्मी न सिद्ध्यति ।। ७६७ ।।

[2.1.2.7.1.4,94]

श्रोत्रग्रहणमात्रेणैव तस्य धर्मित्वं । अन्यथा न कश्चिद्धर्मी भवेत्प्रतिवाद्युपक्षितस्य  धर्मस्य सर्व्वत्रासिद्धत्वात् । तस्मादयमदोष एवेति यत्किञ्चिदेतत् । तत एवापरमपि  परोदितमयुक्तं ।

[2.1.2.7.1.4,95]

शब्दार्थ
		  मात्ररूपेण यथान्येषां
		  निरूपणं ।

[2.1.2.7.1.4,96]

तथापि
		  भवतो न स्याद्वाद्यभेदमनिच्छत ।। ७६८ ।। इति

[2.1.2.7.1.4,97]

वाचकाद्वाच्यन्तरेभ्यश्च भेदानभ्युपगमाद्यस्य च वादिनः शब्दार्थमात्ररूपेणापि निरूपणमशक्यं सामान्यानभ्युपगमेव धर्मादिविकल्पने सति परवादिना तेन प्रत्यवस्थातुमशक्यमिति ।

[2.1.2.7.1.4,98]

तदसत् । प्रत्यय इत्यविशेषणं शब्दार्थमात्रं विज्ञानमिति योऽर्थः प्रतिभासनमिति  यस्य पर्यायः तस्य सिद्धत्वात् । असदेतत् । द्विचन्द्रादिप्रत्ययेन्यत्र च यत्प्रत्ययत्वं । तदेकाकारपरामर्षविषयः सिद्धमेव । तस्य तु पुनः किन्तत्त्वमित्यपरं सकलं विचार्यत्वात्साध्यमध्यमध्यासीनमसिद्धमिति किमयुक्तं । अत्रासिद्धता पश्चादाक्षिप्य निराकरिष्यते । अन्यदुच्यते तावत् ।

[2.1.2.7.1.4,99]

निरालम्बनता चेह सर्व्वथा यदि साध्यते । विशेषणाप्रसिद्धिः स्याद् दृष्टान्तश्च न विद्यते ।। ७६९ ।।

[2.1.2.7.1.4,100]

सर्व्व एव प्रत्ययो निरालम्बनः साध्यः । को दृष्टान्तस्तत्र । अथ जाग्रत्प्रत्ययस्तथाप्यसिद्ध एव दृष्टान्तः । स्वप्नप्रत्ययस्यापि सालम्बनत्वात्कथञ्चित्तत्कालान्यकालवस्त्वालम्बनत्वात् । अथ तत्कालालम्बनाभावः । तदा

[2.1.2.7.1.4,101]

केनचिच्चेत्प्रकारेण निरालम्बनतोच्यते । रसज्ञानस्य रूपादिशून्यत्वात्सिद्धसाधनम् ।। ७७० ।।

[2.1.2.7.1.4,102]

यथा यस्य यदालम्बनन्तत्कालमन्यकालादि वा तथा तत्सालम्बनमभ्युपगन्तव्यं ।  तथाप्यनालम्बनत्त्वे रसज्ञानमपि रूपेणानालम्बनमिति प्राप्तं तच्चेष्यत एवेति सिद्धसाधनं ।

[2.1.2.7.1.4,103]

अथ बुद्धिर्यदाकारा तदालम्बनवारणम् । स्वाकारस्याभ्युपेतत्वात्तदभावो विरुध्यते ।। ७७१ ।।

[2.1.2.7.1.4,104]

ग्राहकाङ्शो हि ज्ञानस्य नार्थाकारता । किन्तर्हि ज्ञानाकारतैवेति भवतामभ्युपगमः ।  तत्रेदानीं ज्ञानस्य ग्राह्याभावः प्रसक्तोऽनिष्टश्च । तत्र ग्राह्यात्मनालम्ब्येन भाव्यं अथ बाह्यन्नालम्बनं ।

[2.1.2.7.1.4,105]

तदसत् ।

[2.1.2.7.1.4,106]

बाह्यानालम्बनत्त्वेपि बाह्य इत्यग्रहो यदि । स्तम्भादौ नैव तद्बुद्धिरित्येवं सिद्धसाधनम् ।। ७७२ ।।

[2.1.2.7.1.4,107]

अत्रापि बहिर्घट इति बुद्धिस्तत्रापि न घट एवालम्बनं । अपि तु बहिर्विषय एव ।  तत्सामानाधिकारण्यात्तु घटे तथा प्रत्ययः ।

[2.1.2.7.1.4,108]

अथ स्तम्भादिरूपेण निरालम्बनतोच्यते । सम्वेदनस्य दृष्टत्त्वात्तद्विरोधः प्रसज्यते ।। ७७३ ।।

[2.1.2.7.1.4,109]

द्विचन्द्रादिषु तुल्यञ्चेदिन्द्रियाप्राप्तितो हि सः ।

[2.1.2.7.1.4,110]

तत्रानालम्बनोक्तिः स्यान्नार्थसम्वित्त्यभावत ।। ७७४ ।।

[2.1.2.7.1.4,111]

इद्रियेण चक्षुरादिना प्राप्तं गृह्णाति बुद्धिरित निरालम्बनतोच्यते । द्विचन्द्रादिबुद्धेः ।  न तु तदालम्बनमेव । एकचन्द्रप्रतिपत्तिरासीदस्य प्रागिति तेन सम्प्रयोगेण इन्द्रियेण द्वयस्येत्यनालम्बना । न तु सर्व्वदाऽर्थ एव नास्ति । एकचन्द्रदर्शने सति तद्विपर्यये नालम्बनत्वमिति कारणमनालम्बनत्वप्रतिपत्तेः । एतदेव दर्शयति ।

[2.1.2.7.1.4,112]

सर्व्वत्रार्थेन्द्रियाणां न संयोगसदसत्तया । सम्वित्तौ विद्यमानायां सदसद्ग्राह्यतास्थितिः ।। ७७५ ।।

[2.1.2.7.1.4,113]

भवत
		    स्त्विन्द्रियादीनामभावाद् ग्रहणादृते । नालम्बनत्वहेतुः स्वान्निषेधः तेन  युज्यते ।। ७७६ ।।

[2.1.2.7.1.4,114]

निरालम्बनाः प्रत्यया इति । तदेतदलीककल्पनामलमलीमसञ्चेतः परेणाहङ्कारमाविष्कृतमिति महती मोहस्य महीयस्ता । तथा हि (।)

[2.1.2.7.1.4,115]

निरालम्बनशब्दस्या स्वाङ्शालम्बाभिधेयता । प्रसिद्धा चेत्प्रमाणेन दूषणं दूषणं कथम् ।। ७७७ ।।

[2.1.2.7.1.4,116]

परपरिकल्पितयाक्षग्राह्यालम्बननिषेधेन स्वांशालम्बन एवायं शब्दः प्रयुक्त इति प्रकरणादितः प्रतीतिः । अन्यथा शब्दादर्थप्रतीत्यभावात् । तत्र शब्दादयमर्थः प्रतीयते लोके  कथमस्य निरूपणमशक्यं ।

[2.1.2.7.1.4,117]

ननु न तस्यापि वाचकाद्वाच्यान्तराच्च भेद इति कथं शब्दार्थमात्रस्य धर्मित्वमित्युक्तं ।

[2.1.2.7.1.4,118]

सत्त्यमुक्तमयुक्तन्तूक्तमिति किन्तेन । नेदमिदानीमेवाद्वैतमायातं यतो
		  भेदो न स्यादपि  तु भिन्न एव प्रत्ययान्तरेभ्यः परस्परञ्च । तत्र घटशब्दादन्यः प्रत्ययोऽन्यश्च घटः शब्दादित्यादि ।  शब्दाश्च गृहीतमेवार्थं प्राक् स्मरणविषयतामुपनयन्ति । तत्र ये ते प्रत्यया नीलाद्यालम्बनत्वेन  भवतः प्रतीतिगोचरास्ते निरालम्बना इति परमवबोधयतः किमयुक्तं । यदि कश्चिदनग्निकमेव  धूमं प्रत्येति स किमेवं न वक्तव्यः, त्वयाऽनग्नित्वेन यः प्रतीयते धूमः स तथा न भवतीति ।  कुतो वा दोषसम्भावना वक्तुः । अथ साग्नित्त्वेन पूर्व्वदृष्टेन स बोधयितुं शक्य इह तु कथं ।  इहापि निरालम्बनं तैमि (रि) कज्ञानं सिद्धमेव बाह्यस्यासम्भवात् । तत्रापि गगनमालम्बनमिति चेत् । यथा तर्हि केशालम्बने गगनमालम्बनं तथा गगनालम्बनेपि अन्यदेव । प्रतिभासमानस्यालम्बनत्त्वाभावात् । प्रतिभासमानमेव गगनप्रत्यये आलम्बनमिति चेत् । इहाप्यस्तु  केशप्रत्यये सर्व्वत्र विपरीतख्यातिस्मृतिसंप्रमोषः । लौकिकेष्वादिकल्पना न वा क्वचिदिति  एकान्त एवः ।

[2.1.2.7.1.4,119]

अथ सालम्बनमेकचन्द्रज्ञानमुपलब्दवतो द्विचन्द्रविज्ञानं निरालम्बनमिति युक्तं । एकचन्द्रविज्ञाननन्तु कथं । तदपि तज्जातीयत्वादिति प्रतिपादितं । बाधितत्वादिति चेत् । तत्रापि  बाधितत्वमिति प्रतिपादितम् । च चाप्रतिभासमानमालम्बनमिति प्रतिपादयिष्यमाः । ज्ञानत्वञ्च  नीलादेः प्रतिपादयिष्यते । यथा च केशादिज्ञानं काशादिनासालम्बनं तथा नीलरूपं ज्ञानं पीतमधुरादिना सालम्बनमिति प्राप्तं । कथं रसाद्यनालम्बनत्वेन सिद्धसाधनं रूपज्ञानस्य । अथ  रश्मितप्तोषरमन्तरेण न भवति जलज्ञानं रसादिकमन्तरेणापि किम्भवति रूपविज्ञानं । भवति  च सत्त्यजले तप्तोषरमन्तरेणापि जलज्ञानं । विशेषस्तत्रेति चेत् । परस्परस्य विशेषाद्  द्वयमप्यनालम्बनमन्यथा वेति प्राप्तं । भवतु द्वयमपि सालम्बनमिति चेत् । यदि प्रतिभासमानेन
		  रश्मितप्तोषरमित्यादि न वक्तव्यम् । अप्रतिभासमानमालम्बनं कार (ण)त्त्वेनेति
		  चेत् । वासना भविष्यतीति सिद्धमस्मत्समीहितं । प्रतिभासमानमेव तर्हि भवतु किमन्येनेति  चेत् । प्रत्यक्षानुमानयोर्भेदाभावप्रसङ्गात् प्रतिभासमाने सकलं प्रत्यक्षमेव ।

[2.1.2.7.1.4,120]

भ्रान्ताभ्रान्तविभागश्च न स्याल्लोकप्रसिद्धिभाक् । स्वरूपे सर्व्वमभ्रान्तं पररूपे विपर्ययः ।। ७७८ ।।

[2.1.2.7.1.4,121]

प्राप्तेः सालम्बनत्वञ्चेत् प्राप्तिर्न्नास्तीति साधितं ।

[2.1.2.7.1.4,122]

मरीचिकाजलभ्रान्तेः प्राप्तिः स्यादपि तद् भवेत् ।। ७७९ ।।

[2.1.2.7.1.4,123]

सर्व्वदा नास्ति सर्वत्र सर्व्वदा नेति
		  दृश्यते । क्षणिकत्वात्

[2.1.2.7.1.4,124]

अविनष्ट भवेदेव विनाशी स कथम्भवेत् ।। ७८० ।।

[2.1.2.7.1.4,125]

प्रत्यभिज्ञानिरस्तैव ततः सर्व्व समंजसम् ।

[2.1.2.7.1.4,126]

तस्मात्प्रत्यक्षानुमानाभ्यां प्रतीतेः सकलमनालम्बनं । उक्तः शेषः ।

[2.1.2.7.1.4,127]

एवं परपरिकल्पितं विशेषणमनूद्य यदि तन्निराक्रियते क इवात्र दोषः । अनेनेदमपि  निराकृतं । यदाह ।

[2.1.2.7.1.4,128]

तथा हि (।)

[2.1.2.7.1.4,129]

बहिर्भावाप्रसिद्धत्वात्तेनानालम्बना मतिः । कथञ्च साध्यते नैष पक्षो हि ज्ञायते यदा ।। ७८१ ।।
		  

[2.1.2.7.1.4,130]

यथान्यबोधनाशक्तेर्न्नाप्रसिद्धे विशेषणे । पक्षसिद्धिस्तथैव स्याद्विशेषणविशेषणे ।। ७८२ ।।

[2.1.2.7.1.4,131]

नाप्रसिद्धे पदार्थे हि वाक्यार्थः संप्रतीयते । तत्पूर्व्वकत्त्वात्पक्षश्च वाक्यार्थः स्थापयिष्यते ।। ७८३ ।।

[2.1.2.7.1.4,132]

मत्वर्थस्य साध्यत्वमिति स्थापयिष्यत इति ।

[2.1.2.7.1.4,133]

तदेतदसदेव । येनैव बाह्यमालम्बनमसिद्धं परमार्थतः । परेण केवलमभ्युपगंत । तत  एव निषिध्यते । भ्रान्तिनिरासाय साधनप्रवृत्तेरित्येतत्पश्चात्प्रतिपादयिष्यते । प्रमाणप्रसिद्धस्य  तु कथमभावः साध्यः स्यात् । प्रमाणस्य बाधनद्वारेणेति चेत् । न । प्रमाणस्य प्रमाणेन  बाधनायामनाश्वासेन प्रमाणतोच्छेदप्रसङ्गात् । न विरुद्धाव्यभिचारी नाम सम्भवतीति  प्रतिपादयिष्यामः । देशकालादौ दृष्टस्यान्यत्र निषेध इति चेत् । न प्रागभावात् ।

[2.1.2.7.1.4,134]

नहि देशान्तरादौ यद्दृष्टमन्यत्र कल्प्यते । भ्रान्त्यभावेन तत्रास्य वृथाभावस्य साधनं ।। ७८४ ।।

[2.1.2.7.1.4,135]

अथ कुतश्चिच्छास्त्रादन्यतो वा प्रमाणाभावादन्यत्र कल्पना । नहि भ्रान्तयो न  दृश्यन्ते । एवन्तर्हि ।

[2.1.2.7.1.4,136]

प्रमाणदृष्टे या भ्रान्तिर्देशादौ क्वचिदेव सा । निवर्त्यते प्रमाणेन भ्रान्तावेव तु काऽक्षमा ।। ७८५ ।।

[2.1.2.7.1.4,137]

या हि कदाचिद् भ्रान्तिः सा निवर्त्त्यते । या तु पुनरत्यन्तं सा किन्ननिवर्त्तयितव्या ।  तन्निवर्त्तने महान् पुरुषकारः ।

[2.1.2.7.1.4,138]

ननु साऽन्यत्र बाधकप्रमाणोपदर्शनेन निवर्त्त्यते । या तु सदा भ्रान्तिरेव सा कथन्निवर्त्तयितव्या । बाधकाभावाच्च कथं सा भ्रान्तिरित्युच्यते । तदप्यसत् । यतो बाधको नाम  नास्त्येव । तथा हि ।

[2.1.2.7.1.4,139]

बाधकः किन्तदुच्छेदी किम्वा ग्राह्यस्य हानिकृत् ।

[2.1.2.7.1.4,140]

ग्राह्याभावे ज्ञापको वा त्रयः पक्षाः परः कुतः ।। ७८६ ।।

[2.1.2.7.1.4,141]

यदि बाधको बाध्यप्रत्ययाभावं करोति तदालम्बस्य वा । तदा तज्जातमजातं वा ।

[2.1.2.7.1.4,142]

अजातस्य कथन्तेन तस्याभावो विधीयतां । न जातु खरशृङ्गस्य ध्वंसः केनचिदाहितः ।। ७८७ ।।

[2.1.2.7.1.4,143]

जातस्यापि न भावस्य तथाभावो विधीयते । तदस्तिहेतोः तन्नास्ति बाधकादिति साहसम् ।। ७८८ ।।

[2.1.2.7.1.4,144]

यदि जातोसौ भावः केन तस्याभावः क्रियते । दैवरक्ताः किंशुकाः क एनानधुना  रञ्चयति ।

[2.1.2.7.1.4,145]

अथ जातः कारणात्तथा सति यथा जातः तथास्ति कथं विनाशावेशः । तथा सति  तदेव नष्टं तदेव सदिति महदसमञ्चसं । अथ यथा न जातस्तथा विनाश्यते । तथा सति ।

[2.1.2.7.1.4,146]

अन्यरूपेण जातस्य यद्यन्येन विनाश्यता । नीलादेरन्यपीतादिरूपेणास्तु विनाश्यता ।। ७८९ ।।

[2.1.2.7.1.4,147]

न च तस्य तद्रूपमिति त एव दैवरक्ताः । तेन च

[2.1.2.7.1.4,148]

स्वरूपेणासौ पश्चाद् विनाश्यतेऽथ सर्व्वदा । यदि पश्चाद्विनाश्येत पूर्व्वं तद्रूपता भवेत् ।। ७९० ।।

[2.1.2.7.1.4,149]

तेन रूपेण जातस्य कथं पश्चाद्विनाशनं । तदैव तेन रूपेण जातं पश्चाद्विनाश्यते ।। ७९१ ।।

[2.1.2.7.1.4,150]

पश्चात्तद्रूपनास्तित्वे दैवरक्तः स किंशुकः । पूर्व्वमेवास्य नाशश्चेत् कारणादेव तत्तथा ।। ७९२ ।।

[2.1.2.7.1.4,151]

नाशकेन परं कार्यं किमस्येति निरूप्यताम् ।

[2.1.2.7.1.4,152]

एतदालम्बनविनाशेपि समानं। तथा हि ।

[2.1.2.7.1.4,153]

यथा स जातस्तेनास्य रूपेण न विनाशनं । यथा न जातस्तेनापि न रूपेण विनाशनं ।। ७९३ ।।

[2.1.2.7.1.4,154]

व्यर्थकत्वादशक्यत्वात्प्रमाणेनाप्रतीतितः । अस्यार्थस्य कथन्न स्यात्कल्पनापि सचेतसाम् ।। ७९४ ।।

[2.1.2.7.1.4,155]

अथालम्बनाभावं ज्ञापयति बाधकः ।

[2.1.2.7.1.4,156]

तदप्यसत् ।

[2.1.2.7.1.4,157]

यदासौ दृश्यते भावस्तदाभावो न विद्यते । यदा न दृश्यते भावोऽदर्शनन्तस्य बाधकं ।। ७९५ ।।

[2.1.2.7.1.4,158]

तदा भावाप्रसिद्धौ च नाभावः सविशेषणः । विशेषणाप्रसिद्धौ च बोधशक्तिः कथन्तव ।। ७९६ ।।

[2.1.2.7.1.4,159]

विशेषणमथान्यत्र सिद्धमत्रानुवादवत् । भावरूपं हि तत्तत्र नाभावस्य विशेषणम् ।। ७९७ ।।

[2.1.2.7.1.4,160]

तदेवान्यत्र नास्तीति यद्येवं प्रतिपाद्यते । तथैव प्रतिपन्नस्य निषेधोस्य किमर्थकः ।। ७९८ ।।

[2.1.2.7.1.4,161]

अन्यथा प्रतिपन्नस्य तथापि न निषेधनं । प्रागुक्तमेतदेवेति न पुनः पुनरुच्यते ।। ७९९ ।।

[2.1.2.7.1.4,162]

न दृश्यते यदा भावः तदा न स्यान्निषेधनं । स्मृत्याव्या कृत्य तत्रास्य क्रियते चेन्निषेधनं ।। ८०० ।।

[2.1.2.7.1.4,163]

स्मृत्यानुरूपग्रहणे न कथञ्चिन्निषेधनं । स्मृत्या स्वरूपग्रहणे नाभावस्य विशेषणम् ।। ८०१ ।।

[2.1.2.7.1.4,164]

अथ स्मृतौ विकल्पे वा यदेव प्रतिभासते । तत्तावन्मात्रमेवास्ति बाह्यरूपं न विद्यते ।। ८०२ ।।

[2.1.2.7.1.4,165]

एवं तर्हि

[2.1.2.7.1.4,166]

लोकप्रतीतावन्यत्र यद्वाह्यमिति भासते । तत्तावन्मात्रमेवास्ति न तु तत्तत्त्वमीक्ष्यते ।। ८०३ ।।

[2.1.2.7.1.4,167]

प्रतीतिमात्रमालम्बो न तु तद्वाह्यमीक्ष्यते । स्वप्नादिप्रत्ययेभ्योस्य विशेषग्रहणन्नहि ।। ८०४ ।।

[2.1.2.7.1.4,168]

प्रतीतिमात्रकादस्य वासनाबलनिर्मितान् (।) न विशेषपरिच्छेद इत्यनालम्बना मतिः ।। ८०५ ।।

[2.1.2.7.1.4,169]

कथन्तर्हि बाध्यबाधकभावप्रतीतिः ।

[2.1.2.7.1.4,170]

प्रतीयमानस्यैकत्वं भाविनारोप्य तत्र च । बाधकप्रत्ययापाते तन्मध्ये बाधकस्थितिः ।। ८०६ ।।

[2.1.2.7.1.4,171]

वाधको यदि नायं स्यादेवमेव भवेदयम् । अविच्छिन्नस्ततश्चेदकारणम्बाधको मतः ।। ८०७ ।।

[2.1.2.7.1.4,172]

तथा हि कालान्तरस्थायिता सकलस्य भावस्य । तत्कालमध्य एव यदाऽपरस्वरूपनि-

[2.1.2.7.1.4,173]

रूपणापरः प्रत्ययो भवति । तदा तेन विच्छिन्नं पूर्व्वकमालम्बनं प्रत्ययो वाऽध्यवसायविषयः ।  तेन स बाधको व्यवस्थाप्यते । तथा हि यद्ययं न स्यात्तदाऽविच्छिन्नमेव पूर्व्वकविज्ञानालम्बनं  भवेदन्यकालवत् । ततो ऽन्वयव्यतिरेकाभ्यां बाधकेन विच्छिन्नमिति गम्यते । एवं विनाश्यविनाशकभाव आलम्व्य आलम्बनभावश्च । तथा हि ।

[2.1.2.7.1.4,174]

परोक्षे भावितामर्थे विनिश्चित्य घटादिके । तदाकारोदयज्ञानन्तदालम्बनतास्थितिः ।। ८०८ ।।

[2.1.2.7.1.4,175]

तथा

[2.1.2.7.1.4,176]

स्वच्छं स्फटिकवज्ज्ञानं यो यस्तत्रापचीयते । तं तमाकारमासाद्य तच्चकास्ति तथा तथा ।। ८०९ ।।

[2.1.2.7.1.4,177]

अपरोक्षस्तावदस्तीति कुतश्चिदागमादनुमानतो वावसितः स्वच्छञ्च विज्ञानं । यदि न  स्यादयमर्थः परिप्लवेतैव केवलं किमस्ति किमत्र नास्तीति । परिदृष्टे चार्थात्मनि प्लवमान  इव तीरमासाद्य स्थिरीभवति तेन तदालम्बनमिति व्यवस्थाप्यते । तथा हि ।

[2.1.2.7.1.4,178]

चिन्ताव्यापृतचेतस्कः प्लवमानेन चेतसा । इदं तदा दृष्टमिति पूर्व्वदृष्टे स्थिरीभवेत् ।। ८१० ।।

[2.1.2.7.1.4,179]

दृष्टश्रुतविस्मृतं हि विकल्पयन् किं किं दृष्टं तत्र प्रपञ्चकथायां श्रुतम्वेति पर्यन्वेषणपरो  यदा यथाश्रुतादिकमभिमुखीकरोति तदाभिमुखीभते स्थिरत्त्वेन तत्र प्लवमानतापरित्यागनिमित्तमालम्बनतया व्यवस्थापयतीति लोकव्यवहारः ।

[2.1.2.7.1.4,180]

तत्त्वमेव किमेवं चेत् व भवत्यस्य वस्तुनः । न प्रत्यक्षानुमानाभ्यामप्रतीतेरवस्तुता ।। ८११ ।।

[2.1.2.7.1.4,181]

न तावत्परोक्षस्य सत्ता प्रत्यक्षेण प्रतीयते । तदभावादनुमानमपि नेति कुतः ।  सति परोक्षप्रतीतौ सद्भावे तदालम्बनता प्रत्यक्षस्य सिध्येत् । सालम्बनतायाञ्च प्रत्यक्षस्य  वस्तुसम्बद्धं सिध्यति । ततोनुमानं तत्प्रतिबद्धवस्तुलिङ्गोदयाद्वस्तु गमयति ततोऽनुमानप्रसिद्धवस्तुविषयत्वात्सालम्बनं प्रत्यक्षं ततो वस्तुसम्बन्धोऽनुमानस्य ततो वस्तुगतिरित चक्रकमव्यवस्थापि भवेदिति न वस्तुप्रतिपत्तिसम्भवः ।

[2.1.2.7.1.4,182]

एवमप्रतिपन्ने हि वस्तुन्युपगम परं । प्रमाणरूपाविज्ञानात्पूर्वसम्वित्तिसम्भवात् ।। ८१२ ।।

[2.1.2.7.1.4,183]

तत्प्रतीत्यनुसारेण विशेषणविशेष्यता । मया प्राक् प्रत्यपादीदं तद्रूपामर्षवर्जनात् ।। ८१३ ।।

[2.1.2.7.1.4,184]

त्वया वा पुनरामर्शे कथमस्त्वस्य वेदनं । एवं निरूपणायाञ्चेत् स तथा नास्ति तत्त्वतः ।। ८१४ ।।

[2.1.2.7.1.4,185]

नास्त्येव तत्र को दोषो यतः पर्यनुयुज्यते । बाध्यबाधकभावश्चेत् प्रतीत्योः परपूर्व्वयोः ।। ८१५ ।।

[2.1.2.7.1.4,186]

स्वप्रतीतौ कस्य दोषो येन पर्यनुयुज्यते (।) आत्मानमेव किं कश्चिदनुयुञ्जन् प्रवेद्यते ।। ८१६ ।।

[2.1.2.7.1.4,187]

भ्रान्तिरेव कुतस्तस्य नात्मा पर्यनुयोगभाक् । भ्रान्तित्वेवसितेत्वत्र कारणान्वेषणेन किं ।। ८१७ ।।

[2.1.2.7.1.4,188]

परोपि प्रतिपाद्यैत यदैवं सुपरिस्फुटं । तदा सोपि न वक्त्येव कुतो मे भ्रान्तिरीदृशी ।। ८१८ ।।

[2.1.2.7.1.4,189]

यदा हि भ्रान्तिसम्भवे स्वयं परामर्शवतः पुनरसौ निवर्त्तते नेदं रजतमिति तदा  किमात्मनः पर्यनुयोगं कश्चित्करोति (—) कथमहमप्रतिपन्ने रजते तद्विशेषणमभावं प्रतिपाद्ये  विशेषणे चाप्रसिद्धे कथन्तद्विशेषणे चाप्रसिद्धे कथन्तद्विशेषणं परोक्षं जानीयां । येन मम  पक्षदोषो न भवेत् । परप्रतिपादनेप्येवमेव ।

[2.1.2.7.1.4,190]

ननु तत्र सत्त्यरजतदर्शने सम्भवति भ्रान्तिरिह पुनर्न्न किञ्चिद् दृष्टमिति कुतो भ्रान्तिः  एतदुत्तरत्र प्रतिपादयिष्यामः । अपि च । भ्रान्तिश्चेत्परमार्थेन कथञ्चिदवगता किमिदानीं  भ्रान्तिकारणान्वेषणप्रयासेन । यदि कारणं नास्ति भ्रान्तिरेव न भवेत् ।

[2.1.2.7.1.4,191]

नैतदस्ति ।

[2.1.2.7.1.4,192]

कारणे सति न भ्रान्तिः परमार्थेपि कारणम् । सकारणत्वाद् भ्रान्तिश्चेत्तदापीष्टं विहन्यते ।। ८१९ ।।

[2.1.2.7.1.4,193]

न कारणमस्तीत्येव भ्रान्तिः । अन्यथा सर्व्वा भवेद् भवतो भ्रान्तिः । अभ्रान्तावपि  पर्यनुयोगेन भवितव्यमेव कुत इयं भ्रान्तिः । तथाप्रतीतेरिति चेत् । भ्रान्तावपि
		  समानमेतत् । अभ्रान्तिपूर्व्विका भ्रान्तिश्चेत् । यदि कथञ्चिदभ्रान्तिर्न्नाम नास्त्येव कारणाभावात्किन्नु भ्रान्त्या भवितव्यम् । भवतु कथं प्रत्येतव्या । अभ्रान्तिविपर्ययेण हि भ्रान्तिरिति  व्यवस्थाप्यते । समानमितरत्रापि भ्रान्तिविपर्ययेणाप्यभ्रान्तिरिति । अथ विधिरूपेण  भ्रान्तिन्नं तु भ्रान्तिविपर्ययेण । भ्रान्तिस्तु बाधके सति । ततो विपर्ययादेवाभ्रान्तेर्भ्रान्तिरिति ।

[2.1.2.7.1.4,194]

तदप्यसत् ।

[2.1.2.7.1.4,195]

विधिरूपेण यद् दृष्टं तत्तदेव तथेयते (।) न बाह्येविधिरस्तीति भ्रान्तिस्तत्रेति निश्चयः ।। ८२० ।।

[2.1.2.7.1.4,196]

अथ यत्र कारणं सा भ्रान्तिरिति नोच्यते । या भ्रान्तिः सा कारणम्विना न  भवतीति । एवन्तर्हि सविशेषणो हेतुः ।

[2.1.2.7.1.4,197]

भ्रान्तिकारणसद्भावाद् भ्रान्तिर्भवति नान्यथा ।

[2.1.2.7.1.4,198]

ज्ञाते च भ्रान्तरूपत्त्वे तत्कारणविनिश्चयः ।। ८२१ ।।

[2.1.2.7.1.4,199]

सविशेषणे हि हेतौ भ्रान्तिः प्रथमं ज्ञातव्या पुनः सापि भ्रान्तिः कारणादिति अनवस्था ।  तस्माद्येन रूपेण सा भ्रान्तिस्तद्रूपविज्ञानादेव व्यवस्थाकारणं भवतु मा वाभूत् । स्वरूपेण  हि भावो भवति न कारणरूपेण । तत्स्वरूपं कुत इति चेत् । किमनेन । इयमपि  भ्रान्तिस्वरूपप्रतिपत्तिर्भ्रान्तिर्न्न भवतीति कुतः । यथेयं प्रतिपन्ना तथा यदीयमपि भवतु को  दोषः । पूर्व्विका न भ्रान्तिरिति चेत् । तदप्यसत् ।

[2.1.2.7.1.4,200]

रजतप्रतिपत्तौ स्यात् शुक्तिकाप्रत्ययक्षये । शुक्तिकाप्रत्ययस्यापि यद्यन्यः क्षयकारकः ।। ८२२ ।।

[2.1.2.7.1.4,201]

ततः किं सत्त्यता तस्य प्रत्ययस्य भवेत्पुनः । रजतग्राहिणः किम्वा द्वयं नास्तीति नेक्ष्यते ।। ८२३ ।।

[2.1.2.7.1.4,202]

अथापि सत्त्यता क्वापि प्रतीता यदि तद्भवेत् । तत्रावष्टम्भसद्भावादितरत्र विपर्ययः ।। ८२४ ।।

[2.1.2.7.1.4,203]

बाधकप्रत्यये हि स्यादितरत्र विपर्ययः । बाधको यदि नास्त्येव तद्विपर्ययसत्त्यकृत् ।। ८२५ ।।

[2.1.2.7.1.4,204]

विपर्ययस्यासद्भावं कस्तदा प्रतिपादयेत् ।

[2.1.2.7.1.4,205]

अत्रोच्यते ।

[2.1.2.7.1.4,206]

यदि विपर्ययवित्तिरथान्यथा कथमिवाभवनस्य विनिश्चयः ।

[2.1.2.7.1.4,207]

अनुपलब्धिकृतोथ विनिश्चयः किमपरेण विनिश्चयकारिणा ।। ८२६ ।।

[2.1.2.7.1.4,208]

विपर्ययोपलब्धिश्चेतस्यासिद्धिर्न्निरुच्यते । स्वसम्विन्मात्रमेवास्तु बाह्यस्यासम्विदा ततः ।। ८२७ ।।

[2.1.2.7.1.4,209]

तस्मादनुपलब्धिरेव बाधकं प्रमाणं नापरमिति न्यायः । सा चात्राप्यस्तीति कथं  सालम्बनम्विज्ञानमिति । ततोऽवेद्यवेदकात्मबुद्धिः ।

[2.1.2.7.1.4,210]

यत्पुनरुक्तं मत्वर्थनिरासः साध्यत इति तदप्यत्यन्तमयुक्तं ।

[2.1.2.7.1.4,211]

मत्वर्थाभाव एवात्र साध्यते परमार्थतः । निरालम्बनत्वासाधत्वमन्यथा न भवेत्तदा ।। ८२८ ।।

[2.1.2.7.1.4,212]

निरालम्बनं विज्ञानमिति । आलम्बनत्वस्याभावः साधयितुं प्रस्तुतो येन कथन्तस्य स  एव साध्य इत्युपरि निक्षिप्यते । इच्छया हि विषयीकृतः पक्षः स कथमन्यथा क्रियेत । यो  यः साधयितुमिष्टः स एव पक्षः । अथ स तथाभूतः साधयितुमशक्यः । तथा सति हेतुदोषः  एवासौ न पक्षदोषः अभाववत्त्वेन साधने मत्वर्थ एव ।

[2.1.2.7.1.4,213]

न तु पारमार्थिकमत्वर्थसाध्यतायां प्रमाणमस्ति । कल्पितस्य धर्मिधर्मभावस्याश्रयणात् ।  अन्यव्यावृत्तिद्वारेण स्वभावभूत एव धर्मो व्यतिरेकेण व्यावस्थाप्योऽर्थवत्तया कल्प्यते तत्र यद्यपि  नामायं संवृत्या व्यवहारः तथापि न तावता क्षतिः । ग ज नि मी ल ने न तावदयं व्यवहारः  प्रवर्त्त्यताम् । पुनरयमपि निरूप्यमाणो विशीर्येत एव ।

[2.1.2.7.1.4,214]

ननु केयं सम्वृतिः । यदि वस्तु तदेव वक्तव्यम् । किन्तत्र नामान्तरेण । अथ  नास्ति किञ्चित्तदा सम्वृतिरिति किन्नामान्तरेण ।

[2.1.2.7.1.4,215]

सत्त्याभासः परन्तत्र न तत्त्वं परमार्थतः । विचार्यमाणशून्यत्वे स म्वृ तिः सेति गीयते ।। ८२९ ।।

[2.1.2.7.1.4,216]

तत्त्वसम्वरणात्सम्वृतिः प्रतिभासमानं हि रूपमसदिति न तावता युक्तं । विचार्यमाणतायां पुनरसत्त्वादभावनिश्चयः । ततः परमार्थपेक्षया संवृतिरुच्यते । संवृत्यास्तीति भ्रान्तजनापेक्षयास्तीति । न च भ्रान्तस्य बाधकोदय इति सत्त्यतयाऽभिमानात्संवृतिसत्त्यन्तदुच्यते ।  तत इदमपि वक्तुमेव ।

[2.1.2.7.1.4,217]

अभावे भ्रान्तता केयं भावश्चेद् भ्रान्तता कथम् ।

[2.1.2.7.1.4,218]

अतत्त्वभासो भ्रान्तिश्चेदतत्त्वे सम्वृतिर्न्न किम् ।। ८३० ।।

[2.1.2.7.1.4,219]

अतत्त्वे सत्त्यता नो चेत्सत्त्याभासो भवेन्न किं । ततः संवृतिसत्त्यत्वं सत्त्याभासत्त्वमित्यपि ।। ८३१ ।।

[2.1.2.7.1.4,220]

वञ्चनोक्तिः कथन्तस्यान्तालावक्रासवादिवत् । यस्य सत्त्यावभासित्वमसत्त्येप्यसमञ्जसं ।। ८३२ ।।

[2.1.2.7.1.4,221]

यस्यासत्त्यावभासित्त्वकथने कैव वञ्चना । तस्मात्पराशयाज्ञाने आत्मोत्कर्षाभिधित्सया ।। ८३३ ।।

[2.1.2.7.1.4,222]

प्रलापः केवलस्तस्मादन्या नास्त्येव वञ्चना ।

[2.1.2.7.1.4,223]

तदास्तान्तावदेतत् । अन्यदुच्यते । यदत्रैव परेणोक्तं ।

[2.1.2.7.1.4,224]

पर्युदासे निषेधे वा व्यतिरिक्तस्य वस्तुनः । प्रमेयत्वाद्यभेदेन जगतः सिद्धसाधनम् ।। ८३४ ।।

[2.1.2.7.1.4,225]

प्रमेयत्वेन व्यतिरिक्ततैव नास्ति सम्वेदनात्सर्वस्य जगतः । व्यतिरिक्तस्यालम्बनस्याभावात् । सिद्धमेव साधनं ।

[2.1.2.7.1.4,226]

यदि चात्यन्तभिन्नेननिरालम्बनतोच्यते । कथञ्चिच्‌चेत् विरुध्यते प्राक्‌पक्षः कल्पितेन ते ।। ८३५ ।।

[2.1.2.7.1.4,227]

वस्त्वाद्याकारभेदेन धीर्निरालम्बनेष्यते । ग्राहकाच्चेदभिन्नत्वं शक्तिभेदो विरुध्यते ।। ८३६ ।।

[2.1.2.7.1.4,228]

निरालम्बनबुद्धेश्च यद्युत्पत्तिः प्रसाध्यते । दृष्टत्वात्सेष्यतेऽस्माभिर्बाह्याग्राह्यविवर्जिता ।। ८३७ ।।

[2.1.2.7.1.4,229]

सम्यक्‌त्वं पुनरेतस्यास्त्वं नेच्छसि कथञ्चन ।

[2.1.2.7.1.4,230]

आत्मांशेऽवसिता ह्येषा मृगतृष्णाम्बुबुद्धिवत् ।। ८३८ ।।

[2.1.2.7.1.4,231]

चैत्यादिप्रत्ययानाञ्च निरालम्बनता यदि । धर्मभूता न गृह्येत साधनोत्थितया धिया ।। ८३९ ।।

[2.1.2.7.1.4,232]

ततो विषयनानात्वात्प्रतियोग्यनिराकृतेः । रूपात्सालम्बनप्राप्तिः सती केन निवार्यते ।। ८४० ।।

[2.1.2.7.1.4,233]

यदि प्रत्ययशब्दोपि प्रत्ययत्वेन गृह्यते । सम्वित्त्यालम्बनत्वञ्च वार्यते सिद्धसाधनम् ।। ८४१ ।।

[2.1.2.7.1.4,234]

बुद्धयुत्पादनशक्तिश्चेद्वार्या साध्यन्न सिध्यति ।

[2.1.2.7.1.4,235]

साधनस्य प्रयोगो हि बोधकत्वाद्विना न ते ।। ८४२ ।।

[2.1.2.7.1.4,236]

न चाभिधास्त्यसम्बद्धादृते भेदाच्च नास्त्यसौ ।

[2.1.2.7.1.4,237]

न चासौ तद्गतम्भेदं बोधयन्त्या धिया विना ।। ८४३ ।।

[2.1.2.7.1.4,238]

प्राश्निकैर्न्नागृहीते च वाक्ये सावयवे पृथक् । पक्षे हेतौ सदृष्टान्ते वादिनि प्रतिवादिनि ।। ८४४ ।।

[2.1.2.7.1.4,239]

साधनस्य प्रयोगः स्यात्तदुत्पत्त्येष्यते यदि । पूर्व्वाभ्युपगमेनैव प्रतिज्ञा बाध्यते तदा ।। ८४५ ।।

[2.1.2.7.1.4,240]

इति सकलं यत्किञ्चिदेतत् । यतः (।)

[2.1.2.7.1.4,241]

विज्ञानाद्व्यतिरिक्तेननिरालम्बनमुच्यते । न च नीलादिको बोधात्तद्धर्मापि ततोऽपृथक् ।। ८४६ ।।

[2.1.2.7.1.4,242]

यद्यापि ज्ञेयत्वादिनाऽस्य धर्मेण तद्धर्मत्त्वमभे (द ?) स्तथापि ज्ञानत्वस्याभावाद्वयतिरक्त  एवासौ । नहि मनुष्यत्वयोगेपि ब्राह्मणादव्यतिरिक्तो भवति चण्डालः । ततो विज्ञानमात्म  व्यतिरेकिणालम्बनेन न सालम्बनमिति ज्ञानत्वरहितेनेति प्रकरणाद् गतिः । प्रमेयत्वञ्च  यथाव्यतिरिक्तं प्रमेयात्ततो विज्ञानादस्य भेद इति कुतः सिद्धसाधनं ।

[2.1.2.7.1.4,243]

प्रमेयत्वादभेदश्चेत् सम्वेदनतदन्ययोः । सम्वेदनात्तदन्यत्त्वं नास्त्येव ज्ञानमेव तत् ।। ८४७ ।।

[2.1.2.7.1.4,244]

अत्यन्तभिन्नापेक्षायामनालम्बनसाधने । सिद्धसाधनता कस्मादबोधत्वेऽतिभिन्नता ।। ८४८ ।।

[2.1.2.7.1.4,245]

यदि केनचिदप्याकारेण भेदः सर्व्वदा भेद एव भिन्नाभिन्नस्य द्रष्टुमशक्यत्त्वात्ततो  भिन्नस्यात्यन्तं भेद एव तदालम्बनत्वे स्वांगालम्बनत्वमेवे केवलन्ततः कथं सिद्धसाधनता ।  ज्ञानाकारतया चाभेदे ग्राह्यस्य भवत्ववान्तरभदः, तथापि तदव्यतिरिक्ताल बनमेव ।

[2.1.2.7.1.4,246]

बोधरूपस्य सद्भावे द्वयोः सालम्बनं कथं । द्वयोरपि न बोधत्वे तदस्ति सुखदुःखयोः ।। ८४९ ।।

[2.1.2.7.1.4,247]

ग्राह्यग्राहकभेदश्चेत् कथम्बोधादभिन्नयोः । सितनीलादिभेदश्च न कस्याभेदनास्तिता ।। ८५० ।।

[2.1.2.7.1.4,248]

सुखदुःखादिभेदोयं यथा बोधात्मनोरपि । सितसातादिभेदोपि न तु ग्राह्येतरात्मवित् ।। ८५१ ।।

[2.1.2.7.1.4,249]

यथा सुखदुःखयोः तत्त्वभेदो बोधत्वादभेदेपि तथा सितसातात्मतयापि भेदे को  विरोधः । ग्राह्यग्राहकाकारात्मता तु न प्रतिभात्येव । नहि सितसातादिव्यतिरेकेण  ग्राहकादिता प्रतिभासमानोपलभ्यते ।

[2.1.2.7.1.4,250]

तस्माद् ग्राहकादिव्यपदेशो दुरात्मभिः स्वमनीषिकाविप्रणष्टैरुपाक्षिप्तः ।

[2.1.2.7.1.4,251]

निरालम्बनबुद्धश्च यद्युत्पत्तिः प्रसाध्यते । स एव पक्षः प्राक्पक्षात्कथम्भेदेन दर्शितः ।। ८५२ ।।

[2.1.2.7.1.4,252]

सर्व्वा बुद्धिर्न्निरालम्ब्या सर्व्वोत्पत्तिमती तथा ।

[2.1.2.7.1.4,253]

नानयोः साधने भेदः कथन्धर्मो न साध्यते ।। ८५३ ।।

[2.1.2.7.1.4,254]

धर्मभूतैव साध्येयं साधनोत्थितया धिया । बुद्धौ सालम्बनत्त्वं स्यान्निरालम्बतया क्षतम् ।। ८५४ ।।

[2.1.2.7.1.4,255]

यदाहि निरालम्बना सर्व्वा बुद्धिरुदयवती साध्यते । तदार्थतो निरालम्बनतैव धर्मभता  साध्यते । तथा सति सालम्बनता भ्रान्तिवशादभ्युपगम्यमाना निराक्रियत एव । कथं

[2.1.2.7.1.4,256]

साधनोपन्यासो व्यर्थः । प्रत्ययशब्दे तु प्रत्ययशब्दो न वर्त्तत एव प्रकरणादिति प्रतिपादितं ।  ततः सिद्धसाधनता कथमसम्वेदनात्मत्त्वाच्छब्दस्येति । बुद्ध्युत्पादनशक्तिनिषेधस्तु नाभिप्रेत  एव । येन साधनव्यर्थता भवेत् । नहि बुद्धिरेव नोत्पत्तिमती । निरालम्बनवादस्यायमर्थः ।

[2.1.2.7.1.4,257]

ननु यदि बुद्धिरुदयवत्यपि निरालम्बना किन्तयोत्पन्नयापि । अथ सालम्बना तदा  तयैवानैकान्तिकत्त्वं (।)

[2.1.2.7.1.4,258]

तदप्यसत् ।

[2.1.2.7.1.4,259]

अन्यापोहस्य साध्यत्वात् व्यावृत्तिः परवञ्चिते ।

[2.1.2.7.1.4,260]

क्रियते साधनेनेति व्यर्थकं साधनं कथम् ।। ८५५ ।।

[2.1.2.7.1.4,261]

निरालम्बना सकला बुद्धिरिति प्रमाणेन केनचित्प्रतिपत्तव्य एषोऽर्थः । कथमन्यथा  साधनोपन्यासः । ततश्च साधनानिरालम्बनबुद्धेरपि निरालम्बनतैव साध्यते । तस्या  निरालम्बनत्वे कथं निरालम्बनत्वसिद्धिः । नानुमानस्य सम्वादेन प्रामाण्यात् न सालम्बनत्वेन ।  सालम्बनता नास्तीति कथं सम्वादः । आलम्बनस्यानुपलब्धेः । नास्तीति बुद्धेः कथं सम्वादो  यदि दृश्यानुपलब्ध्या पश्चात्तदासौ पदार्थो नोपलभ्यते । एवञ्चेदनालम्बनापि बुद्धिस्तत्त्वनिश्चयनिबन्धनम् । ततोन्यापोहबोधक एव साधनप्रयोगो नाबोधकः । ततोन्यापोहेपि शब्दार्थे  सम्बन्धोस्त्येव पदार्थानां । भेदोपि काल्पनिकः । पक्षश्च सावयवः संवृत्त्या भवत्येव भेदग्रहणविषयः । वादिप्रतिवादिनोर्भेदग्रहणं किं प्रथममेव विशीर्यते । तदपि च पश्चात्स्वप्नवदेव  निरालम्बनन्तदा च निर्वृत्ते कार्ये किमिदानीमसिद्धतादिचोदना करिष्यति । अपि च ।  प्रतिपादितमेव तत्पुरस्तादिति किमनेन चोदितेन ।

[2.1.2.7.1.4,262]

स्त्रीशूद्रविस्मापनमेव दुष्टैस्तत्त्वानभिज्ञर्गदितम्वराकै (।)

[2.1.2.7.1.4,263]

न तत्त्वाबोधस्य पुनः पुरस्तादयुक्तियोगि प्रलयं प्रयाति ।। ८५६ ।।

[2.1.2.7.1.4,264]

तस्मादभ्युपगम्यापि भेदप्रपञ्चपक्षादिकं ग ज नि मी ल ने न पुनः परामर्शप्रक्रमेण  तदभावसाधनेन दोषः ।

[2.1.2.7.1.4,265]

नन्वहं स्वप्रतिभासमेव केवलं प्रतिपद्ये इति प्रतिपादयन्परप्रतिपत्ता बाध्यते परेण तदपि  प्रतीयत एव । ततः कथं स्वांगालम्बना सिध्यति बुद्धिः ।

[2.1.2.7.1.4,266]

तदसत् । परेण प्रतीयते इति नात्र प्रमाणमिति प्रतिपादितं । प्रा श्नि का नामपि  स्वांशमात्रकादपरत्र नास्ति प्रतीतिः । इति निरालम्बनवचनादस्त्येव प्रतीतिस्ततः कुतः  प्रमाणादेषा तव प्रतीतिर्भेदग्रहणमन्तरेण प्रा श्नि का नां न साधनवृत्तिरिति । अथ ये  भेदप्रतीतिमन्तो न भवन्ति ते न प्राश्निका इति ।

[2.1.2.7.1.4,267]

तदसत् ।

[2.1.2.7.1.4,268]

ये तत्त्वं प्रतियन्त्यत्र तेषां प्राश्निकता न चेत् । अतत्त्ववेदिनां नैव प्राश्निकत्त्वेधिकारिता ।। ८५७ ।।

[2.1.2.7.1.4,269]

अथैकपक्षपातेन प्राश्निकत्वं न विद्यते । पक्षपातविनिर्मुक्तः कुत एव भविष्यति ।। ८५८ ।।

[2.1.2.7.1.4,270]

परस्परविरुद्धं हि द्वयम्बोद्धुमसांप्रतम् । एकैकबोधादेकत्र पक्षपातस्य सम्भवः ।। ८५९ ।।

[2.1.2.7.1.4,271]

ततः प्राश्निकयोरेव परस्परविरुद्धयोः । विवादे प्राश्निकैरन्यैर्भाव्यमित्यनवस्थितिः ।। ८६० ।।

[2.1.2.7.1.4,272]

वादिनो प्राश्निकत्त्वञ्चेदितरेतरसंश्रयः । तयोरपि यतो नूनं पक्षपातः स्वपक्षिणि ।। ८६१ ।।

[2.1.2.7.1.4,273]

तस्मात्प्रमाणपातत्वे नियताभ्युपगम्यता । यत्तु प्रागभ्युपगतं तद्विरोधि तदस्थ ते ।। ८६२ ।।

[2.1.2.7.1.4,274]

प्राश्निकानां यदा पक्षवादिप्रतिवादिषु भेदबुद्धिः । तथापि यद्यसौ वादिवचनाद्विपर्येति  प्रमाणबलायातन्न तत्र तैर्व्विरोद्धव्यम् । स्वबुद्ध्या निरूपयतां तेषां यदि तत्परिशुद्धं भवति  कस्मात्रानभ्युपगमे हेतुः । ततः पूर्व्वाभ्युपगमेन यथा कथञ्चिदस्य वाचा ।

[2.1.2.7.1.4,275]

नन्वनेन प्रमाणबलिनापि पूर्व्वस्येति किमिदमनलसमप्युच्चैरुच्यते ।

[2.1.2.7.1.4,276]

यत्र सत्त्याभिमानोस्ति सा निरालम्बना मतिः ।

[2.1.2.7.1.4,277]

इति पक्षे विरोधः किन्तत्सत्त्यत्वमनिच्छतः ।। ८६३ ।।

[2.1.2.7.1.4,278]

अथापि स्यात् ।

[2.1.2.7.1.4,279]

"धर्मा
		  धर्मादिबोधे च नासिद्धे परमार्थतः" । शिष्यात्मनोश्च धर्मादेरुपदेशोऽवकल्पते ।। ८६४ ।।

[2.1.2.7.1.4,280]

तदनुष्ठानतो बुद्धैरिष्टो भेदः स्फुटञ्च तैः । सूत्रान्तरेभ्युपेतत्वाद् भवेदागमबाधनम् ।। ८६५ ।।

[2.1.2.7.1.4,281]

सर्व्वलोकप्रसिध्या च भवेत्पक्ष
		  स्य बाधनम् । कृत्स्नसाधनबुद्धिश्च यदि मिथ्येष्यते ततः ।। ८६६ ।।

[2.1.2.7.1.4,282]

सर्व्वाभावो यथेष्टम्वा न्यूनता
		  द्यभिधीयते । तेषां सालम्बनत्वे वातैरनैकान्तिको भवेत् ।। ८६७ ।।

[2.1.2.7.1.4,283]

तदन्यस्य प्रतिज्ञा चेत् तदन्यप्रत्ययो मृषा । पक्षा
		  द्यनन्तर्गमना
		  त्तस्य पक्षादिता नहि ।। ८६८ ।।

[2.1.2.7.1.4,284]

तन्मिथ्यात्वप्रसङ्गेन सर्व्वं पूर्व्वं न सिध्यति । साध्य
		  साधनविज्ञानभेदो नहि तदा भवेत् ।। ८६९ ।।

[2.1.2.7.1.4,285]

यावद्यावत्प्रतिज्ञैव
		  न्तदन्येस्येतिभाष्यते । तावत्तावत्परेषां स्यान्मिथ्यात्वा
		  दाद्यबाधनम् ।। ८७० ।।

[2.1.2.7.1.4,286]

विरुद्धाव्यभिचारित्वं बाधो नाप्यनुमानतः । इत्थं सर्व्वेषु पक्षेषु वक्तव्यं प्रतिसाधनं ।। ८७१ ।।

[2.1.2.7.1.4,287]

बाह्यार्थालम्बना बुद्धिरिति सम्यवत्वधीरियम् । बाधकापेतबुद्धित्वाद्यथा स्वप्नादिबाध/?/धीः ।। ८७२ ।।

[2.1.2.7.1.4,288]

सापि मिथ्येति चेद्ब्रूयात्स्वप्नादीनामबाधने । न स्या
		  त्साधर्म्यदृष्टान्तो भवतः साधनेधुना ।। ८७३ ।।

[2.1.2.7.1.4,289]

विज्ञानास्तित्त्वभिन्नत्त्वक्षणिकत्वादिधीस्तथा । सत्त्या
		  चेदभ्युपेयेत तदानैकान्तिको भवेत् ।। ८७४ ।।

[2.1.2.7.1.4,290]

तन्मिथ्याप्रतिप
		  त्तौ वा पक्षबाधः प्रसज्यते । तथा च बद्धमुक्तादिव्यवस्था न प्रकल्पते ।। ८७५ ।।

[2.1.2.7.1.4,291]

ततश्च मोक्षयत्नस्य वैफल्यं वः प्रसज्यते ।। ८७६ ।।

[2.1.2.7.1.4,292]

तदेतदसत् । यतः ।

[2.1.2.7.1.4,293]

अन्यत्त्वं यद्यभिप्रेत्य संसारिप्रत्ययः स्थितः । धर्माधर्मादिचिन्तेयन्तदेतन्नासमञ्चसम् ।। ८७७ ।।

[2.1.2.7.1.4,294]

अतत्त्वेपीष्टतादित्वं बालक्रीडाबदिष्यते । तत इष्टप्रसिध्यर्थं धर्मो(न) नोपदिश्यते ।। ८७८ ।।

[2.1.2.7.1.4,295]

इष्टसाधनस्य धर्मत्वं तदन्यस्य धर्मत्वमिति भेदमसौ संसारी निश्चिनोत्येव तस्य भेदवासनानपगमात् । यदा च तस्य मुक्तता तदा न केनचिदपि तस्य प्रयोजनम् । नहि बालक्रीडाविषयेष्टसिध्यर्थं परमार्थवित्प्रवर्त्तते (।) यतः ।

[2.1.2.7.1.4,296]

प्रवर्त्तते जनः सर्व्वस्तत्र यत्रास्ति तत्त्वधीः । रागाच्छोभनबुद्ध्या किं विरुपायां न वर्त्तनं ।। ८७९ ।।

[2.1.2.7.1.4,297]

तस्मादतत्त्वेपि नृणां तत्त्वबुद्ध्या प्रवर्त्तनं । तस्य तस्योपदेशः किं न कृत्त्वा गजनिमीलनं ।। ८८० ।।

[2.1.2.7.1.4,298]

अनेन तत्रानुष्ठानमविरोधीति साधितम् । तदभिप्रायसूत्रान्तकथितैः का बिरोधिता ।। ८८१ ।।

[2.1.2.7.1.4,299]

अतत्त्ववित्प्रतीत्या च बाधने सिद्धसाधनम् । सर्व्वानालम्बनत्वस्य तं प्रत्यनुपदेशनम् ।। ८८२ ।।

[2.1.2.7.1.4,300]

कृत्स्नसाधनबुद्धिश्च तस्यानालम्बनाद्धिना । यदा तु बोध्यते तत्त्वं सर्व्वाभावेप्यदुष्टता ।। ८८३ ।।

[2.1.2.7.1.4,301]

इष्ट ए तदाऽभावः सर्व्वस्यालम्बनात्मनः । तत्साधनमनालम्बं ततस्तच्चेन्न सिध्यति ।। ८८४ ।।

[2.1.2.7.1.4,302]

अविसम्वादिता तेन साध्यानालम्बनास्तिता । तस्य साधर्म्यदृष्टत्वात्तेनानेकान्तता कुतः ।। ८८५ ।।

[2.1.2.7.1.4,303]

तदन्यस्य प्रतिज्ञानं सत्येवमुपगम्यते । तदन्यप्रत्ययस्यापि न मिथ्यात्वञ्च नेष्यते ।। ८८६ ।।

[2.1.2.7.1.4,304]

तन्मिथ्यापूर्व्वको दोषः कथमिष्टाप्रसिद्घितः । तदन्यस्य प्रतिज्ञायामनवस्था न विद्यते ।। ८८७ ।।

[2.1.2.7.1.4,305]

यत्र सत्ताभिमानोस्ति तदनालंबनं मतं (।) निरालम्बनतान्यत्त्वसम्वादेपि निरूपिता ।। ८८८ ।।

[2.1.2.7.1.4,306]

प्रतिसाधनमित्थञ्च कथं शक्यनिदर्शनम् । बाधकापेतबुद्धित्त्वमसिद्धमिति साधितम् ।। ८८९ ।।

[2.1.2.7.1.4,307]

स्वप्नादिबाधधीः सत्यानुपलम्भेन साधिता । तदुत्थितानुमानस्य बाधकत्त्वादसिद्धता ।। ८९० ।।

[2.1.2.7.1.4,308]

बाधकापेतबुद्धिश्च हेतोः सालम्बसाधने । क्षणिकत्त्वादिबुद्ध्या यदनैकान्तिकचोदनम् ।। ८९१ ।।

[2.1.2.7.1.4,309]

तदयुक्तं यतो ज्ञानं क्षणिकं बाह्यवर्जितं ।

[2.1.2.7.1.4,310]

विज्ञानरूपक्षणिकत्त्वसिध्या साल (म्ब) नासौ क्षणिकत्वबुद्धिः ।

[2.1.2.7.1.4,311]

ततोऽनिरालम्बनता सबाह्या न सिध्यतीत्यर्थतया हि पक्षः ।। ८९२ ।।

[2.1.2.7.1.4,312]

बाह्यालम्बनाः प्रत्यया न भवन्ति स्वप्नबुद्धिवत् । इति विशिष्य पक्षः कृतः । क्षणिकत्त्वादि बुद्ध्यानेकान्त इति चेत् । न, क्षणिकत्त्वं यो गा चा र दर्शने विज्ञानात्मभूतमेव साध्यं  ततो विज्ञानात्मसालम्बनता दृष्टान्तेन तथाभूत सालम्बनतैव भेदवत् । अथ व्यतिरिक्तमालम्बनं तावत्सिद्धं । न व्यतिरिक्तालम्बना क्षणिकत्त्वबुद्धिः । तथा हि ।

[2.1.2.7.1.4,313]

प्रत्यक्षमनुमानम्वा क्षणिकत्त्वादिवेदनं (।) नानुमानं तदन्येन सालम्बनतया स्थितं ।। ८९३ ।।

[2.1.2.7.1.4,314]

अविसम्वादितमात्रान्न सालम्बनता विदाम् ।

[2.1.2.7.1.4,315]

अविसम्वादो हि योनुमानेन स प्रत्ययान्तरेण व्यवहितः । ततः प्रत्ययान्तरं तथाभूतमुत्पादयदनुमानं प्रमाणम् । न स्वाकारमात्रग्रहणात् । प्रत्ययान्तरञ्च प्रत्यक्षमेव । साक्षात्करणे हि वस्तुग्रहणाभिमानः । तच्च साक्षात्करणं ज्ञानरूपस्य क्षणिकस्य स्वरूपं सम्वेदनेनैव  न तदात्मभूतं तदन्यसम्वेदनेन ग्रहीतुं शक्यम् । अथ स एव स्वसम्वेदनपक्षो न सिध्यति  प्रतिप्रमाणे सति ।

[2.1.2.7.1.4,316]

तद्रूपे वेद्यमाने हि यदान्यन्न प्रवेद्यते । तदा स्वरूपसम्वित्तिं को वारयितुमर्हति ।। ८९४ ।।

[2.1.2.7.1.4,317]

अवेदनेन वित्तिश्चेत्किं न सर्व्वेण वेदनं । तथा न दृष्टमिति चेदन्यथापि किमीक्ष्यते ।। ८९५ ।।

[2.1.2.7.1.4,318]

अर्थापत्तेः क्षयादेवं यथा दृष्टन्तथेष्यतां । आत्मानुभविता दृष्टस्तस्य दृष्टिः कुतो मता ।। ८९६ ।।

[2.1.2.7.1.4,319]

स्ववेदनेन चेदेतन्नीलादावपि नाधिकम् । आत्मनो द्रव्यता नैव साधिष्ठा यदि मीयते ।। ८९७ ।।

[2.1.2.7.1.4,320]

नीलादेरपि नीलत्ववृत्तिर्वेदनतो न किम् ।

[2.1.2.7.1.4,321]

यथैवात्मनो द्रव्यरूपतान्या सम्वित्या वेद्यते तथा नीलादेरपि किन्नाभ्युपगम्यते ।  नीलस्यापि स्वबोधरूपताऽन्या द्रव्यरूपतान्या भविष्यति । आत्मवत्स्वबोधरूपा नीलादयोपि ।
		  अथोभयरूपता बौ द्ध स्यासिद्धा (।) सा भी नां स कस्याप्यसिद्धिः समानैव । न ह्येकमुभयरूपं  नाममात्रकेण शक्यम् ।

[2.1.2.7.1.4,322]

एकरूपम्भवेदेकमिति मानं प्रवर्त्तते । अनेकरूपमेकञ्चेत्सर्व्वमेकं प्रसज्यते ।। ८९८ ।।

[2.1.2.7.1.4,323]

वेद्यवेदकमेकञ्चेन्नीलादि न किमिष्यते । आत्मनीले भवेतां हि तदैके वेद्यवेदके ।। ८९९ ।।

[2.1.2.7.1.4,324]

भिन्नदेशतया नो चेत् भिन्नरूपतया न किं । रूपभेदेन भेदो हि प्रसिद्धः सार्व्वलौकिकः ।। ९०० ।।

[2.1.2.7.1.4,325]

देशभेदेन भेदो हि रूपाभेदे कथं भवेत् । तथा च सति देशादिभेदः स्याद्व यापिभेदकः ।। ९०१।।

[2.1.2.7.1.4,326]

तस्मात्स्वसम्वेदनमन्तरेण वेदनमेव न सिध्यतीति सकलमनालम्बनमेव वेदनम् ।

[2.1.2.7.1.4,327]

बद्धमुक्ताभेदोपि नैवास्ति परमार्थतः । भेदो हि नावभात्येव सर्व्वत्र समदर्शिनां ।। ९०२ ।।

[2.1.2.7.1.4,328]

मोक्षादियत्नोपि न पारमार्थिकीं स्थितिन्दधानः क्वचिदस्ति लोके ।

[2.1.2.7.1.4,329]

वैयर्थ्यचिन्ता यदि तत्र युक्तिभाक् शशस्य श्रृंगेपि न किम्विधेया ।। ९०३ ।।

[2.1.2.7.1.4,330]

यथा स पारमार्थिको न भवति यत्नस्तथा भेदोपि बद्धमुक्तादिष्विति समानमेतत् ।  किञ्च ।

[2.1.2.7.1.4,331]

विकल्प्योत्पद्यमाना च बाह्यास्तित्वादिधीर्मृषा । बहिरादिविवेकस्तु नाविकल्पकसाधनः ।। ९०४ ।।

[2.1.2.7.1.4,332]

विकल्पयन्नेव बाह्यमान्तरं साधारणमवासनानिमित्तादिकं व्यवस्थापयति । अविकल्पकेन  तु साक्षात्करणरूपेण स्वरूपमेव प्रतीयते न पररूपमिति पुरः प्रतिपादितमेतत् तत एतन्निराकृतम् ।

[2.1.2.7.1.4,333]


		  विकल्प्योत्पद्यमाना च ज्ञानास्तित्वादिधीर्यदि ।

[2.1.2.7.1.4,334]

मृषेष्टा न च दृष्टात्र प्रमाणान्तरतो गतिः ।। ९०५ ।।

[2.1.2.7.1.4,335]

प्रमाणाभावतस्तेन ज्ञानास्तित्वादि दुर्लभम् ।

[2.1.2.7.1.4,336]

निर्व्विकल्पकं किल बहिरर्थरूपमेव । बाधोर्थापत्तिगम्यः । सा चार्थापत्तिर्व्विकल्परूपा बौ द्ध स्य च न विकल्पकं प्रमाणमिति ज्ञानाद्यस्तिता प्रमाणाभावादवशीर्येत (।)

[2.1.2.7.1.4,337]

तदसदेतत् । यतः ।

[2.1.2.7.1.4,338]

अन्याभावे विकल्पस्य प्रामाण्यं यदि युक्तिमत् ।। ९०६ ।।

[2.1.2.7.1.4,339]

विकल्पस्य प्रमाणत्त्वन्न युक्तमिति युक्तिमत् । यदातु न विकल्पस्य न चान्यस्य प्रमाणता ।। ९०७ ।।

[2.1.2.7.1.4,340]

तदा विशीयँमाणोपि सर्व्वस्मिन्कोपराध्यतु । व्यवहारो न चेदेवं सम्वृत्या केन वार्यते ।। ९०८ ।।

[2.1.2.7.1.4,341]

ननु विकल्प एव सम्वृतिः सा चेद्व्यवहारनिमित्तं ततः स एव परमार्थः व्यवहाराविसम्वादात् ।

[2.1.2.7.1.4,342]

तदप्ययुक्तम् ।

[2.1.2.7.1.4,343]

अविभावितरूपस्य प्रतिभासस्य सम्भवे । अविसम्वादिताख्यातिवासनासङ्गभाविनः ।। ९०९ ।।

[2.1.2.7.1.4,344]

कलधौतादिमानेन यदि कामलिनिद्वये । परस्पराविसम्वादः का तत्र परमार्थता ।। ९१० ।।

[2.1.2.7.1.4,345]

एतत्तु वक्ष्याम: ।

[2.1.2.7.1.4,346]

सर्व्वञ्चाप्यस्मदादीनां मिथ्याज्ञानं विकल्पनात् ।

[2.1.2.7.1.4,347]

सान्निध्यविप्रकृष्टत्त्वे सत्त्वादि न च दुर्लभम् ।। ९११ ।।

[2.1.2.7.1.4,348]

इदं सन्निधानम्भगवतः । ततो देशनाधर्मस्य विपर्ययश्चैतयोः । इदं सदिदमसदिति  किल दुर्ल्लभमसत्यत्वादेतत्साधकस्य विकल्पात्मनः । तदेतद्वासनाबलनियमादसदपि परमार्थतः  सदेव ।

[2.1.2.7.1.4,349]

बौ द्ध द र्श न
		  एकस्मिन् पक्षपातोपि युज्यते । मृषात्वेपि च बुद्धीनां बाधो नैवोपलभ्यते ।। ९१२ ।।

[2.1.2.7.1.4,350]

द्ववासनायास्तथा भावाद्वाधके सैव कारणम् । भ्रान्तत्त्वस्य कथम्वित्तिरसति प्रतिवक्तरि ।। ९१३ ।।

[2.1.2.7.1.4,351]

प्रतिपादितमेतत्प्राक् न पुनः पुनरुच्यते ।

[2.1.2.7.1.4,352]

यदि वासनाबलादेव परवशस्य प्राणिनो भवतः सत्त्यासत्त्यावभासौ । तौ च बाधितुमशक्यौ किमिदानीम्विवादेन परवादिबोधनेन वा । यदि तस्य वासना प्रबोधाभिमुखी  स्वयमे (व) प्रतिपत्स्यते । अथ न (नगं) वचनशतादपि ।

[2.1.2.7.1.4,353]

तदसत्यम् ।

[2.1.2.7.1.4,354]

वासनायाः प्रबोधोयं यथानेनाभवन्मम । तथास्यापीति विज्ञाय वचनं वर्त्तयेत्परः ।। ९१४ ।।

[2.1.2.7.1.4,355]

ततो यदुक्तं ।

[2.1.2.7.1.4,356]

मृषात्त्वं यदि बुद्धेश्च वाधः किन्नोपलभ्यते ।

[2.1.2.7.1.4,357]

बाधाद्विनापि तच्चेत्स्याद्व्यवस्था न प्रकल्पते ।। ९१५ ।।

[2.1.2.7.1.4,358]

प्रतियोगिनि दृष्टे च जाग्रज्ज्ञाने मृषा भवेत् । स्वप्नादिबुद्धिरस्माकं तत्र भेदोपि किंकृतः ।। ९१६ ।।

[2.1.2.7.1.4,359]

न चान्यः प्रतियोग्यस्ति जाग्रज्ज्ञानस्य शोभनः ।

[2.1.2.7.1.4,360]

यद्दर्शनेन मिथ्यात्त्वं स्तम्भादिप्रत्ययो ब्रजेत् ।। ९१७ ।।

[2.1.2.7.1.4,361]

स्वप्नादिप्रतियोगित्वं सर्व्वलोकप्रसिद्धितः । तदीयधर्मवैधर्म्याद्बाधकप्रत्यये यथा ।। ९१८ ।।

[2.1.2.7.1.4,362]

तदपि पराकृतम् । यद्यपि वासनाप्रबोध एव सर्व्वस्य भवन्नवबोधो व्यामोहो वा  तथापि परावबोधाय वचनं प्रवर्त्तयितव्यमेव । तथा हि स एव वासनाप्रबोधोऽनेन प्रकारेण  मम जात आसीदन्यस्याप्येवमेव भविष्यतीत्यवबोधाय वचनप्रवृत्तिः प्रतिनियतवासनाप्रबोधार्थं । तथाभतवासनाप्रबोधार्थितामवधार्य. ततो न व्यर्थता । ततो यदि बुद्धेर्मृषात्त्वं  किन्न बाधोपलब्धिः । तथाभूतवासनाप्रबोधाभावात् । कथन्तर्हि मृषात्त्वपरिज्ञानं वासनाप्रतिबद्धत्वज्ञानादेव । द्विविधं हि मृषार्थत्वमसदर्थत्वं विसम्वादित्वञ्च । विसम्वादित्त्वं  विपरीतवासनाप्रबोधतोऽविपर्यासवासनाप्रबोधतश्च सम्वादित्वमिति ।

[2.1.2.7.1.4,363]

ननु सम्वादश्चेदस्ति कथमसदर्थत्त्वं । अविसम्वादाकारस्यापि वासनाप्रतिबद्धत्वात् ।  न हि सम्वादिप्रतिभासेप्यर्थान्वयव्यतिरेकानुविधानमस्ति । एतदेवासदर्थत्वं (।) ततः स्वप्नादिप्रत्यसमानत्वादसदर्थता । न हि बाधकप्रत्ययात्स्वप्नादिप्रत्ययानामसदर्थता, येन तदभावात्  जाग्रत्प्रत्ययसत्यत्वं भवेत् ।

[2.1.2.7.1.4,364]

वासनाप्रतिबद्‌‌धत्त्वे कथमेतद्विभज्यते । इदं सम्वादि न परं नैकत्रास्ति विरुद्‌धता ।। ९१९ ।।

[2.1.2.7.1.4,365]

तदसत् ।

[2.1.2.7.1.4,366]

वासनाप्रतिबंधेपि यथा नीलादिभेदिता । स्वप्नादिध्वंसयोगश्च सम्वादादि तथा न किम् ।। ९२० ।।

[2.1.2.7.1.4,367]

यत्समानं कथञ्चित्किं सर्वथा तत्समानता । मनुष्यत्त्वे समानेपि
		  ब्राह्मणेतरता कथम् ।। ९२१ ।।

[2.1.2.7.1.4,368]

यथार्थप्रतिबद्धत्त्वे सर्व्वासम्वादभाङ् न वित् । तथा विपर्ययेप्येतत्किमकस्मादसम्भवि ।। ९२२ ।।

[2.1.2.7.1.4,369]

वासनाप्रतिबद्धोर्थविदां नास्त्येव व सर्व्वथा । अर्थप्रतिविवेशो हि सर्व्वासामेव दृश्यते ।। ९२३ ।।

[2.1.2.7.1.4,370]

तदसत् ।

[2.1.2.7.1.4,371]

यथासौ दृश्यतेर्थार्थी तथैव यदि विद्यते । प्राप्तिरस्तु सदार्थानां बाधकः प्रत्ययः कथम् ।। ९२४ ।।

[2.1.2.7.1.4,372]

अलौकिकत्त्वादुभयात्मयोगात्स्मृतिप्रमोषाद्विपरीतवित्तेः ।

[2.1.2.7.1.4,373]

सबाधकत्वं न तथार्थसत्त्वं ततः स सम्वादतया न योगः ।। ९२५ ।।

[2.1.2.7.1.4,374]

अलौकिकोसवार्थसम्वादप्रत्याद्यगोचरत्वात् । अथवा तस्य सत्त्वस्यासत्त्वञ्च ।  ततो दृश्यतेपि बाध्यतेपि । अथवा स्मर्यमाणोऽसदर्थो देशान्तरस्थः प्रत्यक्षतया प्रतिभाति न  तत्रस्थ एव । ततोऽप्राप्तिस्तत्र (।) एवं विपरीतख्यातावपि योजनीयम् । तदेतदप्रमाणवृत्तम् ।

[2.1.2.7.1.4,375]

नादष्टपूर्व्वसर्प्पस्य रज्वां सर्प्पमतिः क्वचित् । पूर्वदृष्ट्यनुसारित्वान्न हेतुर्वासना कथम् ।। ९२६ ।।

[2.1.2.7.1.4,376]

पूर्व्वदर्शनमन्तरेण हि न भवति रज्ज्वां सर्प्पबुद्धिः । पूर्व्वदर्शनादिदम्वेदनमत्रार्थो  नास्तिति सकललोंकनिश्चयः । अन्यथा सकलकार्यकारणभावोच्छेद एव । प्रतिभासमात्रेणाश  क्यग्रहणात् प्रतिभासमात्रे हि स्वसम्वेदनमेव केवलं हेतुरहितमिति प्रतिपादितं । तस्मात्तन्निश्चयादेव कार्यकारणभावः । नात्र विपरीतादिख्यातियोगप्रतीतिः । अथापि स्यादेषापि  विपरीतादिख्यातिरेव नात्रार्थो विद्यत इति ।

[2.1.2.7.1.4,377]

विपरीतादिवित्तश्चेत्पूर्व्वविद्धेतुता भवेत् । प्रतीतिरन्यापि ततस्तथैवेति प्रतीयताम् ।। ९२७ ।।

[2.1.2.7.1.4,378]

अर्थस्य प्राप्तिरन्यत्र ततो नालौकिकादिता । सर्व्वत्रार्थस्य न प्राप्तिरिति पूर्व्व प्रसाधितम् ।। ९२८ ।।

[2.1.2.7.1.4,379]

निश्चयादर्थं इत्येवं नेति चेत्तन्न सङ्गतम् । निश्चयोऽलौकिकाद्येपि बाह्योर्थ इति किन्न सः ।। ९२९ ।।

[2.1.2.7.1.4,380]

अर्थेप्यनर्थं इति तु निश्चयस्याप्रवृत्तितः । अनर्थनिश्चयस्यास्य तेनानैकान्तितास्ति न ।। ९३० ।।

[2.1.2.7.1.4,381]

वासनामूलताज्ञानमर्थता स न बाधनम् । तेन जाग्रद्धियो नास्ति प्रतियोगित्वसम्भवः ।। ९३१ ।।

[2.1.2.7.1.4,382]

पूर्व्वदर्शनतो ज्ञानं तदप्यस्तु तदन्यतः । अनादिवासनाङ्गजनितं सर्व्ववेदनम् ।। ९३२ ।।

[2.1.2.7.1.4,383]

निरालम्बनवादोयमत एव विराजते ।

[2.1.2.7.1.4,384]

अत एवेदमपि निरस्तम् ।

[2.1.2.7.1.4,385]

"योगिनां जायते बुद्धिः बाधिका प्रतियोगिनी" ।

[2.1.2.7.1.4,386]

जाग्रत्स्तम्भादिबुद्धीनां ततः स्वप्नादितुल्यता ।। ९३३ ।।

[2.1.2.7.1.4,387]

प्राप्तानान्तामवस्थाञ्च सर्व्वप्राणभृतामपि । बाधोयम्भविता तेन सिद्धा सप्रतियोगिता ।। ९३४ ।।

[2.1.2.7.1.4,388]

अवश्यं हि प्रमाणपरिशुद्धार्थभावनाबलात् योगिनां प्रमाणभूतप्रत्यक्षं ज्ञानमुदेति विपर्ययबाधकम् । तेन (।)

[2.1.2.7.1.4,389]

"इह जन्मनि केषाञ्चिन्न तावदुपलभ्यते । तामवस्थां
		  गतानान्तु न विद्मः किम्भविष्यति" । ९३५ ।

[2.1.2.7.1.4,390]

इति निरस्तम् । यतो विदितमेव भावनायाः सामर्थ्यम् । ततोऽवश्यमेव स प्रत्ययो  भावीति कस्मान्न विद्मः । तत इदमत्यन्तसम्बद्धमेव । यदुच्यते (।)

[2.1.2.7.1.4,391]

"योगिनां चास्मदीयानां त्वदुक्तप्रतियोगिनी" ।

[2.1.2.7.1.4,392]

त्वदुक्तविपरीता वा बाधबुद्धिर्भविष्यति ।। ९३६ ।।

[2.1.2.7.1.4,393]

इति । यतः ।

[2.1.2.7.1.4,394]

अप्रमाणबलायातभावनाबलभाविनी । येषां ते योगिनो बुद्धिः किन्न शोकादिविप्लुताः ।। ९३७ ।।

[2.1.2.7.1.4,395]

ईदृक्
		  त्वे योगिबुद्धिनां दृष्टान्तोस्तीति साधितम् ।

[2.1.2.7.1.4,396]

दृष्टान्तो युष्मदीयानां न कश्चिदपि विघते ।। ९३८ ।।

[2.1.2.7.1.4,397]

तत(:) स्तम्भादिबुद्धीनां भवेत्सप्रतियोगिता ।

[2.1.2.7.1.4,398]

बाध्यत्वं वापि बुद्धित्त्वान्मृगतृष्णादिबुद्धिवत् ।। ९३९ ।।

[2.1.2.7.1.4,399]

इष्टं सप्रतियोगित्वं मृगतृष्णादिबुद्धिभिः । तदात्मना च बाध्यत्वं ग्राह्यान्तरतयापि चेत् ।। ९४० ।।

[2.1.2.7.1.4,400]

जात्युत्तरमिदं प्राह नैवं बाधकतास्थितिः । बाधकत्त्वविवक्षा हि निर्मूलोच्छेदकारिणी ।। ९४१ ।।

[2.1.2.7.1.4,401]

यथाकथञ्चिद्वदतस्तदेतज्जात्ड्यजृम्भितं ।

[2.1.2.7.1.4,402]

नहि प्रतियोगित्वमात्रं विवक्षितमपि तु बाधकप्रतियोगित्वं । तेन प्रतियोगित्वमात्रं  साधनमसम्बद्धम् ।

[2.1.2.7.1.4,403]

बाध
		  कश
		  चाप्यनैकान्तस्तदन्यत्त्वञ्च पूर्व्ववत् ।। ९४२ ।।

[2.1.2.7.1.4,404]

बुद्धादिप्रत्ययान्यत्त्वसाधकप्रत्ययो मृषा । अत्राप्युत्तरमस्माभिः पूर्व्वमेव निरूपितं ।। ९४३ ।।

[2.1.2.7.1.4,405]

बुद्धादिप्रत्ययः सर्व्वः स्वाङ्गमात्रावलम्बनः । व्यवहारप्रसिद्धिस्तु यथा तदभिधास्यते ।। ९४४ ।।

[2.1.2.7.1.4,406]

मिथ्याधीप्रतियोगित्त्वं  स्वप्नादाविव ते भवेत् । इति पूर्व्वमेव विहितं नोत्तरं पुनरुच्यते ।। ९४५ ।।

[2.1.2.7.1.4,407]

तथाहि ।

[2.1.2.7.1.4,408]

मिथ्यात्त्वे सर्व्वबुद्धीनां तारतम्यादिभावतः । बाध्यबाधकभावोयं वासनातारतम्यतः ।। ९४६ ।।

[2.1.2.7.1.4,409]

यथा मिथ्यात्वभावेपि बाह्यभावानुरोधतः । बाध्यबाधकभावोयं भवतामविगानतः ।। ९४७ ।।

[2.1.2.7.1.4,410]

तत्र विपरीतादिख्यातित्वादसौ इहापि वासनादार्ढ्यभावाभावाभ्यां बाध्यबाधकभाव  इति न दोषः ।

[2.1.2.7.1.4,411]

ननु बु द्ध स्य भगवतो बुद्धिर्योगित्वरागादिक्षयनिमित्तवती तस्य च विशेष्यबाधनाद्विरुद्धः । तथा हि ।

[2.1.2.7.1.4,412]

रागादिक्षययोनित्वनिमित्तादिगतस्तथा । यावान्विशेष इष्टःस्यात्सर्व्वबाधाद्विरुद्धता ।। ९४८ ।।

[2.1.2.7.1.4,413]

स्तम्भादिप्रत्ययबाधके बुद्धादिज्ञाने यावन्तो विशेषा रागादिक्षयनिमित्तत्वादयस्तेषां  बाधनाद्विरुद्धतापि हेतोर्भवेत् । तथा हि मिथ्याधीप्रतियोगित्त्वं यदैव स्वप्नादिज्ञानानां  साधितं । तदा ताथागतमपि ज्ञानं प्रतियोगित्वान्मिथ्याप्रसक्तम् । स्वप्नबाधकस्तम्भादिज्ञानवदेव । अत्रोच्यते ।

[2.1.2.7.1.4,414]

यदि विशेषविरुद्धतया क्षतिर्ननु न हेतुरिहास्ति न दूषितः ।

[2.1.2.7.1.4,415]

निखिलहेतुपराक्रमरोधिनी न हि न सा सकलेन विरुद्धता ।। ९४९।।

[2.1.2.7.1.4,416]

यथा स्वप्नबुद्धिर्मिथ्यास्तम्भादिबुद्धिप्रतियोगिनीति साध्यते । तथा प्रतियोगिबुद्धिप्रतियोगित्त्वमपि बुद्धित्वात्स्वप्नबुद्धिवदेव । एवं यथा धूमोग्निं साधयति । तथा इहेदानीमग्न्यसम्भवमपि साधयतीति न हेतुरेव कश्चित्साध्यसाधनः स्यात् (।) किं च । बुद्धित्वात्प्रतियोगित्वमात्रमेव साधयति । न विशेषप्रतियोगित्वं तथा यथा कृतकत्वमनित्त्यत्वं साधयति  शब्दस्य तथाकाशगुणत्वविपर्ययमपि साधयतीति प्राप्तं । न चाकाशगुणत्वमपि शास्त्राङ्गीकरणात्साध्यम् । इष्टः सा ध्य इति वक्ष्यते । तस्मान्न विशेषविरुद्धता हेतुदूषणम् ।

[2.1.2.7.1.4,417]

ननु (।)

[2.1.2.7.1.4,418]

महाजनस्य चाबाधादिदानीन्तनबुद्धिवत । वाच्योऽनुमानबाधो वा यदि वा प्रतिसाधनम् ।। ९५० ।।

[2.1.2.7.1.4,419]

महाजनबाध्यबुद्ध्यभावादिदानीन्तनबाधकबुद्धिवत् स्तम्भादिबुद्धिः सत्या विवादास्पदीभूतस्तम्भादिबुद्धिरबाध्या । तद्विषयत्वेन महाजनस्य बाधकबुध्यनुत्पादात्स्वप्नादिबाधकबुद्धिवत् ।

[2.1.2.7.1.4,420]

तदप्रतिरूपं । तथाहि ।

[2.1.2.7.1.4,421]

प्रतिबन्धविनाभूता दृष्टिमात्रप्रसाधना । इष्टा स्यात्साध्यसिद्धिश्चेत् तदेवं युक्तमुत्तरम् ।। ९५१ ।।

[2.1.2.7.1.4,422]

न च स्वप्नाबाधबुद्धिरबाध्या परमार्थतः । प्रत्यक्षस्यैव बाधकस्य दर्शनात्संवृत्यात्वबाध्यत्त्वं स्तम्भादिबुद्धेरपि न काचिन्नः क्षतिः ।

[2.1.2.7.1.4,423]

असत्यया (कथं) तर्हिबाधः स्वप्नादिवद्धिया । तारतम्यस्य सद‌्भावादिति पूर्व्वन्निवेदितम् ।। ९५२ ।।

[2.1.2.7.1.4,424]

किञ्च ।

[2.1.2.7.1.4,425]

जाग्रद्बुद्धिर्न सत्त्यत्वाद्धाधते स्वप्नदर्शनं ।

[2.1.2.7.1.4,426]

तत् ज्ञेयानुपलब्धित्वात्तच्चासत्त्यस्य नास्ति किम् ।। ९५३ ।।

[2.1.2.7.1.4,427]

प्रतिपादितमेतन् (।) न बाधको नाम स्वाल (म्ब)नसत्त्यतया बाधकोऽपि तु तदनु-

[2.1.2.7.1.4,428]

पलब्धितः । सा चानुपलब्धिरुपता विपर्ययोपलब्धिरूपतयैव । सा च स्वांशसम्वेदनत्वेपि  न परिहीयते । तथाहि ।

[2.1.2.7.1.4,429]

मेयान्तरं स्वरूपं वा सर्व्वोसौ तद्वियर्ययः ।

[2.1.2.7.1.4,430]

ततो जाग्रद्धिया बाध्या स्वांशेपि स्थितया परा ।। ९५४ ।।

[2.1.2.7.1.4,431]

नन्वियमपि यदि भ्रान्तिः तदा किमवष्टम्भादसौ बाध्या स्वप्नबुद्धिः ।

[2.1.2.7.1.4,432]

तदप्यसत् ।

[2.1.2.7.1.4,433]

निवृत्ते साधनार्थे स्यात्स्वप्नबुद्धिसमानता । बाध्यबाधकभावेन तदा किन्नः प्रयोजनं ।। ९५५ ।।

[2.1.2.7.1.4,434]

नन्वपरमुच्यते ।

[2.1.2.7.1.4,435]

पूर्वसाधनदोषाश्च सन्धेयास्तस्य चाधुना । साध्याभेदादवाच्यत्वाद्धेतोर्न्नोभयसिद्धता ।। ९५६ ।।

[2.1.2.7.1.4,436]

बोधनं बुध्यति बुध्यते वानेनेति वा विकल्पाः । तत्र च पूर्व्ववद्दोषाः साध्याभेदेन  प्रतिज्ञार्थेकदेशत्वेनाबाध्यत्वात्प्रत्ययत्वस्य हेतोर्नोभयसिद्धता ।

[2.1.2.7.1.4,437]

ननु प्रत्ययविशेषो धर्मी सामान्यं साधनमिति न प्रतिज्ञार्थैकदेशता ।

[2.1.2.7.1.4,438]

तदाह ।

[2.1.2.7.1.4,439]

सामान्यं प्रत्ययत्वञ्च भिन्नाभिन्नन्न विद्यते । भवतोत्यन्तभिन्नञ्च प्रत्यक्षेपि
		  न किञ्चन ।। ९५७ ।।

[2.1.2.7.1.4,440]

सारूप्या
		  न्यनिवृत्ती च नेत्येतद् गमयिष्यते ।

[2.1.2.7.1.4,441]

तस्मान्न हेतुः सामान्यमस्ति सिद्धं द्वयोरपि ।। ९५८ ।।

[2.1.2.7.1.4,442]

न युक्तमेतद्यतः ।

[2.1.2.7.1.4,443]

सामान्यं प्रत्ययत्वञ्च भिन्नाभिन्नं मतं हि नः । व्यावृत्त्य समभावस्तु तया नेतीति वक्ष्यते ।। ९५९ ।।

[2.1.2.7.1.4,444]

तत एव परामर्शयोगात्प्रत्ययः प्रत्यय इत्यर्थस्य हेतुना पारम्पर्येण वस्तुसम्बन्धात् ।  प्रत्यय इति
		  कोर्थः सम्वेदनमात्मरूपसम्वित्तिमात्रं । ततोऽसिद्धमेतद् ।

[2.1.2.7.1.4,445]

विशेषयोश्च हेतुत्वं पक्षतत्तुल्यसंस्थयोः । न स्यादन्वहीनत्वादतद्धर्मतयापि च ।।९६० ।।

[2.1.2.7.1.4,446]

तथा इति ।

[2.1.2.7.1.4,447]

न चार्थहीना तद्बुद्धिर्हेतुत्वेन भविष्यति । आश्रयासिद्धता चोक्ता विशेष्यस्याप्रसिद्धितः ।। ९६१ ।।

[2.1.2.7.1.4,448]

तथा हेतोर्व्विरुद्धत्त्वं दृष्टान्ते साध्यहीनता । विशेषणाप्रसिद्ध्यर्थविकल्पेनैव बोधिता ।। ९६२ ।।

[2.1.2.7.1.4,449]

सर्व्वमेतत्प्रागेव परिकृतं । तस्मादसदेतत् । तत एतदनवद्यं सर्व्वे "प्रत्यया निराल  (म्ब) नाः प्रत्ययत्वात्स्वप्नप्रत्ययवत्" ।

{2.1.2.7.1.5}



〈(ङ) बाह्यार्थनिरासः—〉


[2.1.2.7.1.5,1]

तेन निरालम्बनत्वे सर्व्वप्रत्ययानां ।

[2.1.2.7.1.5,2]

तदान्यसम्विदो(ऽ)भावात्स्वसंवित्फलमिष्यते ।। ३३३ ।।

[2.1.2.7.1.5,3]

स्वसम्वेदनमेव फलं । विज्ञानं स्वयमुदयत्स्वरूपमेवावभासयति नार्थम् । अर्थप्रतिपादने तस्य सामर्थ्याभावात्। अदर्शनाच्चार्थप्रतिपादनस्य । अत्रोच्यते ।

[2.1.2.7.1.5,4]

यदि बाह्योनुभूयेत को दोषो नैव कश्चन ।इदमेव किमुक्तं स्यात्स बाह्योर्थोनुभूयते ।। ३३४ ।।

[2.1.2.7.1.5,5]

किमनया सूक्ष्मेक्षिकया बाह्यन्नानुभूयत एव । अस्य प्रयासस्य किं फलं । यथा  लोकव्यवहाररस्तथास्तु । न चानालम्बनत्वप्रतिपादेनेऽन्यथा व्यवहारो न च व्यवहारादपरमिह  फलमस्ति ।

[2.1.2.7.1.5,6]

तदप्यसदेव ।

[2.1.2.7.1.5,7]

यदि व्यवहृतिः साध्या व्यवहारो यथा तथा । वेदस्यापौरुषेयत्वे प्रयासः किंफलस्तव ।। ९६३ ।।

[2.1.2.7.1.5,8]

न खलु यदनादिव्यवहारोन्यकृतः । पौरुषेयत्वेतरतया सिद्धो येन तदभावेन तद् भवेत् ।  अथ स एव विचार्य क्रियमाणः सदर्थः । तथा सति विचार्यतामपरमपि । अथ पौरुषेयत्वे  प्रमाण्यमेव न स्यादेतदपरस्यापि समानम् । अपौरुषेयत्वेपि प्रामाण्याभावात् (।) किञ्च ।

[2.1.2.7.1.5,9]

यदा बाह्यग्रहाभावस्तदा रागादि हीयते । भावनाबलतो वृत्तेस्तदभावे विपर्ययात् ।। ९६४ ।।

[2.1.2.7.1.5,10]

तत्त्वनिरूपणे हि रागादिदोषक्षयः । स च परः पुरुषार्थ इति प्रतिपादितं । ततस्तत्त्वं  निरूप्यते । बाह्यार्थस्यानुभवो नास्ति । तथा हि । बाह्योऽर्थोनुभूयत इति कोर्थः । किमनुभूतिप्रवेशसद्भावादनुभूयत इति व्यपदेशोर्थाप्रवेशनादेव । तत इदमाह ।

[2.1.2.7.1.5,11]

यदि बुद्धिस्तदाकारा सास्त्याकारनिवेशिनी ।सा बाह्यादन्यतो वेति विचारमिदमर्हति ।। ३३५ ।।

[2.1.2.7.1.5,12]

तदाकारा दुद्धिरिति कोर्थः । नीलाद्याकारा । नन्विदमिदानीम्विचार्यते । तदाकारेति  कुतः । ततस्तदाकारा बुद्धिरिति परिज्ञानार्थं स पुनर्द्रष्टव्यः । तत्रापि दर्शने तदाकारतैवेत्यनवस्था । अथ निराकारेण दृश्यते । तदा तदेव दर्शनं किमाकारपरिकल्पनेन । अथ तदाकारेति  तन्निरूपणाकारात्तद्दर्शनाकारेति । तदा तदेवोच्यते । तन्निरूपणन्तद्दर्शनमिति कोर्थः । अथ  द्वयमपि दृश्यते । तथा सति स्वरूपेण द्वयं दृश्यते । ततः परस्परं ग्रहणं न वा कस्यचिदिति  स्वसम्वेदनमेव द्वयमिति प्रतिपादितं । अथ बाह्यं विनाऽयमेव न भवति । एवन्तर्हि बुद्धिं  विनाऽपरोक्षता न भवतीति प्राप्तम् । अथ दृश्यत एवापरोक्षता(।) तथा सति परं परिकल्पनीयं(।) तदाकारा बुद्धिरपि दृश्यत एव किमपरपरिकल्पः । यतः ।

[2.1.2.7.1.5,13]

दर्शनोपाधिरहितस्याग्रहात्तद्ग्रहे ग्रहात् ।दर्शनं नीलनिर्भासं; नार्थो बाह्योस्ति केवलः ।। ३३६ ।।

[2.1.2.7.1.5,14]

यदेव दृश्यते तदेवाभ्युपगम्यते । तथा हि प्रतिभासात्तद‌्‌गतमेव नीलमवभासते नापरं ।  ततः प्रतिभासव्यतिरेकेण न प्रमाणं । ततो नाभ्युपगमः । अथ प्रतिभासत्तद्गतन्तन्न प्रतिभासते  प्रतिभासस्यान्तरत्वान्नीलादेश्च बहिरवभासनात् । न व्यतिरिक्तस्य भावे तस्य प्रतिभासनं  स्वरूपेणापरोक्षेण तस्य प्रतिभासनात् । तथा हि ।

[2.1.2.7.1.5,15]

व्यतिरिक्तस्य सद‌्भावे न नीलस्यापरोक्षता । स्वरूपेणापरोक्षत्त्वान्न तस्यान्याऽपरोक्षता ।। ९६५ ।।

[2.1.2.7.1.5,16]

अथैव हि ग्राहकाकारः स्वरूपेणापरोक्षो न ग्राहकान्तरभावात्तथा तेन समनाकालोपि  नीलादिकः । यथा च चक्षुरादिकाद् ग्राहकाकारः तथा तत्समानाकारोपि, तदन्वयव्यतिरेकलक्षणत्वात्कार्यकारणभावस्य । न पूर्व्वापरसद‌्भावोऽर्थस्य प्रमाणतोऽवसीयते । प्रत्यक्षस्य  पूर्व्वापरयोरप्रवृत्तेः । अथ पूर्व्वमप्यसौ नास्तीति कथं प्रतीयते । पश्चाद्वा ग्राहकाकारोपि  कस्मान्न पूर्व्वं परिकल्प्यते बुद्धिर्व्वा सुखादयो वा । अथ नित्त्यत्त्वादात्मन एवमेवेति चेत् ।  अपरोक्षतापि तर्हि प्रागेवास्तीति किं न परिकल्प्यते । विरोधादिति चेत् । न ह्यप्रतीयमानाऽपरोक्षता युक्ता । अर्थस्तद्व्यतिरिक्तोऽप्रतीयमानोपि युक्तः । व्यतिरिक्त इति केन  प्रतिपन्नं । अत एव कदाचिद् भवेदिति सन्देहचोदना । अपरोक्षतापि कस्मान्नैवमिति चेत् ।  अपरोक्षत्वप्रसङ्गात् । नान्यस्यापरोक्षत्वान्मम परोक्षेति कल्पना स्यात् । शुक्लतादिवत् ।  शुक्लता यद्यपि एकस्य घटादेर्न भवति द्रव्यान्तरस्य भवत्येव । ततोऽपरोक्षताव्यतिरेकेण  नापरो नीलादिः ।

[2.1.2.7.1.5,17]

ननु यदा पदार्थस्य शुक्लतापैति किमसावन्यत्र गच्छति । न (।) अपरोक्षतापि  नापरगतान्यत्र गन्त्री । एवन्तर्हि तदव्यतिरेकादर्थस्यापि तदभावादभावः । अव्यतिरेक एव  न निश्चित इति चेत् । अग्नेरपि तह‌र्यभावेऽग्निरूपाभावो न सिद्ध एव । तद्व्यतिरेकेणाग्नेरभावादिति चेत् । नाव्यतिरेकस्यासिद्धत्वात् । तद्व्यतिरेकेणादर्शनादिति समान सर्व्वं ।  तस्मादसदेवापरोक्षताव्यतिरिक्ततं । अनुमानमपि नापरोक्षताव्यतिरेकं साधयति । कथं न  साधयति । यदा परोक्षावस्थायामपि साधयति ततो नीलमास्त एव यत्पश्चात्प्रतिपत्स्ये ।  न तत्र पूर्व्वरूपानुसारेण प्रतिपत्तिभावात् । स्मरणन्तदनुभवानुसारि स चानुभवोऽपरोक्षरूपस्यैव । न च पृथगपरोक्षरूपतामवस्थाप्य नीलादिस्मरणविषयः । इह कथं प्रतिपत्तिरिति  चेत् । नेहापि तथाभूतमेवाध्यारोप्यते । यदि पूर्व्विकामपरोक्षरूपतां परित्यजति । नीलरूपतामपि तदव्यतिरेकात्परित्यजेदेव नहि विभागेन स्मरणम् । स्मरणमनुमानं न भवत्यधिकस्य प्रतिपत्तेरिति चेत् । नाधिकस्य प्रतिपत्तौ कारणाभावात् । कथन्तदधिकस्य प्रतिपत्तिरिति चेत् ।  नाभावात् । कथं प्रमाणम् । प्रथममेव व्याप्तिसिद्धेः । यदा धूममग्नेरुदयमासादयन्तं पश्यति  परापरदेशाग्निसम्बन्धेन । तदैवमस्य प्रतिपत्तिः । यत्र यत्रायमुपनीयते तत्र धूमं जनयति ।  नैकदेशोऽन्यदेशसम्बद्धम् । ततो यद्यन्यत्रापि भवत्यग्निस्तत्रापि जनयत्येव । तेन धूमदेशोऽग्ने: प्रतिपन्न एव । स च भावी धूमोग्निर्व्वा तद्रूप एवाध्यारोप्यते नान्यथा शक्यत्वात् ।  ततोऽधिकधूमदर्शनादधिकपावक प्रतिप्रत्तिः । यस्य तर्हि पूर्व्वकं पावकविषयमध्यारोपं  विनैव झटिति धूमदर्शनात्प्रतिपत्तिस्तस्य कथम् । तस्यापि सामान्यप्रतिबन्धमन्तरेणाप्रतिपत्तेः ।  तथा हि(।)यदि नाम झटिति प्रतिपत्तिस्तथापि यदानुयुज्यते । यदि नामात्र धूमः  कस्मादग्निः । एवमेव दृष्टत्वादिति । तेन वक्तव्यं (।) तच्च दर्शनं न परमार्थतोऽपि
		  तु दर्शनाध्यारोपयोरेकत्वाद्व्यवसायात् । न च दृश्यमानादिना व्यतिरेकेण विकल्पेत दर्शनादर्थी  न प्रवर्त्तेत । दर्शनार्थिनो नोपदिशेत् । नहि दृश्यमानतामप्रतियन् दर्शनार्थी भवति । योस्ति  स प्रतीयत इति चेत् । यदि दर्शनेंन सम्बन्धो न गृहीतः कथमस्तित्वमात्रप्रतिपत्तेः प्रवर्त्तकः ।  तस्माद् दृश्यमानतामेव प्रतिपद्यमानः तदर्थी नान्यथा । नहि नीलादितामनवगच्छँस्तदर्थी  दृष्टः । तस्मादनुमानमन्यद्वा विकल्पकं विज्ञानं दृश्यमानताव्यतिरेकेण न नीलादितामवगच्छति । कथन्तर्हि परोक्षविषयमनुमानं । पूर्व्वस्यापरोक्षत्वस्याध्यारोपात् । कथमतस्तत्राग्निरिति प्रतिपत्तिः । अध्यारोपस्य तथाभावात्पूर्व्वदृष्टमरीचिकाविषयजलवत् । यत्राध्यारोप्यते स परो वह्नेरिति चेत् । न(।) तस्य स्वरूपेणाप्रतिपत्तेः । तदेव तस्य रूपमिति  चेत् । अपरोक्षमेव तदिति कथम्परोक्षता । स्वरूपप्रतिपत्तिरेव हि परोक्षता परेण प्रतिपत्तिरिति चेत् । सैवापरोक्षतेत्यपरिहारः । परेण प्रतिपत्तिरिति च प्रतिबन्धबलादध्यारोप  एव । ततः परप्रतिपत्तिरिति मिथ्या । बाह्यस्य परोक्षस्य प्रतिपत्तिर्युक्तापि तस्य स्वयमपि  पश्चाद्दर्शनादेकत्वाध्यारोपादिदन्तत्परोक्षमासीदिति परप्रतिपत्तौ चेत्तदपि नास्ति । इयं सा  परप्रतिपत्तिः । प्रगासीत्परोक्षेति । तस्मादसत्परोक्षं नाम । तस्माद्दर्शनोपाधिरहितस्याग्रहणमेव । कथं व्यतिरेकगतिरर्थस्य । यदि नार्थोस्ति सम्वेदनव्यतिरिक्तः कुतो नीलपीतादिप्रतिभासभेदः । चक्षुरादिकादेव केशप्रतिभासवत् । ननूपघातबलात्केशादिप्रतिभासनं ।  उपघात इति कुतः । केशादिप्रतिभासनादिति चेत् । नीलादिप्रतिभासनादिति प्रकल्प्यताम् ।  नन्वेकरूपता स्यात्केशादिवदेव नानादेशेपि न नानानीलादिता यथा भ्रमति चक्षुषि भ्रमति  तथा किम् नीलादिकं । यदि च चक्षुर्विज्ञानकारणमिष्यते । बाह्यं ततः किन्न नीलादिकम् ।  यथा रूपग्रहणे चक्षुः कारणम् । तथाऽवान्तरग्रहणे ततः परं । ततो बाह्यार्थसिद्धिः ।  सम्वित्प्रतिनियमादिति ।

[2.1.2.7.1.5,18]

अत्रोच्यते । (।)

[2.1.2.7.1.5,19]

कस्यचित्कञ्चिदेवान्तर्व्वासनायाः प्रबोधकं ।ततो धियां विनियमो न बाह्यार्थव्यपेक्षया ।। ३३७ ।।

[2.1.2.7.1.5,20]

उक्तमेतन्न बाह्यार्थः सिध्यति प्रत्यक्षतः । कार्यव्यतिरेकात्कल्प्यते । कार्यव्यतिरेके  च वरं चक्षुरेव कल्पितं । अर्थान्तरकल्पनातो वरं दृष्टमेव चक्षुरादिकं तद्विशिष्टमिति  कल्पना । तदपि परोपरोधादुच्यते । वरं समनन्तरप्रत्ययस्यैव विशेषकल्पना । शरीरमपि  कारणञ्चेत् । न । शरीरप्रतिभासव्यतिरेकेण तस्याभावात् । तत्प्रतिभासे सतीति चेत् ।  तथापि विज्ञानादेव विज्ञानं समानकालता च शरीरप्रतिभासेन इत्यादि प्रतिभासस्येति न  कारणता । तथा हि ।

[2.1.2.7.1.5,21]

यथा रागादिकल्पनां कालादिनियमः स्फुटः । प्रबोधकस्य नियमाद्विना वा तत्प्रबोधकैः ।। ९६६ ।।

[2.1.2.7.1.5,22]

तथा नीलादिनियतप्रतिभाससमागमः ।।

[2.1.2.7.1.5,23]

रागादयो हि प्रतिनियतदेशकालावस्थाभाविनः प्रबोधकप्रत्ययवशात् । न तु तेषामालम्बननियमो व्यभिचारात् । का न्य कुब्जा दिचिन्ताप्रतिभासिनाञ्च नियमः प्रबोधके सत्यन्यथा च ।  न च बाह्यस्यैव प्रबोधकत्त्वं चिन्ताप्रतिभासेनापि चिन्तान्तरवासनाप्रबोधात् । स्वसामर्थ्येन  यथाभोगसम्भवे । न ह्याभोगस्य क्वचित्पक्षपातः । आभोगसमानत्वेपि कस्यचित् पटुरूपस्य

[2.1.2.7.1.5,24]

प्रतिभासादभ्यासादितो वा स्वप्नादिप्रत्ययानां च कः प्रतिनियमहेतुः । तदा जन्मान्तरादिदृष्टं  बाह्यमेव नियमहेतुरिति चेत् । न । सर्व्वस्य दृष्टत्वात्तत्काले चाभावात्तत्कालनियमे को हेतुः ।

[2.1.2.7.1.5,25]

देशादिनियतं बाह्यं प्रतिभासनियामकं । यदि तद्देशबाह्यस्याभावे स नियमः कुतः ।। ९६७ ।।

[2.1.2.7.1.5,26]

यदि तत्र बाह्योऽर्थो न स्यात् तदा वा तत्कालदेशनियतप्रतिभासः कुतः अथ तत्कालतादिकमन्तरेणापि नियमः पूर्व्वार्थदर्शनात् । किमिदानीमथन पूर्व्वप्रतिभासादेव नियमसम्भवात् ।  तथा हि ।

[2.1.2.7.1.5,27]

अर्थशून्योऽवभासो हि माभदित्यर्थकल्पना । पूर्व्वार्थादेव नियमे प्रतिभासेन किं कृतम् ।। ९६८ ।।

[2.1.2.7.1.5,28]

इदानीमत्रार्थमन्तरेण न प्रतिभासनन्तस्य युक्तम् । प्रतिभासस्य पूर्व्वमेव निरुद्धत्त्वात्  न तत्प्रतिभासः । न ह्यविद्यमान इहेदानीं प्रतिभासत इति बाह्यार्थः कल्प्यते । यदि  त्वविद्यमानोप्यर्थः पूर्व्वदेशकालदृष्ट इह प्रतिभाति । प्रतिभास एव पूर्व्वकालादिः प्रतिभासतां  किमर्थकल्पनया । बाह्यार्थवादिभिरपि प्रतिभासस्याभ्युपगमात् । तथा तत्र बाह्यार्थ एव  प्रतिभातीह त्वयोगान्न प्रतिभास इति चेत् । तत्र योग इति कुतः । सम्वादादिति चेत् ।  ननु सम्वादोप्यपरसम्वादात्किन्न युक्तः । ततः सम्वादादपरः सम्वाद इति सम्वादप्रतिभासपरम्परैव युक्ता ।

[2.1.2.7.1.5,29]

ननु यो हि जनित्वा प्रध्वंसते स मिथ्याप्रत्ययो यथा नेदं रजतमिति । अयन्तु स्तम्भादिः  स्वपरिनिश्चितः कथम्विपर्यस्तः ।

[2.1.2.7.1.5,30]

तदसत् ।

[2.1.2.7.1.5,31]

वासनाया दृढत्वेन प्रध्वंसो नास्त्यनन्तरम् । यथा रागादिकल्पानां वासनाबलभाविनाम् ।। ९६९ ।।

[2.1.2.7.1.5,32]

वासनाबलावलम्बन एव रागादिविकल्पः । तथा बाह्यरहितः । तथाप्यसौ न  नष्टलोचनेपि झटिति विघटते । तथा स्वप्नव्याख्याप्रबन्धः कथंचिदपि न विघटते । वासनादाढ‌र्यतः । तथाहि (।) स एव पूर्वपाठक उत्थापोत्थाय पुनः पुनः स्वप्ने व्याखायते ।  तस्मान्न बाह्यार्थव्यपेक्षो नियमः । तथाहि ।

[2.1.2.7.1.5,33]

स्वप्नदृष्टन्त्वयं किञ्चिज्जाग्रतो नानुवर्तते । अवस्था तादृशी बालकस्येव मूत्रणम् ।। ९७० ।।

[2.1.2.7.1.5,34]

बालकस्य मूत्रावस्था स्वप्नदृष्टा जाग्रदवस्थायामप्यनुवर्त्तिनी न तरुणाद्यवस्थायां ।  प्रतिपादितश्चार्थक्रियाव्यभिचारः प्रागिति न पुनः प्रपञ्चः ।

{2.1.2.7.1.6}



〈(च) विज्ञानद्वैरुप्यम्—〉


[2.1.2.7.1.6,1]

तस्माद् द्विरूपमस्त्येकं यदेवमनुभूयते ।स्मर्यते चोभयाकारस्यास्य संवेदनं फलं ।। ३३८ ।।

[2.1.2.7.1.6,2]

द्विरूपमिति बोधाकारं नीलाकारञ्च व्यतिरेकस्यावेदनादेकं । अपोद्धा रपरिकल्पनया  द्विरूपं । कुत एतत् । यस्मादेवमनु (भू) यतेस्मर्यते च । तत उभयाकारादपरस्य सम्वेदनस्याभावादर्थस्य सम्वेदनं उभयाकारस्य न फलमित्युपसंहारः । नन्वर्थसम्वेदनतया प्रतीयते  कथं स्वसम्वेदनं ।

[2.1.2.7.1.6,3]

अत्रोच्यते ।

[2.1.2.7.1.6,4]

यदा निष्पन्नतद्भाव इष्टोनिष्टोपि वा परः ।विज्ञप्तिहेतुर्व्विषयस्तस्याश्चानुभवस्तथा ।। ३३९ ।।

[2.1.2.7.1.6,5]

तदा हेतोर्न्निष्पन्नतद्भावस्याऽभावादनुभवस्यैव सम्वेदनं नीलात्मत्त्वाद्यतस्तस्यास्तथैव  नीलादित्वेनैवानुभव इति स्वसम्वेदनमेतत्परमार्थतो नार्थसम्वेदनम् । अर्थत्वेनानुभवेपि  स्वप्नसम्वेदनवत् । यदि वाऽर्थसम्वेदनमेव फलम् । यतः ।

[2.1.2.7.1.6,6]

यदा सविषयं ज्ञानं ज्ञानाङ्शेर्थव्यवस्थितेः ।तदा य आत्मानुभवः स एवार्थविनिश्चयः ।। ३४० ।।

[2.1.2.7.1.6,7]

यः पुनरपरं बाह्यं न कल्पयति ज्ञानाङ्ग एव बाह्यतया तेनावसीयते । तदा य  एवात्मनो ज्ञानाकारस्यानुभवः तथैव वासनानियमादर्थ इति निश्चयस्तदा निश्चयबलादर्थसम्वेदनं फलमिति व्यवस्थाप्यते । तदा विज्ञान वा दे प्यर्थसम्वेदनं फलं । तदा ग्राह्याकारः प्रमेयं ।  ग्राहकाकारः प्रमाणं तत्सम्वेदनफलं । अथवा स एवार्थ इति प्रतीयते । तस्य च सम्वेदनत्वात्सम्वेदमेव फलम् । अपि च । बाह्यमर्थमभ्युपगच्छतामपि स्वसम्वेदवमेव फलं ।  यतः ।

[2.1.2.7.1.6,8]

यदीष्टाकार आत्मा स्यादन्यथा वानुभूयते ।इष्टोऽनिष्टोपि वा तेन भवत्यर्थः प्रवेदितः ।। ३४१ ।।

[2.1.2.7.1.6,9]

नहि सम्वेदनस्यान्यथात्वे वस्त्वन्यथेति (वक्तुं) शक्यम् । तस्मात्सम्वेदनानुसारेणैवार्थव्यवस्थितेः तदभिन्नयोगक्षेमत्वाद्वाह्यवेदनं स्वसम्वेदनमेव । तेनोपचारात् बाह्यवेदनमुच्यते । यतः ।  यदीष्टाकार आत्मास्य ज्ञानस्य अन्यथा चानुभूयतेर्थः । इष्टोनिष्टो वा । इष्टाकारेणानिष्टाकारेणापीष्टस्तदा तेन भवत्यर्थः प्रवेदितो मुख्यवृत्याऽन्यथा तूपचार एव । तस्मात्स्ववेदनमेव फलं बाह्येप्यर्थ इति दर्शयति ।

[2.1.2.7.1.6,10]

ननु सत्त्यत्वेर्थसम्वेदनमेव युक्तम् । तस्य भावादसति त्वगत्या स्वसम्वेदनं युक्तं ।

[2.1.2.7.1.6,11]

तदसत् ।

[2.1.2.7.1.6,12]

विद्यमाने पि बाह्येर्थे यथानुभव एव  सः ।निश्चितात्मा स्वरूपेण नानेकात्मत्वदोषतः ।। ३४२ ।।

[2.1.2.7.1.6,13]

नहि विज्ञानवादेपि स्वसम्वेदनमगत्याभ्युपगम्यतेऽपि तु तस्यैव सम्वित्तेः । अगत्यात्वङ्गीकरणे बाह्य एवार्थः किमनङ्गीकृतः । यतः ।

[2.1.2.7.1.6,14]

यदि बाह्यं न विद्येत कस्य सम्वेदनम्भवेत् ।यद्यगत्या स्वरूपस्य बाह्यस्यैव न किम्मतं ।। ३४३ ।।

[2.1.2.7.1.6,15]

सदृश्यगतिः । तस्मात्स्वरूपसम्वेदनमेव दृश्यत इति वक्तव्यं नागतिः । तत्र यदि  बाह्येप्यर्थे स्वसम्वेदनमेव दृश्यते तदेव भवतु । अर्थसंवेदनन्तुं न युक्तमिति परित्यज्यते ।  स्वरूपेण हि वित्तीनां भिन्नत्वात्प्रतिपुरुषं नानाकारवेदनं युक्तं । नत्वर्थस्य नानाकारवेदनं

[2.1.2.7.1.6,16]

स्वरूपेणानेकात्मताप्रसङ्गात् । नानाप्रतिपत्यसम्वेद्यमानोप्येक एवार्थ इति बाह्यदर्शिमतम् ।  तत एकस्य नानारूपसम्वेदनमयुक्तम् । नानारूप एवार्थ इति चेत् । न ।

[2.1.2.7.1.6,17]

अभ्युपायेपि भेदेन न स्यादनुभवो द्वयोः ।।

[2.1.2.7.1.6,18]

अकस्मिन्नेवार्थे द्वयोरनुभव इति न स्यात् । स्वाकारपरिसमाप्तत्वात् । यद्याकारान्तरमपि तत्रैवानुप्रविश्य प्रतिभासेत तदा स्यादेकत्वगतिः (।) अथवा न स्यादनुभवो द्वयोरिति  वस्त्वर्थः । अथवा भेदेनैकैकपर्यवसानेन न स्यादनुभवः सर्व्वस्यानेकाकारानुभवप्रसङ्गात् ।

[2.1.2.7.1.6,19]

अदृष्टावरणान्नो चेन्न
		    नामार्थवशा गतिः ।। ३४४ ।।

[2.1.2.7.1.6,20]

यद्यदृष्टमावरणमिति न द्वयदर्शनं दृष्टेनैव तर्हि एकत्वप्रतिपत्तिर्वारितेति कुत एकत्वे  प्रमाणं तिमिरवच्चादृष्टम्भवेत् । चन्द्रद्वयमेव तत्रैकदर्शनं द्वितीयदर्शनस्यादृष्टेन वारणादेषापि  कल्पना भवेत् । ततस्तिमिरसमानत्वाददृष्टस्य नार्थवशा गतिः । अदृष्टेनैव बाह्यार्थशून्यं  विज्ञानं जन्यत इति किन्नाभ्युपगम्यते । अथादृष्टमर्थयोग्यदेशावस्थितार्थप्रतिपत्तिवारणे कथं  समर्थमिति वक्तव्यं ।

[2.1.2.7.1.6,21]

तमनेकात्मकं भावमेकात्मत्त्वेन दर्शयत् ।तददृष्टं कथन्नाम भवेदर्थस्य वेदकम् ।। ३४५ ।।

[2.1.2.7.1.6,22]

—इति संग्रह- (श्लोकः) ।

[2.1.2.7.1.6,23]

अपि च ।

[2.1.2.7.1.6,24]

अभ्यासबलभावित्वमिष्टानिष्टार्थसम्विदः । दृश्यते दृष्टसाध्यत्त्वं कथमत्रावगम्यते ।। ९७२ ।।

[2.1.2.7.1.6,25]

तदेवादृष्टमितिचेत्सिद्धमेव समीहितं । वासनाबलसम्भूतं सर्वमेवेति सिद्धितः ।। ९७३ ।।

[2.1.2.7.1.6,26]

ननु नार्थ इष्टानिष्टतयावभासते । अर्थाकार एव कल्पना एव तथा भवन्ति ।  अत्रोच्यते ।

[2.1.2.7.1.6,27]

इष्टानिष्टावभासिन्यः कल्पना नाक्षधीर्यदि ।अरिष्टादावसन्धानं
		    दृ
		    ष्टन्तत्रापि चेतसां ।। ३४६ ।।

[2.1.2.7.1.6,28]

अरिष्टेन गृहीतानामक्षबुद्धिरप्यन्यथा दृष्टा । तस्माद् सदेतत् ।

[2.1.2.7.1.6,29]

तस्मात्प्रमेये
		    बाह्येपि युक्तं स्वानुभावः फलं ।यतः स्वभावोस्य यथा तथैवार्थविनिश्चयः ।। ३४७ ।।

[2.1.2.7.1.6,30]

अतो बाह्येप्यर्थे स्वसम्वेदनमेव फलम्। नार्थसम्वेदनं तस्य स्वसम्वेदनानुप्रवेशात्।  अत्रापि फले विषयाकारतैव प्रमाणम् । यदाहाचार्यः ।

[2.1.2.7.1.6,31]

"यदा तु बाह्य एवार्थः प्रमेयस्तदा विषयाकारतैवास्य प्रमाणम् । तथाहि । ज्ञानं  स्वसम्वेद्यमपि स्वरूपमनपेक्ष्यार्थाभासतैंवास्य प्रमाणम् । यस्मात्सोर्थस्तेन मीयते । यथाह्यर्थस्याकारः शुभादित्वेन
		  प्रतिभाति निविशते तद्रूपः स विषयः प्रतीयते । यावदाकारभेदेन 
		  प्रमाणप्रमेयत्त्वमुपचर्यते ।"

[2.1.2.7.1.6,32]

नन्वव्यतिरेकाद् ग्राहकाकारोपि कस्मान्न प्रमाणं । अत्रोच्यते ।

[2.1.2.7.1.6,33]

तदार्थाभासतैवास्य प्रमाणन्न तु सन्नपि ।ग्राहकात्माऽपरार्थत्त्वाद् बाह्येष्वर्थेष्वपेक्ष्य
		    ते ।। ३४८ ।।

[2.1.2.7.1.6,34]

नहि तदनुरूपा बाह्यार्थस्थितिः । अपरार्थत्त्वात् । नहि स्वसम्वेदनं परार्थं व्यवस्थापयति । आकारव्यतिरे (के) ण सर्व्वत्र समानत्वात् ।

[2.1.2.7.1.6,35]

यस्मा
		    द्यथा निविष्टो सावर्थात्मा प्रत्यये तथा ।निश्चीयते निविष्टोसावेवमिति;

[2.1.2.7.1.6,36]

आकारवशेन हि । अर्थ एवं नीलादिकः स्वाकारेण निविष्ट इति प्रत्ययः । ते (ना)र्थाकार एवार्थकल्पनानिमित्तं ततः स एव प्रमाणं । एवन्तर्हि अर्थवेदनमेव फलं किनिदानीं  स्वसम्वेदनेन ।

[2.1.2.7.1.6,37]

असदेतद्यतः (।) तदर्थकल्पनमात्मसम्वेदनानुरूपमेव । तदेवाह(।)

[2.1.2.7.1.6,38]

आत्मसम्विदः ।। ३४९ ।।

[2.1.2.7.1.6,39]

इत्यर्थसम्वित् सैवेष्टा यतोर्थात्मा न दृश्यते ।

[2.1.2.7.1.6,40]

यतोऽ(दृ)श्यमानन्न प्रत्यक्षस्य प्रमेयं । कथं हि परोक्षेऽर्थे प्रत्यक्षस्य वृत्तिः प्रत्यक्षस्य च फलव्यवस्था प्रस्तुता तस्मात्स्वरूपप्रत्यक्षत्वादर्थस्यासम्वेदनात्स्वसम्वेदनं फलम् ।

[2.1.2.7.1.6,41]

तस्या
		    बुद्धिनिवेश्यार्थः
		    साधनन्तस्य सा क्रिया ।। ३४९ ।।

[2.1.2.7.1.6,42]

तेन हि सा क्रियतेऽतस्तस्य सा फलं तत्‌क्रमेण तस्याः प्रथनात् । एवन्तर्हि बाह्येर्थे  प्रमाणमाकारः सम्वेदनन्तु स्वरूपे फलं प्रवृत्तमिति विषयभेदः ।

[2.1.2.7.1.6,43]

तदसत् । यतः ।

[2.1.2.7.1.6,44]

यथा निविशते सो ऽर्थः तथा हि स प्रकाशते ।अर्थस्थितेस्तदात्मत्वात् स्वविदप्यर्थविन्मता  (।) ।। ३५० ।।

[2.1.2.7.1.6,45]

स्वविदेवेयं परमार्थतः । व्यवहारतोऽर्थवित् । ततो व्यवहारापेक्षयाऽर्थ एव फलं ।  अर्थ एव प्रमाणमिति कुतो विषयभेदः परमार्थापेक्षयापि स्वरूपे द्वयमपि । तथापि कुतः ।  एतदेवाह ।

[2.1.2.7.1.6,46]

तस्माद्विषयभेदोपि न;

{2.1.2.7.1.7}



〈(छ) अर्थसंवेदनफलम्—〉


[2.1.2.7.1.7,1]

स्वसम्वेदनं तर्हि बाह्येऽर्थे फलं (।) प्रमेये कस्मान्नोक्तमित्याह ।

[2.1.2.7.1.7,2]

स्वसंवेदनं फलम्(।।)उक्तं स्वभावाचिन्तायां तादात्म्यादर्थसम्विदः ।। ३५१ ।।

[2.1.2.7.1.7,3]

परमार्थापेक्षया स्वसम्वेदनमेतदर्थसम्वेदनमपि । यदि नाम तदर्थसम्वेदनमनिरूपितसम्वेदनस्वरूपस्य निरूपणायान्तु स्वसम्वेदनमेव ।

[2.1.2.7.1.7,4]

ननु यदि स्वरूपेणार्थस्यानवभासनं ज्ञानमेव स्वेन रूपेण प्रतिभाति कथमर्थस्य प्रमेयता ।  तादृशत्वादर्शस्येति चेत् । तादृश इति कथं ज्ञायते । नानाकारा हि विज्ञप्तय इति चोक्तं ।

[2.1.2.7.1.7,5]

अत्रोच्यते ।

[2.1.2.7.1.7,6]

तथावभासमानस्य तादृशोन्यादृशोपि वा ।ज्ञानस्य हेतुरर्थोपीत्यर्थस्येष्टा प्रमेयता ।। ३५२ ।।

[2.1.2.7.1.7,7]

यद्यपि जलावभासि विज्ञानमुपजायते जलमन्तरेणैव तथापि मरीचिकाः समाश्रित्योदयवतः कथञ्चिदर्थहेतुतामाश्रित्यार्थालम्बनमुच्यते ।

[2.1.2.7.1.7,8]

ननु यदि हेतुत्वादेवालम्बनता वासनाहेतुकमेव युक्तं । न हि सा न हे तुः । दृष्टशक्तिश्च वासना तदाकारजनने । तथा च प्रतिपादितं भवतैव । यदि तु तदाकारता तथा  भूतार्थमन्तरेण न भवेत् । युक्तमर्थसम्वेदनं । अन्यथा तु ।

[2.1.2.7.1.7,9]

यथाकथञ्चित्तस्यार्थरूपं युक्त्याव
		    भासिनः ।अर्थग्रहः कथं; सत्त्यं न जानेहमपीदृशम् ।। ३५३ ।।

[2.1.2.7.1.7,10]

सन्निहितमर्थमन्तरेणापि यदा तदाकारता तदा तस्य तावदर्थस्य न ग्रहणम् । अन्यदेशदृष्टस्य ग्रहणमिति चेत् । अन्यदेशेपि यदि तदा नास्ति कथं प्रतिभासः । यत्रास्ति
		  तत्र  प्रतिभास इति चेत् । यदि क्वापि नास्ति क उपायः । प्रतिभासादेव ज्ञायते । अवश्यं  क्वापीति  प्रतिभासोऽर्थमन्तरेण न दृष्टं इति प्रतिबन्धादेवं गतिः । एवं तर्हि स न दृष्टः कथं  प्रतिभाति । सोपि जन्मान्तरादौ दृष्ट एवेति चेत् । न । नियमाभावात् अदृष्टोपि प्रतिभास  इष्यते । एवन्तर्हि ।

[2.1.2.7.1.7,11]

अदृष्टोपि हि देशादावर्थाऽन्यत्रावभासते । यदि सर्व्वस्तदा सर्व्वः सर्व्वदर्शी प्रसक्तिमान् ।। ९७४ ।।

[2.1.2.7.1.7,12]

अदृष्टस्यापि देशान्तरादौ व्यवस्थितस्य प्रतिभासने सर्व्वः सर्व्वदर्शी प्रसक्तः ।  अवस्थाविशेषमन्तरेण न प्रतिभाति । तिमिरादौ प्रतिभातीति चेत् । न । तिमिरस्य  सर्व्वसाधारणत्वात्सर्व्वप्रतिभासनप्रसङ्गः । किञ्च । तिमिरं दर्शनविघातकृत् तदेव  किन्दर्शनहेतुः । दर्शनहेतुत्वे सकलदर्शनप्रसङ्गः । यदेव दृश्यते तस्यैव जनयतीति चेत् ।  अविद्यमानस्यैव तर्हि दृश्यते । तदेवाविद्यमानदर्शनं जनयतु अर्थमन्तरेण दर्शनन्न दृष्टमिति  चेत् । अर्थयोग्यदेशावस्थानमन्तरेणापि न दृष्टं । अनेनैव व्यभिचार इति चेत् । समानमुभयस्यापि । स एवार्थ इति चेत् । नार्थत्वस्याभावात् । एवंभूत एवार्थ इति चेत् ।  सर्व्व एवैवंभूतः । अलौ (कि) कत्वे सर्व्वमलौकिकं । नहि दर्शनव्यतिरेकेणापरो विशेष
		  
		  इति प्रतिपादितम् (।) प्राप्तिरिति चेत् । तदपि दर्शनमेव । अनेन दर्शनादि व्याख्यातम् ।

[2.1.2.7.1.7,13]

यथैव प्रथमं ज्ञानं तस्य प्राप्तिमपेक्षते । तत्प्राप्त्यापि पुनः प्राप्तिरपेक्ष्येत्यनवस्थितिः ।। ९७५ ।।

[2.1.2.7.1.7,14]

कस्यचितु यदीष्येत स्वत एवाप्तिरूपता । प्रथमस्यापि तद‌्भाव इति सर्व्वसमानता ।। ९७६ ।।

[2.1.2.7.1.7,15]

प्राप्तेरथापि पूर्वेण प्राप्तिरूपेण सत्त्यता । अन्योन्याश्रयमित्येका सत्त्यर्थे नोभयस्य तत् ।। ९७७ ।।

[2.1.2.7.1.7,16]

अर्थकारणशुद्धत्वात्तु ज्ञानस्याति सत्त्यता । तज्ज्ञानस्यापि सत्त्यत्त्वं तत्कारणविशुद्धितः ।। ९७८ ।।

[2.1.2.7.1.7,17]

एवं परंपरापेक्षादनवस्था प्रसज्यते । वासनाबलभावित्वं मृगतृष्णाजलेस्थितम् ।। ९७९ ।।

[2.1.2.7.1.7,18]

ततःसकलमेवन्तदिति कल्प्यमनाकुलं । अनादिवासनासङ्गप्रतिबद्धप्रवृत्तयः ।। ९८० ।।

[2.1.2.7.1.7,19]

यस्य नीलादयस्तस्य न दोषो नाम दृश्यते ।

[2.1.2.7.1.7,20]

ननु वासनाप्रतिबन्धोपि स्वसम्वेदनज्ञानात्मनि कथं ।

[2.1.2.7.1.7,21]

स्वरूपात्प्रतिबद्धश्चेदपरः केन गृह्यते । स्वरूपमेव स यदि नाममात्रं कृतम्भवेत् ।। ९८१ ।।

[2.1.2.7.1.7,22]

यदि स्वरूपव्यतिरिच्यमानात्मा प्रतिबन्धो यत्र च स तदा पृथग्भूतग्रहणेन स्वसम्वेदनं ।  न चेत्पृथग्भावः सम्बन्धसम्बन्धिनावेव तर्हि न स्त इति न सम्बन्धग्रहणसम्भवः ।

[2.1.2.7.1.7,23]

तदप्यसत् । यतः ।

[2.1.2.7.1.7,24]

वासनाप्रतिबन्धोयं सुखेनैव प्रतीयते । स्मरणं पूर्व्वविज्ञानप्रतिबद्धं प्रतीयते ।। ९८२ ।।

[2.1.2.7.1.7,25]

स्मरणमुपजायमानमेवात्मनोऽनुभवप्रतिबन्धं प्रतिपादयति तदव्यवसायवशादेवमुच्यते ।  अस्मरेण तर्हि कथं वासनाप्रतिबद्धत्वप्रतीतिः । तथाहि ।

[2.1.2.7.1.7,26]

दृष्टमेतन्मयेत्येवं स्मरणं वेदने सति । न त्वस्मरणमात्मानं निवेदयति कस्यचित् ।। ९८३ ।।

[2.1.2.7.1.7,27]

स्मरन्नेव दृष्टमेतदिति निरूपयत्यन्यथा दृष्टत्वस्य निरूपयितुमशक्यत्वात् । अस्मरणसम्वेदने तु न दर्शनानुसारित्वप्रतीतिः ततस्तद्वासनाप्रतिबद्धमिति कथं प्रतीतिः तत्रापि दृष्टमिति  प्रतीतेः । स्मरणेन सहैकीकृत्य तस्यापि प्रतोतेरन्यथा व्यवहारायोगात् । स्मर्यमाणदृश्यमानयोरेकतया प्रतीतिः । ततः सकलं वासनाप्रतिबद्धमेव । अथ स्मर्यमाणदृश्यमानयोरेकताप्रतिपत्तिर्भ्रान्ता । न । बाधकाभावात् ।

[2.1.2.7.1.7,28]

एतदेव स्मरामीति पूर्व्वदर्शनमत्र मे । न च बाधकमत्रास्ति तत्र स्मृत्या सहैकता ।। ९८४ ।।

[2.1.2.7.1.7,29]

अथ स्मरणाकारेण पूर्व्वरूपन्न गृह्यते । तथा सति पूर्व्वपरयोः कथम्भेदप्रतीतिरतोऽद्वैतमेव । तथासति सुतरां सम्वेदनात्मना । अपि च । बाह्यवस्तुनि कार्यकारणभावनिंयमस्य कर्त्तुमशक्यत्त्वात् तथाहि ।

[2.1.2.7.1.7,30]

बाह्यस्यादर्शनात्पूर्वं कथम्विज्ञानकार्यता (।) विज्ञानस्य तु दृष्टत्वाद्युक्ता विज्ञानकार्यता ।। ९८५ ।।

[2.1.2.7.1.7,31]

तथा (।)

[2.1.2.7.1.7,32]

देशकालाद्यवस्थातस्तत्कार्यस्यान्ययोदयात् । कार्यकारणभावस्य नियमो नोपपत्तिमान् ।। ९८६ ।।

[2.1.2.7.1.7,33]

सम्वेदनपक्षे तु सम्वेदनं पूर्व्वं सम्वेदनादेवोपजायते । यद्यपि नामाग्निमन्तरेण भवति  धूमस्तथापि धूमवासनातो भाव इति नाहेतुको जनप्रतिभासश्च । मशकवर्त्तिमृगतृष्णिकाधूमजलवत् । बाह्यमेव वासनाबलाद् भवतीति चेत् । इष्यत एवैतद्वाह्यवासनाबलायातत्वान्नाममात्रमेव कृतं स्यात्तच्च लोकेनैव कस्तवात्र पुरुषकारः ।

[2.1.2.7.1.7,34]

ननु वासनाकार्यत्वेन न प्रतिभाति कथम्वासनाकार्यता । अकस्माद्ध‌ूमादग्निं प्रतियतः  किं बाधककार्यत्वं प्रतिभाति । पर्यालोचयतो भवतीति चेत् । वासनाकार्यत्वेपि समानं ।  जन्मान्तरादिवासनाप्रबोधस्यापि सम्भवात् । बुद्धस्य बालक्रीडास्वप्नसम्भववत् । ततश्च(।)

[2.1.2.7.1.7,35]

जन्मान्तरादिदृष्टस्य प्रतिभास इतीरितं । वासनाबलभाव्ये वावभास इति निर्णयः ।। ९८७ ।।

[2.1.2.7.1.7,36]

ततश्च पूर्व्वपूर्व्वस्य विज्ञानस्यावभासनं । सर्वत्र बाह्यं विज्ञानाद्वाह्यमेवोपपादितम् ।। ९८८ ।।

[2.1.2.7.1.7,37]

अनादिवासनासङ्गविधेयीकृतचेतसाम् । विविधः प्रतिभासोयमेकत्र स्वप्नदर्शिनाम् ।। ९८९ ।।

[2.1.2.7.1.7,38]

कार्यत्वात्सकलं कार्यं वासनाबलसम्भवं । कुम्भाकारादिकार्यम्वा स्वप्नदर्शनकार्यवत् ।। ९९० ।।

[2.1.2.7.1.7,39]

प्रधानमीश्वरः कर्म यदन्यदपि कल्प्यते । वासनासङ्गसम्मूढचेतः प्रस्यन्द एव सः ।। ९९१ ।।

[2.1.2.7.1.7,40]

प्रधानानां प्रधानं तत् ईश्वराणां तथेश्वरं । सर्व्वस्य जगतः कर्त्री देवता वासना परा ।। ९९२ ।।

[2.1.2.7.1.7,41]

असमञ्जसवृत्तस्य सहोद्वेगप्रवर्त्तिनः । अन्यथा जगतः कर्त्ता प्रेक्षापूर्व्वक्रियः कथम् ।। ९९३ ।।

[2.1.2.7.1.7,42]

स्वातन्त्र्ये वर्त्तमानस्य शक्तस्य परिजानतः ।

[2.1.2.7.1.7,43]

असमञ्जसवृत्तित्वं यदि कः केन शिक्ष्यताम् ।। ९९४ ।।

[2.1.2.7.1.7,44]

उपदेशस्य दाता चेत्स एव स्वान्यजन्मनः । स्वयं कर्ता विरूपं यः तस्य का न्यायवादिता ।। ९९५ ।।

[2.1.2.7.1.7,45]

असमञ्जसभावाय विधाता चेत्समञ्जसं । प्रक्षालनादमेध्यस्य दूरमस्पर्शनम्वरम् ।। ९९६ ।।

[2.1.2.7.1.7,46]

अशक्यमन्यथाकर्त्तुमत्र शक्तिः कथम्मता । वासनाबलतः सोपि तस्मादेवं प्रवर्त्तते ।। ९९७ ।।

[2.1.2.7.1.7,47]

इति प्रधानेश्वरकर्त्तृवादनद्यः सदा शीघ्रवहाः प्रवृत्ता (ः।)

[2.1.2.7.1.7,48]

विशन्त्य एवक्षयतां प्रयांति तद्वासनामेयसमुद्रमेव ।। ९९८ ।।

[2.1.2.7.1.7,49]

वासनैव वरं मूढाः सदुपायेन मेध्यतां (।) तत एव समस्तस्य वांछितस्य प्रसिद्धयः ।। ९९९ ।।

[2.1.2.7.1.7,50]

तस्मादर्थग्रहः कथमिति नाहं प्रष्टव्यस्तदभिप्रायपर्यन्तनयनार्थमेतदहन्तु पुनरीदृशन्न  भवतः सर्व्वथा समर्थयितुं शक्तः ।

[2.1.2.7.1.7,51]

अतिदुर्विहितं यत्तु कः समर्थयितुं क्षमः । अत्यन्तपूतिबीजस्य कर्षकः किं करिष्यति ।। १००० ।।

{2.1.2.7.1.8}



〈(ज) विज्ञप्तिमात्रतायां प्रमाणफलव्यवस्था—〉


[2.1.2.7.1.8,1]

ननु यदि ग्राह्यग्राहकाकारता नास्ति कथन्तथाव्यवहारः । अयमपि भवतो व्यामोह  एव (।) नहि ग्राह्यादिव्यवहारोपि सम्विदितः । संवित्स्वरूपे निमज्जनात् । तदात्मक एव  व्यवहार इत्यर्थः । तथा हि ।

[2.1.2.7.1.8,2]

अविभागोपि बुद्ध्यात्मविपर्यासितदर्शनैः ।ग्राह्यग्राहकसंवित्तिभेदवानिव लक्ष्यते ।। ३५४ ।।

[2.1.2.7.1.8,3]

मन्त्राद्युपप्लुताक्षणां यथा मृच्छकलादयः ।अन्यथैवावभासन्ते तद्रूपरहिता अपि ।। ३५५ ।।

[2.1.2.7.1.8,4]

अविभागो बुद्ध्यात्मेति स्वसम्वेदनप्रसिद्धमेतत् । तथा च प्रतिपादितम् । विप(र्य)  स्तदर्शनैस्तु ग्राह्यादिरूपेण गृह्यते । न । अपि तु लक्ष्यते । परेण सदभावेपि दृश्यत  इति विपर्यासमारोप्य तथा व्यवहारः । दर्शनमेतदिदानीं मम, बाह्यं तु परेण दृष्टमासीदेव ।  एतत्पुनरसौ न विचारयति (।) परेण यद् दृष्टं तन्मया दृष्टमिति कथम् । नहि परोप्येवं  जानाति । तस्यापि तदस्मत्सम्वेदनवदेवासाधारणम् । अथ सोपि मया दृष्टमित्यनुमानादेव
		  जानाति । तथा सतीतरेतराश्रयदोषः । कार्यदर्शनभावादिति चेत् । नैकत्वप्रतिपत्त्यप्रसङ्गगात् । नहि धूमादग्निर्ज्जायमानो महानसस्थ एव ज्ञायते । अन्यत्त्वाद् धूमस्येति चेत् ।  रोमाञ्चादिकार्यस्यान्यत्त्वादपरः परस्य ग्राह्याकारः । किञ्च । सम्वेदनाद्रोमाञ्चादयो  नार्थात् । दर्शनयोश्च न दर्शनेन मिश्रीभावप्रतिपत्तिरन्यथा नानुमानमपेक्ष्येत । नहि  प्रत्यक्षेऽनुमानं प्रवर्त्तते ।

[2.1.2.7.1.8,5]

ननु रूपमेव प्रत्यक्षं परदृश्यता तु तत्राप्रत्यक्षा ततोऽनुमानमिति चेत् । ननु परदृश्यता  तत्रास्तीत्यत्रापि नैव प्रमाणम् । अत्र एव संदेह इति चेत् । एवन्तर्हि पीतरूपतापि नीलरूपतया दृश्यमाने किन्न सन्देहविषयः । पश्चादुपलप्स्यमानेग्नौ वह्निरूपतास्तीति कुतः ।  पश्चादुपलम्भादेव । अत्र तु परदृश्यतायां पश्चादपि नोपलम्भः (।) ननु परदृश्यमानताऽनवगमे व्यवहार एव नास्ति (।) न (।) सादृश्यमात्रेण व्यवहारप्रसिद्धेः । एकत्वमन्तरेण तु  व्यवहारो नेत्येतत्कुतः ।

[2.1.2.7.1.8,6]

ननु यद्यनुमानं प्रवर्त्तते परोक्षे एकत्वेपि प्रवर्त्तते न चेत्सदृशेपि कथम् । सत्त्यमेतत्सदृशेपि कुतोऽनुमानं । केवलं दृश्यविकल्प्यार्थैकीकरणमात्रेण व्यवहारमात्रमेतत् । परमार्थतस्तु स्वरूपमात्रालम्बनमेवानुमानम् । परोक्षविषयता कथमिति चेत् । न ।

[2.1.2.7.1.8,7]

ज्ञानं परोक्षविषयं कथमस्तु युक्तं, तत्रावभाति यदि कैव परोक्षता या ।

[2.1.2.7.1.8,8]

मुक्त्वावभासनमथापि परोक्षतार्थस्तेन प्रतीतिरिति वाग्विधिरेष शुद्धः ।। १००१ ।।

[2.1.2.7.1.8,9]

ततः सम्वादनात्तस्य प्रतीतिरिति चेन्मतम् ।

[2.1.2.7.1.8,10]

प्राप्तिरस्तीति तत्तत्र प्राप्तिकाले सदुच्यताम् ।। १००२ ।।

[2.1.2.7.1.8,11]

पूर्व्वन्तु तस्य सद‌्भावः केन मानेन गम्यताम् । तद‌्भावेन विना सैव प्रतिपन्नम्भवेत्तदा ।। १००३ ।।

[2.1.2.7.1.8,12]

भाविवस्त्त्वनुमाभावे कथमस्ति प्रतीतता । सर्व्वत्र भाविरूपस्य प्रतीतिरिति निश्चयः ।। १००४ ।।

[2.1.2.7.1.8,13]

द्वयोरपि प्रतीतिश्चेद्वर्त्तमानभविष्यतोः । एकरूपप्रतीतत्वं कथम्भाविभविष्यतोः ।। १००५ ।।

[2.1.2.7.1.8,14]

तस्मान्न परमार्थेन प्रतीतिरनुमानतः । परोक्षश्चेद् घटो नास्ति कथं पश्चात्प्रतीयते ।। १००६ ।।

[2.1.2.7.1.8,15]

तदैवोदययोगश्चेत्कथं स्यात्कारणाम्विना । दृष्टत्वादेवमेवेति कोत्र पर्यनुयोगभाक् ।। १००७ ।।

[2.1.2.7.1.8,16]

दृष्टत्वापूर्व्वसद‌्भावः कस्मादस्य न कल्प्यते । न तथा दृश्यते तेन न तथा परिकल्प्यते ।। १००८ ।।

[2.1.2.7.1.8,17]

तथापि परिदृश्यस्य नानुमानन्तथैव तत् । अस्तीति ज्ञायतां केन परेणेत्यसदुत्तरं ।। १००९ ।।

[2.1.2.7.1.8,18]

यतः (।)

[2.1.2.7.1.8,19]

परोपि परविज्ञातमिति नैवावगच्छति । अनुमानेन तस्यापि ज्ञातावन्योसंश्रयः ।। १०१० ।।

[2.1.2.7.1.8,20]

परसाधारणास्तित्त्वे ज्ञातेस्तीति तदुच्यते । तदस्तित्वेनुमानस्य प्रतिबन्धात्प्रमाणता ।। १०११ ।।

[2.1.2.7.1.8,21]

तस्मात्प्रत्यक्षतोस्तित्वे ज्ञाते तत्रानुमा भवेत् । अनुमानेन चास्तित्वे ज्ञाते ध्यक्षस्य तद‌्ग्रहः ।। १०१२ ।।

[2.1.2.7.1.8,22]

अन्योन्यसंश्रयादेवमेकस्यापि न सम्भवः । अन्योन्यसंश्रयं किञ्चिदन्यत्रापि न दृश्यते ।। १०१३ ।।

[2.1.2.7.1.8,23]

तस्मादनादितथाभूतानुमानपरम्पराप्रवृत्तमनुमानमाश्रित्य बहिरर्थकल्पनायां ग्राह्यग्राहकसम्वेदनकल्पनाप्रवृत्तेः ग्राह्यादिकल्पना परमार्थतः सम्वेदनमेवाविभागमिति स्थितं । कुत  एष भवतः प्रबोध इति चेत् । मन्त्राद्युपकृतदर्शनानां मृच्छकलादीनां तद्रूपरहितानामपि सर्प्पादिरूपेण प्रतिभासनात् । ते हि परैरदृश्यमपि दृश्यतया व्यवहरन्ति । यावदेषामव्युत्पत्तिः ।  यदि तु यत्स्वरूपं यत्तथैव तत्प्रत्यक्षतो वेद्यते । न व्युत्पत्तिमपेक्षेरन् । प्रत्यक्षमपि व्युत्पत्तिम-

[2.1.2.7.1.8,24]

पेक्ष्य तथेति चेत् । नानुमानस्य सामर्थ्यदर्शनात् । प्रत्यक्षस्यैव सामर्थ्यमिति चेत् । नानुमानस्य प्रामाण्याप्रसङ्गात् । भवतु प्रत्यक्षमेव तदिति चेत् । तदेव तर्हि वासनाबलायातत्वमध्यक्षस्यापीति न प(र)मार्थः । अपि च (।) विपर्ययेप्यनुमानमस्त्येव तत्कथमनुमानद्वयम्भवेत् ।  उभयपक्षे भवत्विति चेत् । न (।) प्रतिपुरुषं भावव्यवस्थाप्रसङ्गात् । भवतु को दोष इति  चेत् । तदेव स्वसम्वेदनमायातं । परस्परामिश्रणेनासाधारणत्वात् (।) तस्मात्परस्तथा न  प्रतिपद्यते तथापि साधारणत्वेन प्रतीतिः । अथैतदेव कुतः परो न प्रतिपत्तिमानिति ।  अनुमानेनेति चेत् । विपर्ययेपि तर्हि प्रवर्त्ततामनुमानं । विपर्ययेनुमानमसदिति चेत् । कथं ।  एकत्वेन प्रतिबन्धाग्रहणात् । सादृश्येप्यनुमानं कृतार्थमेव । इह तु पुनरदर्शनानुरूपा क्रिया  दृश्यमाना नियमेनादर्शनमनुमापयति । एतच्च पर एवाभ्युपगच्छेति ।

[2.1.2.7.1.8,25]

तथैवादर्शनात्तेषामनुपप्लुतचेतसाम ।दूरे यथा वा मरुषु महानल्पोपि दृश्यते ।। ३५६ ।।

[2.1.2.7.1.8,26]

यद्यसावर्थः परेणापि दृश्यत इति । एवं परस्याप्यभ्युपगमः । तथा महानेवायमिति  प्रतिपत्त्या तदर्थितयोपसर्प्पणं साधारणमिति कृत्त्वा तस्मादन्यथानुमाने परित्यजत्येव तां (?) दृष्टमित्यनुमानं सकलं सकलजनप्रसिद्धं । पराभ्युपगमेन तु तत्त्वदर्शिनां । अथवा यदेव प्रतीयते  यथा तादृशादर्थकल्पने कोऽवसरः । अनुमानमपि स्वाकारमात्रपर्यवसाने सति प्रत्यक्षमेव ।

[2.1.2.7.1.8,27]

ननु बाह्योप्यत्र दृश्यमानोऽदृश्यमानो वास्तीति व्यवहारिणाम्भवत्येव प्रतीतिः । भवतु  सापि स्वात्मन्येव निमग्ना यावत्प्रत्यक्षाभिमता । स्वात्मनिमग्नेति नापरं प्रतीतिबहिर्भूतं  वस्त्विति विन्नयः । किञ्च साधारणप्रतीतिरपि भावनाबलादेव यथा स्वप्ने । कथन्तर्हि  मेयमानफलस्थितिः ।

[2.1.2.7.1.8,28]

अत्रोच्यते ।

[2.1.2.7.1.8,29]

 यथानुदर्शनं चेयं मेयमानफलस्थितिः ।क्रियतेऽविद्यमानापि ग्राह्यग्राहकसंविदाम् ।। ३५७ ।।

[2.1.2.7.1.8,30]

तदेव प्रतीयमानं वस्तु तत्रास्तीति प्रतीतिविषयतया ग्राह्यं । स्वसम्वेदनरूपं परानपेक्षमिति । ग्राहकं स्वयमेव तथाभावात्प्रतीतिरूपं सम्विदिति । विकल्पेनानुभवादुपजायमानेन व्यवस्थाप्यते व्यवहारतः । अनुदर्शनं दर्शनानुरूपो विकल्पः । अविद्यमानापि ।

[2.1.2.7.1.8,31]

अविद्यमानाप्तिके विषये ग्राह्यग्राहकसम्विदां ।

[2.1.2.7.1.8,32]

अथवाऽविद्या(म)ा/?/नग्रहणेन साधारणादौ ग्राह्यादीनामिति । शेष उक्त एवान्यैः  तस्मात्सम्विदेव परमार्थतो न त्रयम् ।

[2.1.2.7.1.8,33]

नन्वात्मपरिणाम एव सकल इति कस्मादविद्यमानता । यदि नाम तस्य तत्त्वादप्रच्युतस्य ते भेदपरिणामाः ।

[2.1.2.7.1.8,34]

तदाह ।

[2.1.2.7.1.8,35]

अन्यथैकस्य भावस्य नानारूपावभासिन: ।सत्त्यं कथं स्युराकारास्तदेकत्वस्य हानितः ।। ३५८ ।।

[2.1.2.7.1.8,36]

—यद्येकः कथन्नाना प्रकाशते । नाना चेत्प्रकाशते तदेकता हीयते । यतः ।

[2.1.2.7.1.8,37]


		    अन्यस्यान्यत्वहानेश्च; नाभेदो(ऽ)रूपदर्शनात् ।
		    रूपाभेदं हि पश्यन्ती धीरभेदं व्यवस्यति ।। ३५६ ।।

[2.1.2.7.1.8,38]

अन्यस्याप्येतदेव तत्त्वं यदभेदप्रतिभासनं नाम । अन्यस्याप्यन्यथात्वं नास्त्येव ।  नेष्यत एवेति चेत् । एवन्तर्हि रूपभेदप्रतिभासने सति कथमभेदाभ्युपगमः । यदि नाम भवता  नेष्यते भेदः स तु पुनरप्रतिभासमानेपि कथमभ्युपगन्तव्यः । रूपाभेददर्शने हि सत्यभ्युपगमः  साधुः । यदि सर्व्व एव ते भेदाः प्रकाशरूपाः सर्व्वेषां सत्त्यता । अथाप्रकाशरूपाः कथमप्रकाशाः प्रकाशादभिन्नाः । प्रकाशत्वे (? त्व आ) त्मवत्सर्व्व एव सत्त्या भवेयुः । आत्मवदेव ।  प्रकाशरूपतैव चात्मनो रूपं ततः सर्व्व एवात्मानः स्युः । ततः परिणामपक्षक्षयः । अथ  बहुत्वं भ्रांतिः । तथा सति न किञ्चिदिति प्राप्तं सकलमेव शून्यम्भवेत् । भ्रान्तिरपि  नामात्मव्यतिरेकेण नैवास्ति । किम्वा भ्रान्तिरिति नामकरणेन । अभावे भ्रान्तेः सर्व्वमेतन्न  भविष्यतीति न तत्त्वं भेदः । ततोऽतत्त्वाभासनिमितत्वादभ्रान्तिरिति व्यवस्थाप्यते ।

[2.1.2.7.1.8,39]

नास्यास्ति भ्रान्तिता यावन्निवर्त्त्यत्वं न सिध्यति (।)

[2.1.2.7.1.8,40]

निवर्त्त्यत्वे च विज्ञाते भ्रान्तिरेवेति गम्यते ।। १०१४ ।।

[2.1.2.7.1.8,41]

भ्रान्तिनिश्चयमासाद्य प्रवर्त्तेन/?/ निवृत्तये । ततो निवृत्तिरित्येच्चक्रकं केन शाम्यतु ।। १०१५ ।।

[2.1.2.7.1.8,42]

तस्मात् ।

[2.1.2.7.1.8,43]

भावा येन निरूप्यन्ते तद्रूपन्नास्ति तत्त्वतः ।यस्मादेकमनेकञ्च
		    रूपं चेषान्न विद्यते ।। ४६० ।।

[2.1.2.7.1.8,44]

एकं न विद्यतेऽनेकत्त्वेन प्रतिभासनात् । असम्वेदनञ्च न प्रतिभातीति सम्वेदनात्मना  तेन भाव्यम् । स्वसम्वेदने चानेकत्वाप्रतीतेः । अथ तत्रान्तर्गतत्वात् प्रतीयन्ते तदन्तर्गतत्वं  न प्रतीयत इति तदपि न शक्यम्वक्तुमित्युक्तं । अथवा यस्मादेकं चित्राकारमनेकञ्च न  विद्यत एव । कथन्तर्हि भेदप्रतिभासः । न भेदः प्रतिभातीति प्रतिपादितं प्रतिपादयिष्यते  च । अथवा सकलमेव भेदरूपमन्यथा च भावनाबलादवभासत इत्यसत्त्यं शक्यन्ते हि भावयतो  विपरीतभावनया निवर्त्तयितुमित्यशक्यनिवर्त्तनता नास्तीति निश्चयादसत्त्यम् ।

[2.1.2.7.1.8,45]

ननु ।

[2.1.2.7.1.8,46]

साधर्म्यदर्शनाल्लोके भ्रान्तिर्न्नामोपजायते ।अतदात्मनि तादात्म्यव्यवसायेन नेह तत् ।। ३६१ ।।

[2.1.2.7.1.8,47]

अदर्शनाज्जगत्यस्मिन्नेकस्यापि तदात्मनः ।

[2.1.2.7.1.8,48]

अत्रोच्यते । न साधर्म्यदर्शनादेव भ्रान्तिः ।

[2.1.2.7.1.8,49]

अस्तीयमपि यात्वन्तरुपप्लवसमुद्भवा ।। ३६२ ।।

[2.1.2.7.1.8,50]

दोषोद्भवा प्रकृत्या सा विततप्र  तिभासिनी ।अनपेक्षितसाधर्म्यदृगादिस्तैमिरादिवत् ।। ३६३ ।।

[2.1.2.7.1.8,51]

न खलु तिमिरतिरस्कृतदर्शनानां मशकमक्षिकादयो दर्शनान्तरबलादुपजायन्तेऽपित्वान्तरादेव तिमिरकारणात् ।

[2.1.2.7.1.8,52]

ननु तिमिरादप्युपजायमानं वस्तुबलादेव न भावनाबलात् । आन्तरकारणत्वमात्रन्तु  विवक्षितं । सर्व्वस्यापि त्वान्तरं कारणं वासनैव । स्वप्नादिप्रत्ययवत् (।) सा वासना यथा  कथञ्चित्प्रबोधवती स्वानुरूपप्रत्ययप्रसवहेतुः । तत्र च पूर्व्वपूर्व्वमेव दर्शनं साधर्म्यदर्शनं ।  आदौ किं दृष्टं येनेयं भ्रान्तिः । दर्शने कथं तस्य दर्शनमिति वक्तव्यम् । ततस्तु समानत्वादभ्रान्तिरेव सकला । अथान्यथा दर्शनं कथं सकला भ्रान्तिः । साधर्म्यदर्शनादिति । न ।  भ्रान्तिपरम्परैवेयं । नाभ्रान्तिरस्तीति प्रतिपादितं (।) तस्मादनादिरयमसद्वासनापरिकल्पसंसारः । कथं प्रमाणादिव्यवस्था स्वात्मनीति चेत् ।

[2.1.2.7.1.8,53]

अत्रोच्यते ।

[2.1.2.7.1.8,54]

तत्र बुद्धेःपरिच्छेदो ग्रहकाकारसम्मतः ।तादात्म्यादात्मवित्तस्य स तस्या साधनं मतं ।। ३६४ ।।

[2.1.2.7.1.8,55]

तदेव साध्यं तदेव साधनं सैव सिद्धिः ।

[2.1.2.7.1.8,56]

तत्रात्मविषये माने यथा रागादिवेदनम् ।इयं सर्व्वत्र संयोज्या मेयमानफलस्थितिः ।। ३६५ ।।

[2.1.2.7.1.8,57]

अर्थादयो हि भावनाबशादुपजायमानाः स्वसम्वेदनरूपा इति प्रतिपादितं (।) सुखादिसम्वेदनञ्च प्रत्यक्षं प्रमाणं (।) तत्राव्यतिरिक्त (ा) एव प्रमाणप्रमेयप्रमितिव्यवस्था ।  यदुच्यते ।

[2.1.2.7.1.8,58]

"चतसृषु चैवम्विधासु तत्त्वं परिसमाप्यते (—) प्रमाता प्रमेयं प्रमाणं प्रमितिरिति"
		  (।)

[2.1.2.7.1.8,59]

तदसत् (।) एकत्रैव सर्व्वपरिसमाप्तेः । ननु सुखादौ यदि नामाव्यतिरेकः । पीतादौ  व्यतिरेक इति चेत् । न । इयमेव सर्वत्र योज्या मेयमानफलस्थितिः ।

[2.1.2.7.1.8,60]

यथा अर्थादिसम्वेदने तथा नीलादिसम्वेदनेपि । नीलाकारं अर्थाकारमिति वा भवतु  कोऽनयोर्व्विशेषः । द्वयोरपि स्वरूपेण वेदनात् । ततो नीलसुखशरीरवेदनं स्वरूपेणैव सकलं न  पररूपेण । स्वरूपेण चेत् । सर्व्वं स्वसम्वेदनमेव । ननु नीलादिसम्वेदनेनात्मभूतो ग्राहकाकारः  सुखादिवत्तत्कथं ते दृष्टान्तः । सुखादीनां कथं स्वप्रकाशात्मकत्वात् आत्मवत् । केयं  प्रकाशात्मता नाम । अपरोक्षरूपता यथैवं ।

[2.1.2.7.1.8,61]

तत्राप्यनुभवात्मत्वात्ते योग्या (ः) स्वात्मसंविदि ।इति सा योग्यता मानमात्मा मेयः फलं स्ववित् ।। ३६६ ।।

[2.1.2.7.1.8,62]

ग्राहकाकारसंख्याता परिच्छेदात्मतात्मनि ।सा योग्यतेति च प्रोक्तं प्रमाणं स्वात्मवेदनं ।। ३६७ ।।

[2.1.2.7.1.8,63]

तेपि नीलादयोऽपरोक्षरूपत्वादनुभवात्मकाः । ततः सुखादिवदेव स्वसम्विदि योग्याः ।  नहि तेपि नीलादयः पररूपेणापरोक्षाः ।

[2.1.2.7.1.8,64]

ननु चक्षुरादिबलान्नीलादीनामपरोक्षता । न(।) स्वरूपेणैवापरोक्षत्वात् । नहि यतः  चक्षुः प्रसृतं ततोऽपरोक्षं बीजं चक्षुः प्रसृतमपि कदाचिन्नापरोक्षयति । अप्रसृतत्वेप्यपरोक्षत्वसम्भवात् । तथा हि ।

[2.1.2.7.1.8,65]

रागादिसम्भवे रूपमन्ययैवावभासते । चक्षुषः प्रसृतत्वेपि स्वरूपानवभा (स) नात् ।। १०१६ ।।

[2.1.2.7.1.8,66]

यदि चक्षुरादिकस्याभिमुखीकरणेपि स्वरूपेण विषयस्यानवभासनं कथमसावपरोक्षः ।  स्वरूपावभासनमेवापरोक्षता । अथ भावनावशादयं दोषश्चक्षुषः (।) तदाह ।

[2.1.2.7.1.8,67]

यदि भावनया चक्षुरादिकस्यान्यथा गतिः । भावनाबलतः सर्व्व नीलादेरवभासनं ।। १०१७ ।।

[2.1.2.7.1.8,68]

भावना हि वासनाऽपरनामिका चक्षुराद्यायातप्रतिभासस्य हेतुः । तदा वासनाबलभाविनः एव नीलादिप्रतिभासाः ।

[2.1.2.7.1.8,69]

नन्वन्यथा प्रतिभासनं वासनाहेतुः । स्वरूपप्रतिभासनन्तु वासनामन्तरेणेति चक्षुरादिप्रतिबद्धं न परस्परापेक्षया । सर्व्वेषामन्यत्त्वात् । ततोनेकप्रतिभासेन ज्ञायते किं  स्वरूपमिति प्रतिभासः प्रमाणं न चेद्व्यभिचारी कुत आश्वासः । तस्मात् ।

[2.1.2.7.1.8,70]

प्रतिभासः समस्तोपि भावनाभावनिर्मितः । स्वरूपाभिमतादन्यप्रति भासस्वरूपवत् ।। १०१८ ।।

[2.1.2.7.1.8,71]

बाध्यबाधकभावस्तु प्रत्युक्त एव । तस्मात्स्वसम्वेदनमेव फलं बाह्येप्यर्थे, तदाकारः  प्रमाणम् ।

[2.1.2.7.1.8,72]

ननु साकारं विज्ञानमिति न युक्तं । तथा हि ।

[2.1.2.7.1.8,73]

यदि दर्पणवत्स्वच्छमुपधानोपरागतः । तदावभासनं प्राप्तं चक्षुरादिर्न चेक्ष्यते ।। १०१९ ।।

[2.1.2.7.1.8,74]

यावत्सन्निहितं सर्व्वं दर्पणे तत् प्रकाशते । ततः सर्व्वस्य रूपादेरवभासः प्रसज्यते ।। १०२० ।।

[2.1.2.7.1.8,75]

अथ दर्पणवच्चक्षुरवभासस्य कारणम् । तत्संक्रान्तस्य दृष्टिः स्यादस्थूले दर्पणादिवत् ।। १०२१ ।।

[2.1.2.7.1.8,76]

ततो न ज्ञायते रूपं कीदृक्किं परिमाणकम् । वर्ण्णस्यापि विपर्यासः काचाभ्रपटलादिवत् ।। १०२२ ।।

[2.1.2.7.1.8,77]

गोलकादथ निष्क्रम्य रूपादिष्वनिपातिनः । ज्ञायन्ते निजरूपेषु ग्राहका महदादिषु ।। १०२३ ।।

[2.1.2.7.1.8,78]

विशिष्टं जायते रूपं प्रदीपालोकसङ्गमात् ।

[2.1.2.7.1.8,79]

यदि स्वरूपसम्वित्तिः प्रदीपालोकसङ्गिवत् ।। १०२४ ।।

[2.1.2.7.1.8,80]

न स्यात्तत्रापि चान्यस्य व्यापारादनवस्थितिः ।

[2.1.2.7.1.8,81]

अथ स्वरूपसम्वित्तिः तदा ते रश्मयः कथम् ।। १०२५ ।।

[2.1.2.7.1.8,82]

तस्मादर्थे स्थिते ज्ञानं तदाकारं प्रवर्त्तते । तस्मादुत्पादमात्राच्चेत्सर्व्वाकारं प्रसज्यते ।। १०२६ ।।

[2.1.2.7.1.8,83]

यत एव तदुत्पत्तिःतदाकारं भवेद्यदि । चक्षुराकारतापि स्याज्जायते वित्तितोपि यत् ।। १०२७ ।।

[2.1.2.7.1.8,84]

अत्रोच्यते ।

[2.1.2.7.1.8,85]

सर्व्वमेव तु	 विज्ञानं विषयेभ्यः समुद्भवत् ।तदर्थस्या
		    पि हेतुत्वे कथं चिद्विषयाकृतिः ।। ३६८ ।।

[2.1.2.7.1.8,86]

नहि यत एवोत्पद्यते तदाकारमेव भवति । तथा हि ।

[2.1.2.7.1.8,87]

यथैवाहारकालादेर्हेतुन्वेऽपत्त्यजन्मनि ।पित्रोस्तदेकस्याकारं धत्ते नान्यस्य कस्यचित् ।। २६९ ।।

[2.1.2.7.1.8,88]

नहि पित्रोर्द्वयोरपि समानाकारतां धत्ते । तत उत्पद्यमानः स्वतः । अपि तु कस्यचिदेव । तस्मादर्थादेवार्थाकारमिति । तथाहि ।

[2.1.2.7.1.8,89]

दूरदेशस्यिताद्व‌ृक्षात्तदाकारं हि जायते । विज्ञानं नेन्द्रियाकारमिति दृष्टमिदं सदा ।। १०२८ ।।

[2.1.2.7.1.8,90]

तद्धेतुत्वेन तुल्येपि तदन्यैर्व्विषये मतम् ।विषयत्त्वं तदंशेन तदभावे न तद्भवेत् ।। १७० ।।

[2.1.2.7.1.8,91]

न हेतुतया विषयोऽपि तु तदाकारविज्ञानहेतुतया । हेतुतया विषयत्वे चक्षुरादीनामपि  विषयत्वं । तदाकारतया मरीचिकादिजलज्ञानस्यान्यदेशं जलमपि भवेत् विषयः । नह्याकारमन्तरेण बोधरूपं विज्ञानं सम्वेद्यमानमन्यथा वा तदाकारविषयव्यवस्थापने समर्थं प्रतीतेतरावस्थयोरयोगादिति प्रतिपादितम् । यदि तत्प्रतीयते किमपरेण व्यर्थकत्वात् । अथ न  प्रतीयते तदापि अशक्तेरिति । न ह्यप्रतीयमानं प्रतीतिविषयः । प्रतीयमानञ्चेत्सैव तस्य  तद्रूपताप्रतीतिः । व्यतिरिक्ता च क्रिया न युक्ततेति शतशः प्रतिपादितम् ।

[2.1.2.7.1.8,92]

ननु चाकारः प्रमाणं स्वसम्वेदनं फलमिति साकारसिद्धौ स्यात् (।) तदेव तु कथं  सिध्यति । उक्तमत्र । अपि च ।

[2.1.2.7.1.8,93]

विषयज्ञानतज्ज्ञानविशेषाद् बुद्धिरूपता ।

[2.1.2.7.1.8,94]

विषये रूपादौ यज्ज्ञानन्तदर्थस्वाभासं, विषयज्ञाने तु यज्ज्ञानं तदर्थानुरूपज्ञानाभासं  स्वाभासञ्च । अन्यथा यदि विषयज्ञानमर्थाकारमेव स्यात् । स्वाकारमेव वा विषयज्ञानमपि तदविशिष्टं स्यात् । विषये यत् ज्ञानं तदर्थस्वाभासमिति साध्यं । उत्तरो हेतुः । अन्यथेत्यादि बाधकं प्रमाणम् । कीदृशं मम ज्ञानमासीदिति यदा पर्यालोचयति तदाऽर्थप्रतिभासमेव  स्मरणेन व्यवहरति नान्यथा । यश्च यथाधिमोक्षेण विषयीक्रियते तथा भवति यथा गौरित्यधिमोक्षेण विषयीक्रियमाणः शावलेयः । तथाहि ।

[2.1.2.7.1.8,95]

एवम्भूतोऽवभासो न ज्ञानेऽर्थस्तु कीदृशः । इत्यर्थस्य परित्यागाज्‌ज्ञानस्यार्थाविनिश्चयः ।। १०२९ ।।

[2.1.2.7.1.8,96]

यदि केनचिन्नियुज्यते कथमसावर्थ इति भवता ज्ञातं तदाऽर्थप्रतिभासस्तादृशोऽर्थस्तत्रास्ति न वा, तादृशोऽन्यथा वेति न निश्चय इति प्रत्युत्तरयति । ततोर्थपरित्यागी प्रतिभास  एव ज्ञानं । एकत्वे त्वर्थस्य तत्रैव निश्चयः तत्रैवानिश्चय इति कथं । निश्चयानिश्चययोर्विरोधात् । अर्थस्तु न प्रतिभासे निश्चयः । नावान्तरभेद इति तत एवंभूतः प्रतिभास  इत्येतावत्तत्र प्रतिभासि । तदपरन्तु नेत्यर्थ एव स निश्चयोऽनिश्चयश्च । भागद्वयभावादिति ।  तदेतदुत्तरत्र वक्ष्यते । अपि च ।

[2.1.2.7.1.8,97]

अनर्था	कारशंका स्यादप्यर्थवति चेतसि ।अतीतार्थग्रहे सिद्धे द्विरूपत्वात्म वेदने ।। ३७१ ।।

[2.1.2.7.1.8,98]

य आह । न ज्ञानं प्रतिभासते स्वसम्वेदनाभावात् । नापि स्मर्यतेऽअर्थस्यैव सर्व्वत्र

[2.1.2.7.1.8,99]

स्मरणात् । तत्र यथार्थापत्त्या ज्ञानेऽर्थस्य परिकल्प्यते ज्ञानं तथा स्मरणानुपपत्त्यापि न  सम्विदितं ज्ञानमस्ति न च तस्याकारता ततो द्विरूपं ज्ञानमिति प्रत्यक्षबाधः प्रतिज्ञायाः ।

[2.1.2.7.1.8,100]

संदिग्वे हेतुवचनाद्व्यस्तो हेतोरनाश्रयः । दृष्टान्ते च प्रतिबन्धग्रहणे हेतुवृत्तितः ।। १०३० ।।

[2.1.2.7.1.8,101]

न चैतदस्ति । सर्व्वत्रार्थाकारस्य विवादास्पदत्वात् इति चेत् । अयुक्तं (।) यतो  यत्रार्थोस्ति तत्र नासौ ज्ञानस्याकार इति स्यादपि शंका । अनर्थवति तु चेतसि केशादौ पीताद्यवभासे च सिद्धमेव द्वयाकारत्वं सम्वेदनञ्च । तत्र परोक्षं विज्ञानमित्येतदेव प्रत्यक्षबाधितं ।  ततस्तद्दृष्टान्तदृष्ट्या प्रतिबन्धग्रहणम् । ततश्च तस्य तथाभूतः प्रतिभास इति तत्त्वायातो  निश्चयः कथमर्थे भवेत् । सर्व्वत्र च विज्ञाने एवमेव निश्चय इति साकारत्वसिद्धिः । स  एव प्रतिभासत्वनिश्चयस्वभावो विषयज्ञाने तज्‌ज्ञानस्य स्वभावः । अथ कदाचित्तत्राप्यर्थ  एवास्ति यदि न व्यक्तिर्जातिरेव भविष्यति ।

{2.1.2.7.1.9}



〈(झ) सामान्यस्य नित्यानित्यताप्रतिषेधः—〉


[2.1.2.7.1.9,1]

अत्रोच्यते ।

[2.1.2.7.1.9,2]

नीलाद्याभासभेदित्वान्नार्थो जातिरतद्वती ।सा चानित्या न जातिः स्यान्नित्या वा जनिका कथम् ।। ३७२ ।।

[2.1.2.7.1.9,3]

नहि नीलादिरूपा जातिर्व्वर्ण्णाद्याकारशून्यत्वात् । हेतुत्वेनानित्त्यत्वाच्च न सा  जातिः । अथ नित्त्या न जनिका नित्त्यस्य जनकत्वाभावादिति प्रतिपादितं ।

[2.1.2.7.1.9,4]

नामादिकं निषिद्धं प्राक् नायमर्थवतां क्रमः ।इच्छामात्रानुबन्धित्वादर्थशक्तिर्न्न सिध्यति ।। ३७३ ।।

[2.1.2.7.1.9,5]

सकलमप्येतत्प्रागेव प्रतिपादितमिति न प्रपञ्च्यते ।</div><div label="2.1.2.7.2" level="5" n="2">

〈(२) स्मृतिचिन्ता〉


{2.1.2.7.2.1}



〈(क) नार्थाकारा स्मृतिः—〉


[2.1.2.7.2.1,1]

स्मृतिश्चेदृग्विधं ज्ञानं तस्याश्चानुभवाद्भवः ।स चार्थाकाररहितः सेदानीन्तद्वती कथम् ।। ३७४ ।।

[2.1.2.7.2.1,2]

अनुभवादुत्पद्यमाना स्मृतिरर्थमन्तरेण भवन्ती कथं नीलाद्याकारा । अथार्थादेव  स्मृतिस्तदाकारा । तदाह ।

[2.1.2.7.2.1,3]

नार्थाद् भावस्तदाऽभावात् स्यात्तथानुभवेपि सः ।

[2.1.2.7.2.1,4]

यद्यर्थात्साक्षात्स्मृतिस्तदा तथैवार्थेन भवितव्यं । न च तदस्ति । अथार्थाद्व्यवहितादपि भवति तदाकारा स्मृतिः अनुभवोपि तथैव भवेदिति यथा च तथा प्रतिपादितमेव ।  इहापि प्रतिपाद्यते ।

[2.1.2.7.2.1,5]

आकारः स च नार्थस्य स्पष्टाकारविवेकतः ।। ३७५ ।।

[2.1.2.7.2.1,6]

स्पष्टाकारश्चार्थस्तदनुभवेन गृहीतः । स च यद्यर्थस्याकारस्तथाभूतेनैव तेन  भाव्यम् । अथ स्मृत्या प्रतीयमानत्वात्तथा प्रतिभाति(।) एवं तर्हि अनुभवेन प्रतीयमानत्वात्स्पष्टतेति नार्थस्यासावाकारः(।)

[2.1.2.7.2.1,7]

व्यतिरिक्तन्तदाकारं प्रतीयादपरस्तथा ।

[2.1.2.7.2.1,8]

यद्यसावर्थः परोपि प्रतीयात् । अथात्मसम्बद्ध एवासौ न परस्य प्रतिभासते ।  आत्मसम्बद्ध इति कोर्थः । किमात्मकार्योऽथ तदात्मा । कार्यस्तदा परस्य प्रतिभात्येव ।  नहि कार्यत्वे साधारणत्वमपैति । अथ तदात्मा (।) तथा सति सम्वेदनात्मकत्वमेव ।  तादात्म्ये च नित्यमात्मनि सम्बद्ध एव नान्यथा । तथा च कथितमपि न प्रतीयात् । अथ  प्रत्येति तदाऽन्यथापि प्रतीयात् । तथा हि (।) बाह्यं रूपादिकं कथितमपि प्रतीयते  परेणाकथितमपि । अथ कथितं यत्प्रतीयते तदन्यदेव । एवन्तर्हि ।

[2.1.2.7.2.1,9]

नित्यमात्मनि सम्बन्धे प्रतीयात्कथितं न च ।। ३७६ ।।

[2.1.2.7.2.1,10]

एकैकेनापि सम्बन्धे प्रतिसन्धिः	 न युज्यते ।

[2.1.2.7.2.1,11]

कीदृशः प्रतिसन्धिरित्याह ।

[2.1.2.7.2.1,12]

एकार्थाभिनिवेशात्मा;

[2.1.2.7.2.1,13]

एकमिदमिति न प्रतीतिर्भवेत् । तस्य पृथक्‌त्वात् । कयोः प्रतिसन्धिरित्याह ।

[2.1.2.7.2.1,14]

प्रवक्तृश्रोतृचेतसोः ।। ३७७ ।।

[2.1.2.7.2.1,15]

नानाभूतार्थग्रहणप्रवृत्तत्वात्तत्चेतसोः ।

[2.1.2.7.2.1,16]

तदेकव्यवहारश्चेत् सादृश्यादतदाभयोःभिन्नात्मार्थः कथं ग्राह्यस्तदा स्याद्धीरनर्थिका ।। ३७८ ।।

[2.1.2.7.2.1,17]

सादृश्येन हि य एकव्यवहारः स दृष्टयोरेव नान्यथा (।) न च परदृश्यदर्शनं कदाचिदपि तत्थं (?तत्कथं) व्यवहार एकत्वेन । अत्र हि परस्परविविक्तार्थप्रतिभासनमेव । अथ  सादृश्यम्वस्तुभूतं ततस्तदनुसारेणैकमेतदिति प्रतीयात् । एवन्तर्हि । अकथितेपि स्वप्रतीत्यनुसारेण परस्थमपि प्रतीयात् । यदापि परो न कथयति । मयाप्येवं प्रतिपन्नमिति ।  तदात्वसत्त्यं कथयति । तदा कथं प्रतिपत्तिरर्थमन्तरेणैव । एवमेव दृश्यत इति चेत् । तदा  तर्हि स्यादनर्थिका बुद्धिः । यथा परप्रतिभासमन्तरेणैव परप्रतिभासावसायिनी धीस्तथार्थप्रतिभासनमन्तरेण साकारा स्यादिति सिद्धमाकारवत्त्वं ज्ञानस्य । यदि नाम पर्यालोचनया बाधकप्रमाणबलाद्वा कस्यचित्साकारता ज्ञानस्य स्मृत्यादिकस्य । सर्व्वस्य तु कुतो भवतीत्याह ।

[2.1.2.7.2.1,18]

तच्चानुभवविज्ञानमु भयांशावलम्बिना ।एकाकारविशेषेण तज्ज्ञानेनानुबध्यते ।। ३७९ ।।

[2.1.2.7.2.1,19]

अनुभवविज्ञानमस्मृतिरूपं नीलादिविषयं द्वितीयेन तद्विषयेण स्मरणरूपेणानुबध्यते  अनुमीयते परामृश्यते । किम्भूतेनोभयांशवलम्बिना । नीलप्रतिभासं ज्ञानं ममासीदिति ।

[2.1.2.7.2.1,20]

न तु यथाभूतं । तदर्थापत्त्या निश्चीयते परैः । केवलं (अर्थाहितं) तथा भूतमनुसरति  कश्चित् । न चार्थापत्तिर्लौकिकस्य कस्यचिदुदयवती । नहि लोक एवं प्रत्येति (।) येनार्थो  दृष्टस्तेन मम बुद्धिरपरास्तीति ।

[2.1.2.7.2.1,21]

नहि बुद्धेः स्वरूपस्य सार्थापत्तिर्निरूपिता । सुनिर्द्धार्यं हि तद्रूपं न निर्द्धारयितुं क्षमम् ।। १०३१ ।।

[2.1.2.7.2.1,22]

न रूपाद्यवभासनव्यतिरेकेणापराकारां बुद्धिमर्थापत्याऽन्येन वा कश्चिन्निरूपयितुं क्षमः ।  बोधरूपतया निरूपणमिति चेत् । ननु तदेव बोधरूपं न ज्ञायते । नहि प्रत्ययभेदाद्धात्वर्थभेदः ।  न च प्रत्ययार्थस्य भेदः ।

[2.1.2.7.2.1,23]

केनोपज्ञ(?)श्च नार्थस्य भेदो नामोपगम्यते । अर्थाभेदे कथन्तेन तस्य व्याख्या प्रवर्त्तताम् ।। १०३२ ।।

[2.1.2.7.2.1,24]

तस्मान्नीलादिव्यतिरेकेण बोधो बुद्धिरिति न निरूप्यते । तस्येव तु नीलादेः स्वभावभूतधर्मभेदो नैव सूच्यते । नीलस्य नीलविषया वा बुद्धिरिति (।) तेन नीलविषया बुद्धिर्ममासीदित्यनुसरणे तदाकारतानुसरणमेव । तथा हि ।

[2.1.2.7.2.1,25]

नीलान्न व्यतिरेकेण विषयि ज्ञानमीक्ष्यते । ज्ञानपृष्ठेन भेदस्तु कल्पनाशिल्पिनिर्मितः ।। १०३३ ।।

[2.1.2.7.2.1,26]

यदि तर्हि नीलादेरेव स्वभावो भेदेन बुद्धिरिति निर्द्दिश्यते । नीलादिकमेव तर्हि केवलं  न बुद्धिर्नाम । यथा न पटव्यतिरेकेण शुक्लत्त्वादिकं ततो बुद्धिरेव न परमार्थ इत्यायातं ।  इष्यते बाह्योऽर्थः पारमार्थिक इति ।

[2.1.2.7.2.1,27]

तदेत (द) सत् । तथा हि ।

[2.1.2.7.2.1,28]

क्वचित्किञ्चित्समाश्रित्य कस्य चित्स्यान्निराक्रिया ।

[2.1.2.7.2.1,29]

यत्प्रमाणप्रसिद्धं स्यात्तद्द्वारान्यनिराक्रिया ।। १०३४ ।।

[2.1.2.7.2.1,30]

यदि प्रमाणप्रसिद्धोर्थस्तदा तद्व्यतिरेकेणापरा बुद्धिर्न्नास्तीति बुद्धिः परित्यज्यते । अथ  बुद्धिः प्रमाणप्रसिद्धा तदार्थः । तत्र तावद्ब‌ुद्ध्याऽर्थस्य व्यवस्थापनमिति न बुद्धिरर्थवता  परित्यक्तुं शक्या । बुद्धिमता तु स्वसम्वेदनसिद्धत्वान्न बुद्धिरर्थोपायसाध्या । ततोऽर्थमन्तरेणापि शक्याभ्युपगमना । ततो बुद्धिमङ्गीकृत्य तद्व्यतिरिक्तार्थपरित्यागः । अथार्थोपि  स्वसम्वेदनसाध्यः (।) तथा सति सम्वेदनमेव तद्व्यतिरिक्तोर्थः । अर्थश्चापरिदृष्टोप्यस्तीति  तस्यानुपलम्भात् परित्यागः । बुद्धिस्तु न तथेत्यपरित्याज्या । किञ्च ।

[2.1.2.7.2.1,31]

न शुक्लाद्यतिरेकेण द्रव्यमित्यव्यगीष्यते । न बुद्धेरतिरेकेण तथार्थ इति मीयताम् ।। १०३५ ।।

[2.1.2.7.2.1,32]

यथा हि ।

[2.1.2.7.2.1,33]

क्षणिकत्वं न नीलादिव्यतिरेकि कथञ्चन । तथापि क्षणिकत्वस्य नाभावः परिदीपितः ।। १०३६ ।।

[2.1.2.7.2.1,34]

तस्मान्नीलाद्याकारैव बुद्धिस्तथावसीयमानत्वात्प्रत्ययान्तरेण तेन चोभयाङ्शपरित्यागान्नालम्ब्यत एव बुद्धिः तत्कथं न द्व्याकारा । अथवा बुद्धिरेकाकारविशेषणावलम्ब्यते द्वितीयेन  ज्ञानेन । एकेनाकारेणावलम्ब्यत इत्यर्थः । किंभूतेनैकेनाकारेणेति तदाह ।

[2.1.2.7.2.1,35]

"उभयाङ्शावलम्बिना ।"

[2.1.2.7.2.1,36]

उभयाङ्शव्यापिना । तत एवोभयाङ्शकल्पना । परमार्थतस्तु तावाकारौ तदैकाकारानुप्रविष्टावेवेति । तेन व्याप्तौ भवतः । तौ पुनराकारौ बोधरूपता नीलाकारता च ।

[2.1.2.7.2.1,37]

पूर्व्वत्र व्याख्याने । एकाकारविशेषेण एकाकाराधिकेनेति ज्ञातव्यं । यदि नाम द्व्याकारतया  व्यवस्थाप्यते तथापि कथं द्व्याकारं । अत्रोच्यते ।

[2.1.2.7.2.1,38]

अन्यथा ह्यतदाकारं	 कथं ज्ञानेधिरोहति ।

[2.1.2.7.2.1,39]

यदि तदाकारमात्मानं स्वसम्वेदनेन नानुभवेत् । कथन्तदाकारतया ज्ञानं स्मरणेधिरोहेत् । अधिरोहणन्तदाकारताजनकं । तदधिरोहतीति कुतः । तथैव प्रतिपत्तेः ।

[2.1.2.7.2.1,40]

एकाकारोत्तरं ज्ञानं तथाह्युत्तरमुत्तरं ।। ३८० ।।

[2.1.2.7.2.1,41]

अवश्यमेतदुपगन्तव्यं । तथा हि उत्तरमुत्तरं । एकैकेनाकारेणाधिकमधिकं भवति  नान्यथा । तथा हि । पूर्व्वकेण नीलं गृहीतं तदुत्तरेण नीलज्ञानं तदुत्तरेण नीलज्ञानज्ञानं ।  तदुत्तरेणापि तदधिकमिति निश्चिनोति । तदेतदन्यथा न स्यात् । एतदेवोदाहरणेन  प्रतिपादयति ।

[2.1.2.7.2.1,42]

तस्यार्थरूपेणाकारो वान्याकारश्च
		    कश्चन ।द्वितीयस्य तृतीयेन ज्ञानेन हि विभाव्यते ।। ३८१ ।।

[2.1.2.7.2.1,43]

द्वितीयं ज्ञानं पूर्व्व वेज्ञानद्वयाकारं स्वाकारञ्च विभाव्यते । तृतीयेन चतुर्थेन तदेवोभयमेकाकाराधिकमिति यावद् गणयितुं स्मर्त्तुम्वा शक्नोति । अथ ज्ञानं केवलमेव द्वितीये क्षणे  न ज्ञायते । तत्तु ज्ञानमर्थेव्याप्रि (?पृ) तत्वात्तत्सम्बद्धमतस्तत्र स्मरणे सति तस्याप्यर्थस्य  नान्तरीयकत्वात्स्मरणमित्यतोऽन्यथा ज्ञानं स्मर्त्तुमशक्यमिति तथा स्मर्यते । ततस्तद्व्यापृतत्वेन  तदाकारमिति संकलनं भ्रान्त्या तदाकारताप्रतीतिः । अत्रोच्यते ।

[2.1.2.7.2.1,44]

अर्थकार्यतया ज्ञानस्मृतावर्थस्मृतेर्यदि ।भ्रान्त्या संकलनं; ज्योतिर्मनस्कारेपि सा भवेत् ।। ३८२ ।।

[2.1.2.7.2.1,45]

भ्रान्तिरिति सम्बन्धः । यद्यर्थस्य कार्यम्विज्ञानमथाप्यर्थे कार्यं व्यापारो यस्येति  ज्ञानस्मृतौ नियमेनार्थस्मरणं । अतस्तदेव गूढमतिसन्तानस्य तथा भवति प्रतिपत्तिः । एवन्तर्हि  ज्योतिर्मनस्कारेपि तथा प्रतीतिः स्यात् । यथा विषयकार्यता विज्ञानस्य तथालोककार्यतापि  मनस्कारकार्यतापि तेन द्वयसंकलनेनापि प्रतीयेत । नहि कार्यत्वे कश्चिद्विशेषः । अथ  विषये व्यापृतत्वात्तत्संकलनं मनस्कारे तत्राव्याप्रि (?पृ) तत्वात्तदा तर्ह्यालोकेपि समान एव  व्यापारो न ह्यालोकमपहाय रूपे व्याप्रियते ।

[2.1.2.7.2.1,46]

तदसदेतत् । तस्माद्यथाऽऽलोकप्रतिभासमिति न भवति तथा रूपप्रतिभासमिति न  स्यात् । अथालोको विषय एवान्तर्गतत्वाद्रूपप्रतिभासनिश्चयेनैव गतः । न (।) आलोकस्य प्रकाशकत्वेन विषयत्वाभावात्कथं तत्र व्यापारः । अथ प्रकाशकोप्यालोको रूपनिपतितत्वाद्रूपमेव सम्पद्यत इति विषयः । तथा सति ज्ञानमपि प्रकाशकं रूपनिपतितत्वाद्रूपमेवेति साकारालोकवत् विज्ञानमपि साकारं । यथा न रूपेण विनाऽऽलोको ग्रहीतुं शक्यः  तथा विज्ञानमपि । नहि रूपादिकं प्रकाश्यम्विना विज्ञानम्ममास्तीति कश्चिज्जानाति ।  तस्माद्रूपाद्याकारमेव विज्ञानं कार्यतया तु तथा प्रतिपत्तौ ।

[2.1.2.7.2.1,47]

सर्व्वेषामपि कार्याणां कारणै: स्यात्तथा ग्रहः ।कुलालादिविवेकेन न स्मर्येत घटस्ततः ।। ३८३ ।।

[2.1.2.7.2.1,48]

कुलालादिकार्योपि घटादिः स्वकारणविवेकेन न स्मर्येत । अथार्थकृतः‌ कश्चिदतिशयो  ज्ञाने विद्यते येन ज्ञानस्मरणेऽर्थोपि स्मर्यते । ज्ञानग्रहणे चार्थग्रहः । केवलस्य ज्ञानस्य न  ग्रहणस्मरणे । घटादिकस्तु केवलोपि गृह्यते कुलालादिकश्च । तदपि स्वपक्षबाधनाय ।  तथा हि ।

[2.1.2.7.2.1,49]

यस्मादतिशयाज्झानमर्थसंसर्गभाजनम् ।सारूप्यात्तत्किमन्यत्स्याद् दृष्टेश्च यमलादिषु ।। ३८४ ।।

[2.1.2.7.2.1,50]

यदि तस्य विज्ञानस्य नार्थाकारता तदार्थग्रहणेनैव सह विज्ञानं ग्रृह्यते स्मर्यते चेति कोयं  नियमः । तदर्थान्तर्गतन्तु नियमेन तद्ग्रहणैनैव गृह्यत इति भवति नियमः । तस्मादर्थस्वरूपमेव विज्ञानमर्थग्रहणनान्तरीयकग्रहणं तत्स्मरणनान्तरीयकस्मरणञ्च । दृष्टश्च यमलकयोरेकग्रहणेन तदन्यप्रतिभासः सोयमिति स्मरणञ्च । श्यामवृक्षाकारतया च वृक्षग्रहणाभिमानः ।  यदि त्वाद्यं विज्ञानमनुभूय रूपं ग्राहकाकारमेव तथा द्वितीयमपि । तदाह ।

[2.1.2.7.2.1,51]

आद्यानुभयरूपत्वे ह्येकरूपं व्यवस्थितं ।द्वितीयं व्यतिरिच्येत न परामर्शचेतसा ।। ३८५ ।।

[2.1.2.7.2.1,52]

परामर्शचेतसा हि द्वितीयं प्रथमाद् व्यतिरेकेण न व्यवस्थाप्येत द्वितीयपरामर्शचेतसा  यतः तदपि तदाद्यानुभयरूपत्वे सति एकरूप एव व्यवस्थितं भवेद् ग्राहकाकार एवेति यावत् ।  ततः कुतो विवेकावसायः । तस्माद्विषयाकारमेव विज्ञानं । तत एव ।

[2.1.2.7.2.1,53]

अर्थसंकलनाश्लेषा धीर्द्वितीयावलम्बते ।नीलादिरूपेण धियं भासमानां पुरस्ततः ।। ३८६ ।।

[2.1.2.7.2.1,54]

ततोर्थाकारत्वात् द्वितीया धीः पुरः पूर्व्विकान्धियमवलम्बतेऽर्थसंकलनमाश्लिष्यतीति  अर्थसंकलनाश्लेषा । आश्लिष्यतीत्याश्लेषा । अर्थसंकलनेन चाश्लेषो यस्याः सा धीः द्वितीयावलम्बत इत्यर्थः । यदि तु तदाकारता न स्यात्केवलामप्यालम्बेत ।

[2.1.2.7.2.1,55]

ननु केवलामप्यवलम्बत एव तथा हि । न जाने को मया दृष्टस्तदेति ग्राहकमेव  स्मरन्ति ।

[2.1.2.7.2.1,56]

तदप्यसत् ।

[2.1.2.7.2.1,57]

ग्राह्ये संशयतस्तत्र ग्राहकेप्यस्ति संशयः ।

[2.1.2.7.2.1,58]

सामान्येन ग्रह तत्र ग्राह्येप्येष नयः समः ।। १०३७ ।।

[2.1.2.7.2.1,59]

सामान्येन ग्राहकस्य स्मरणे ग्राह्यस्यापि समान एव न्यायः । तथाहि । कोपि  मया दृष्ट इति दृश्यमानसामान्याकारेणैव स्मरणं । यदि च ग्राहकस्य स्वरूपमेव स्मर्यते ग्राह्यव्यापाररहितम् । तदा तदेव तस्य रूपं न ग्राह्यसन्निधानेऽन्यदासीत् । ततस्तु स्मर्यमाणस्यान्येन रूपेणाग्राहकेण कथं पश्चात्तथाभूतस्यैव ग्राहकता । अथ तत्त्वेन स्मरणे ग्राह्यसन्निविष्टमेव रूपं तदा कथं केवलस्य स्मरणं । तस्मात्तदारूढमेवास्य रूपं न शक्यविवेचनमिति ।  एकमेव रूपाद्यात्मना, यदि च न द्विरूपता विज्ञानस्य तदा नीलाकारमाद्यमेव स्यान्नोत्तरोत्त-

[2.1.2.7.2.1,60]

राणि । तदाहा चा र्यः न चोत्तरोत्तराणि ज्ञानानि पूर्व्वपूर्व्वज्ञानविषयाभासानि स्युस्तस्याविषयत्वात् । यस्मात् ।

[2.1.2.7.2.1,61]

अन्यथा ह्याद्यमेवैकं संयोज्येतार्थसम्भवात् ।ज्ञानं नादृष्टसम्बन्धं पूर्वार्थेनोत्तरोत्तरं ।। ३८७ ।।

[2.1.2.7.2.1,62]

नहि उत्तरोत्तरस्य ज्ञानात्मनः पूर्व्वज्ञानविषयविषयता । अविषयश्च कथमालम्ब्यते ।  यदात्वर्थाकारता प्रथमस्य तदा द्वितीयस्यापि । तत उत्पन्नस्य तदर्थाकारसम्वेदनाकारता ।  तथा हि ।

[2.1.2.7.2.1,63]

तदर्थाकारविज्ञानाज्ञानज्ञानोदये सति । तदाकारतया योगो दूरवृक्षाद्यथोदिते ।। १०३८ ।।

[2.1.2.7.2.1,64]

अथ ज्ञानमन्यथा स्मर्त्तुमशक्यं । अर्थसहितमेव स्मर्यते । तदारूढतैव तद्व्यापृततालक्षणा तस्य स्वभाव इति । ततः सार्थकस्य स्मरणं । घटादीनान्तु पुनः केवलोपि  स्वभावो न कुलालादिसहित एव । विषयस्तु विज्ञानसहित एवोपलभ्यते । तेन तथाभूतस्यैव स्मरणं । न तु घटादीनां ।

[2.1.2.7.2.1,65]

तदप्यसत् । यतः ।

[2.1.2.7.2.1,66]

द्वयोर्विवेकग्रहणे साहित्यमिति युक्तिमत् । नीलाकारातिरेकेण न च ज्ञाननिरूपणं ।। १०३९ ।।

[2.1.2.7.2.1,67]

सुखादिरूपत्वेनेति न सिद्धमिदमेव वः ।। १०४० ।।

[2.1.2.7.2.1,68]

नहि सुखादि रूपं विज्ञानमिति प्रसिद्धिर्भवतां । सुखादीनाम्विषयत्वात् । यथा च  न सुखादिव्यतिरेकेणापरं विज्ञानं तथा नीलादिव्यतिरेकेणापि । बहिर्देशत्वाप्रमेयतैव नीलादीनामिति चेत् । नाबहिरपि सुखादीनां प्रमेयत्वाभ्युपगमात् । न च तयोः सम्वेदने  बहिरन्तरिति परमार्थतो युक्तं । न ग्राहकता सुखादीनां नीलादिषु । तदभावेपि तथैव  प्रतिभासनात् । यच्च यदन्तरेणापि भवति न तत्तत्कृतं भवति च नीलादि ग्रहणमन्तरेण  सुखादिकमिति । ततः स्वरूपविशेषकृतमेव नीलादिग्रहणं तदभावेपि भावादिति प्रतिपादितं ।  तस्मान्न नीलाद्यपरोक्षतामन्तरेण नीलादि ग्राहकनिरूपणमिति सिद्धमाकारद्वितयं । अनुभवनीलाद्याकारतया । अपि च भवतु ग्राहकाकारो परस्तथापि ।

[2.1.2.7.2.1,69]

सकृत्सम्वेद्यमानस्य नियमेन धिया सह ।विषयस्य ततोऽन्यत्त्वं केनाकारेण सिध्यति ।। ३८८ ।।

[2.1.2.7.2.1,70]

विषयस्य हि नीलादेर्धिया सह सकृदेव सम्वेदनं । धिया सह न पृथक् । ततः  सम्वेदनादपरो विषय इति कथं । तथाभूतमेव सम्वेदनमिति स्यात् विवेचयितुमशक्यमिति  प्रतिपादितं । भेदावभासनं भवतीति चेत् ।

[2.1.2.7.2.1,71]

भेदश्च भ्रान्तिविज्ञानैर्दृश्येतेन्दाविवाद्वयं ।

[2.1.2.7.2.1,72]

तद्यथा चन्द्रद्वयदर्शनमेकमेकत्रैव चन्द्रमसि भेददर्शनमेवमात्मन्यपि विज्ञानस्य । ननु  विषय एकत्रापि भेददर्शनं युक्तं विज्ञानाकारस्य भेदात् । तदात्मनि तु कथं । नहि तदैवान्यथा । कथं हि स्वरूपं तेनैव पररूपेण गम्यते तस्याप्रतिपत्तिप्रसङ्गात् ।

[2.1.2.7.2.1,73]

न सदेतत् । यतः ।

[2.1.2.7.2.1,74]

यदि स्वरूपं प्रत्येतुमन्यथा नैव शक्यते । पररूपन्तु सुतरां तथापि न शक्यते ।। १०४१ ।।

[2.1.2.7.2.1,75]

यदि स्वरूपमन्यथा प्रत्येतुं न शक्यं पररूपन्तु स्वरूपेणापि प्रत्येतुं न शक्यमिति स्वरूपवत्पररूपमपि न शक्यमेवेति प्राप्तं । तस्मादयमर्थः । स्वसम्वेदने सति न भेदः प्रत्येतुं  शक्यः स्वरूपस्य । यदि तु पुनरेकमेव चित्राकारं विज्ञानं स्याच्छक्यं स्वसम्वेद नेन प्रत्येतुमन्यथा ऽयोगात् । ततो द्विचन्द्रदर्शनस्यापि यद्येकता न स्यान्न तत्प्रत्येतुं शक्यं स्वपराभ्यामशक्यत्वादिति प्रतिपादितं । तस्मादुत्तरकालभाविना विकल्पेनान्वयव्यतिरेकाभ्यामिति द्वयभेदकल्पना न प्रत्यक्षा प्रतीतिः । अयमेवार्थो भेदश्च भ्रान्तविज्ञानैरित्यादिना दर्शितः । इन्दु  द्वयाभिमतमेवाद्वयमेकविज्ञानान्तर्गतत्वात् । एवन्तर्हि नीलपीतयोरपि सहदृश्यमानयोरेकचित्राकारता भ्युपगन्तव्या । एवमेतत्सम्वेदनरूपस्य चित्राकारस्य तत्राप्येकत्वात् । यदि तु  भेदे इष्यते तदैवमभ्युपगन्तव्यं ।

[2.1.2.7.2.1,76]

संवित्तिनियमो नास्ति भिन्नयोर्नीलपीतयोः ।। ३८९ ।।

[2.1.2.7.2.1,77]

अयमेव भेदहेतुर्यदुत भिन्नयोगक्षेमता । इन्दुद्वयप्रतिभासस्य तु भिन्नयोगक्षेमत्वाभावादेकतैव ।

[2.1.2.7.2.1,78]

ननु विरुद्धधर्माध्यासात्कथमेकत्वं । अयमेव हि भेदो विरुद्धधर्माध्यासो नाम यः  परस्परपरिहारस्थितिलक्षणश्चात्र विरोधः ।

[2.1.2.7.2.1,79]

नैतदस्ति ।

[2.1.2.7.2.1,80]

नित्यत्वेतरयोरेव विंरोधः स तथाविधः । प्रतीत्यनुप्रवेशेन द्वयोर्नास्ति विरोधिता ।। १०४२ ।।

[2.1.2.7.2.1,81]

एकप्रतीत्यनुप्रवेशादेव न तयोर्व्विरोधः । एतदेव तस्य रूपं यदविप्रयुक्तं नाम ।  न च तेनैव तद्विरुध्यते । तस्मादेकमेव तस्याकारमिति कल्पनयोच्यते । अन्वयव्यतिरेकाभ्यां । तमेवान्वयव्यतिरेकाभावं परमार्थतो नास्तीति दर्शयति ।

[2.1.2.7.2.1,82]

नार्थोऽसंवेदनः कश्चिदनर्थस्यापि	 वेदनं ।दृष्टं सम्वेद्यमानन्तत्तयोर्नास्ति विवेकिता ।। ३९० ।।

[2.1.2.7.2.1,83]

अनन्वयव्यतिरेकित्वादेकमेव नीलसम्वेदनमन्योन्यव्यतिरेकेणादर्शनात् । तथा हि ।

[2.1.2.7.2.1,84]

नार्थोऽसम्वेदनो दृष्टोह्यनर्थ न च वेदनं । सदाऽवियोगादेकन्तदर्थसम्वेदनं ततः ।। १०४३ ।।

[2.1.2.7.2.1,85]

भेदेन विनियोगार्थं भेदविद् भेदमिच्छति । स चेन्नास्ति ततो भेदाभेदयोःकैव भिन्नता ।। १०४४ ।।

[2.1.2.7.2.1,86]

तस्मादत्र भेद इति नाममात्रमेव परेण विधातव्यं । न परस्य काचित्क्षतिः ।  हेयोपादेयविभागश्चेत्तत्र नास्ति किमीदृशा भेदेन ।

[2.1.2.7.2.1,87]

कथन्तर्हि नीलमानयेति पीतस्यानयनं न क्रियते । तदा तस्य पीतस्याप्रतिभासनमेव  तेन नानीयते । यत्तु पुनरवियुक्तं नीलं तत्तु चोदितमेव । ज्ञाननिवेशि च विमुक्तं । न  तदन्यथा नेतुं शक्यं । भेदव्यवहारस्त्वन्वयव्यतिरेकाभ्यामतात्त्विक एवेति प्रतिपादितं

[2.1.2.7.2.1,88]

तस्मादर्थस्य दुर्व्वारं ज्ञानकालावभासिनः ।

[2.1.2.7.2.1,89]

ज्ञानादव्यतिरेकित्वं;

[2.1.2.7.2.1,90]

अभिन्नयोगक्षेमत्वादेकत्वमर्थस्य ज्ञानेन दुर्व्वारं नहि वारयितुं शक्यमिति साकारं ज्ञानं

[2.1.2.7.2.1,91]

सिद्धं । एवन्तर्हि ज्ञानमेव केवलं दृश्यते नार्थः। तस्यापि दर्शने नीलाद्याकारद्वयसम्वेदनं  तस्यापि ज्ञानकालावभासने पुनरर्थस्यादर्शनमित्याकारन्तराक्षेपेऽनवस्थानादसमञ्चसम्भवेत् ।

[2.1.2.7.2.1,92]

अत्र परिहारः ।

[2.1.2.7.2.1,93]

हेतुभेदानुमा भवेत् ।। ३९१ ।।

[2.1.2.7.2.1,94]

नीलाकारं ज्ञानं दृष्टवतः केनचिदत्र हेतुना भवितव्यमिति तदनुरूपो हेतुरनुमीयते न  तु साक्षादसौ प्रतीतिविषयः । पूर्व्वोक्तविरोधदोषात् । कथमत्यन्तापरिदृष्टस्यानुमानमपीति  चेत् । तदाह ।

[2.1.2.7.2.1,95]

अभावादक्षबुद्धीनां सत्स्वप्यन्येषु हेतुषु ।

[2.1.2.7.2.1,96]

सामान्यतोदृष्टमनुमानं व्यतिरेकमात्रप्रवर्त्तितं । तथाहि । चक्षुरालोकमनस्कारेषु  सत्स्वपि न भवति स्तम्भशून्याभिमते स्तम्भाकारमक्षविज्ञानमन्यत्र झटित्येव भवति ततो  ज्ञायतेऽन्येन केनचिदत्रवस्तुना भवितव्यं । यदभावादन्यत्राभावः । स तथाभूतोर्थः प्रमेयो  बाह्यो दर्शनोपाधिरहित एव ज्ञायमानः । स तर्हि कथं प्रत्यक्षस्य विषयः । तदाकारस्यप्रत्यक्षविषयत्वादन्या गतिर्न्नास्तीत्युपचाराद्विषयता । एवं तर्हि बाह्य एवार्थः प्रमेयः । न  सम्वेदनमात्रमिति । नात्र स्थितपक्षतेति दर्शयति ।

[2.1.2.7.2.1,97]

नियमं यदि न ब्रूयात्प्रत्ययात्समनन्तरात् ।। ३९२ ।।

[2.1.2.7.2.1,98]

किमाकारभेदजनकोऽन्योर्थः परिकल्पनीयोऽथ समनन्तरप्रत्ययविशेष एव कश्चित् ।  तत्रात्यन्तापरिदृष्टार्थकल्पना न साध्वी गत्यन्तराभावादेवं परिकल्पना । यदा तु परिदृष्टपूर्व्वदर्शनसामर्थ्यादेवायमाकार उपपन्नस्तदार्थकल्पनावैयर्थ्यं । दृष्टानुसारेण च कल्पना भवति  नान्यथा । न ह्यदृष्टं कल्पयितुं शक्यं । दर्शनानुसारिण्यो हि कल्पना दृष्टा इत्यन्यथाकल्पनमशक्यं ।

[2.1.2.7.2.1,99]

ननु च बाह्योप्यर्थो दृष्ट एवाकारजनकः । यथा पिण्डाकारता वृक्षमन्तरेण न भवति ।  न तत्रापि वृक्ष एव जनक इति केन दृश्यते । न । तेनैव तस्याज्ञानाकारत्वात् । अन्येन  नरेण दृश्यत इत्यत्र विचारितः तेनैव । पश्चाद् दृश्यत इति चेत् । यदि नाम तेन पश्चाद्  दृश्यते पूर्व्वमस्तीति कुतः । पश्चाद्दर्शनादेवेति चेत् । यदि नाम पश्चादुपलभ्यते पश्चादेव  भवतु । नहि सोपलब्धिः पूर्व्वत्र व्याप्रियते । साप्युय/?/लब्धिर्ज्ञानाकारस्यैव नार्थस्य. ततस्तत्राप्यर्थोस्तीति पश्चादुपलब्ध्या निश्चयः । तत्रापि पश्चादित्यपर्यवसानादप्रतिपत्तिरेव ।  तस्मादर्थस्यादर्शनाद्वासनाप्रतिबद्धत्वस्य च प्रागेव साधितत्वात्समनन्तरप्रत्ययशक्तिरेव  कल्पनीया नियमहेतुः सूक्ष्मेक्षिकाक्रमेण । यदि तु कश्चिदेवं न व्युत्पन्नस्तस्य हेतुभेदानुमानाद्  बाह्यप्रमेयत्वं ।

[2.1.2.7.2.1,100]

ननु बाह्यार्थमन्तरेण कार्यकारणभावः कथं ज्ञाप्यज्ञापकभावश्च । तथाहि ।

[2.1.2.7.2.1,101]

बाह्यार्थमन्तरेण स्यात्कार्यकारणता विदाम् ।

[2.1.2.7.2.1,102]

तासाञ्च नियमाभावान्न कार्यन्न च कारणम् ।। १०४५ ।।

[2.1.2.7.2.1,103]

तथाहि ।

[2.1.2.7.2.1,104]

नीलावभासात्पीताभं ततो नीलावभासवत् । एवमन्योन्यहेतुत्त्वं कार्यकारणयोः कथं ।। १०४६ ।।

[2.1.2.7.2.1,105]

नीलावभासविज्ञानानन्तरं पीतावभासं यदा भवति विज्ञानं तदा पीतावभासव्यतिरेकेण  पीतस्याभावान्नीलावभासमेव तस्य कारणन्न पीतं । न च तत्र नियमः । ततः पीतावभासादपि नीलावभासः । अन्योन्यहेतुना युक्तिविरुद्धः स्यात् । कथं हि कार्यकारणयोरन्योन्यहेतुता । बाह्यार्थत्वे तु नीलमेव तत्र कारणं । पीतप्रतिभासस्तु समनन्तरप्रत्यय एव ।  समनन्तरप्रत्ययश्चार्थसहकारिभेदाद्भिद्यमानो नैकतामाप्नोति । येनानियमो भवेत् । अथवा  बोधरूपतायां समनन्तरप्रत्ययस्य व्पापारः । आकारे तु नीलादेरेव तत्र च नियमान्न दोषः  यदि बोधरूपादन्यतोपि बोधरूपता नीलादन्यतोपि तदाकारता भवेदनियमः ।

[2.1.2.7.2.1,106]

ननु शुक्लादपि शङ्खादिः पीताकारतोपलभ्यते अल्पादपि महाकारता ततोऽत्राप्यनियम एव ।

[2.1.2.7.2.1,107]

नैतदस्ति । यतः ।

[2.1.2.7.2.1,108]

भ्रान्तसन्ततिभावित्वात्तत्रेदमसमञ्चसं । अभ्रान्तप्रतिषेधे तु नियमान्नापरा गतिः ।। १०४७ ।।

[2.1.2.7.2.1,109]

भ्रान्तेर्यदसमञ्चसदर्शनं तदप्रामाणिकमेवेति न तेन व्यभिचारः । तथा बीजादंकुरस्य  जन्मेष्यते न विपर्ययेण (।)

[2.1.2.7.2.1,110]

विज्ञानवादिनान्तु न बीजादिप्रतिभासादपरं वीजादिकं ततो बीजप्रतिभासादङ्कुरस्य  ततोपि बीजप्रतिभासस्येति न नियमः । तथा च व्यवहारोच्छेदः । ज्ञाप्यज्ञापकभावश्च  दूरोत्सारित एव । धूमादग्निरस्तीति साध्यते । परोक्षश्चानुमेयः । न च बाह्योग्निरग्निप्रतिभासश्च ज्ञानात्मकत्वादपरोक्ष एव । न च परप्रतिभासः साध्यते तत्र व्यभिचारात् ।  भाविनः स्वप्रतिभासस्यैवानुमानमिति चेत् । न (।) नियमाभावात् । तस्माद्वाह्यार्थवाद  एव साधीयान् ।

[2.1.2.7.2.1,111]

अत्रोच्यते ।

[2.1.2.7.2.1,112]

बीजादङ्कुरजन्माग्नेर्धूमात्सिद्धिरितीदृशी ।बाह्यार्थाश्रयणी यापि कारकज्ञापकस्थितिः ।। ३९३ ।।

[2.1.2.7.2.1,113]

सापि तद्रूपनिर्भासास्तथानियतसङ्गमाः ।बुद्धीराश्रित्य कल्प्येत यदि किं वा विरुध्यते ।। ३९४ ।।

[2.1.2.7.2.1,114]

प्रतिभासेनैवात्र प्रयोजनं नार्थेन । अप्रतिभासमानस्य सतोप्यसदविशेषात् । तथाहि ।  उपलम्भः सत्तोच्यते । तथाहि ।

[2.1.2.7.2.1,115]

अन्तरेणापि बाह्यार्थं प्रतिभासो न दुष्यति । विना तु प्रतिभासेन बाह्यं बाह्यं सदा भवेत् ।। १०४८ ।।

[2.1.2.7.2.1,116]

प्रतिभासो हि बाह्यमन्तरेण भवतीति प्रतिपादितं । प्रतिभासमन्तरेण बाह्यमसदेवानुपलब्धेः । ततो बीजप्रतिभासादङ्कुरप्रतिभास इति कार्यकारणभावे को विरोधः ।

[2.1.2.7.2.1,117]

केवलेन नर्हि नाङकुरप्रतिभासेन भवितव्यं । केवलप्रतिभासे हि बीजप्रतिभासाभावे  भावादहेतुकता स्यात् । बाह्यार्थवादिनान्तु नाहेतुकता । सुप्रतिभासमानस्यापि बीजस्यभावात् । तथा हि ।

[2.1.2.7.2.1,118]

बाह्यस्याप्रतिभासेपि बाह्यता नावहीयते । विजानता तु नास्त्येव यदा न प्रतिभासनं ।। १०४९ ।।

[2.1.2.7.2.1,119]

अथ परप्रतिभासस्तत्रास्ति ततो नाहेतुकता । न नियमाभावात् । न च परप्रतिभासात्स्वप्नप्रतिभासोदयः। तदपि समानं (।) यतः ।

[2.1.2.7.2.1,120]

यदि कस्यचिदप्येष नैवार्थः प्रतिभासते । तदस्तित्त्वे प्रमाणं किं येन तद्धेतुकोऽङ्कुरः ।। १०५० ।।

[2.1.2.7.2.1,121]

सर्व्वसामर्थ्योपाख्यालक्षणं हि नि रु पा ख्यं । पश्चाद्दर्शनादस्तीति चेत् । उक्तमुत्तरं ।  कार्यतो ज्ञायतेऽस्तीति चेत्

[2.1.2.7.2.1,122]

कार्यकारणभावेहि सिद्धे सत्तास्य गम्यते । सिद्धायान्तस्य सत्तायां कार्यकारणता भवेत् ।। १०५१ ।।

[2.1.2.7.2.1,123]

तत इतरेतराश्रयदोषादसिद्धिरेव । अर्थैकत्वारोपादसावपि दृष्ट एव ।

[2.1.2.7.2.1,124]

ननु विज्ञानेप्यारोपः केन वार्यते । विज्ञानस्याभावात् कथमारोपो बाह्येपि समानमेतत् ।  बाह्यमप्यारोपादेवास्तीति व्यवह्रियते । तथा च प्रतिभासोपि सम्वृत्यास्त्येव । न  ह्यनुमानकालभाविनो बाह्यस्यारोपादपरमस्तित्वं । एवञ्चासावारोपो यदि कश्चिदत्र भवेत्  भवेदग्निर्दृश्यमानः । एवञ्न यदि कश्चिदत्र भवेत् भवेदेव प्रतिभासः । अन्यः सप्रतिभास  इति चेत् । अन्योऽर्थ इति समानमेतत् । तत्राप्येकत्वं न परमार्थतः । वि ज्ञा न वा दे पि  तैमिरिकद्वयद्विचन्द्रदर्शनवदेव च व्यवहारोऽन्यत्र च । तस्माद्विज्ञानवादेपि तद्रूपनियतप्रतिभाससङ्गमाद् बुद्धीराश्रित्य यदि कार्यकारणभावः को विरोधः । बा ह्या र्थ वा दे तु विरोध  प्रतिपादितं प्रमाणाभावात् । किञ्च ।

[2.1.2.7.2.1,125]

यदि बाह्यं भवेन्नित्यं पश्चादेव प्रतीयतां । पूर्व्व प्रतीतौ सर्व्वस्य सर्व्वाकारप्रतीतता ।। १०५२ ।।

[2.1.2.7.2.1,126]

यदि बाह्यमग्न्यादिकं नित्यं तस्यैकाकारा प्रतीतिः प्रागेवेति किमर्थमनुमानात्प्रवर्त्तते ।

[2.1.2.7.2.1,127]

अथानुमानेन स्वरूपं न प्रतिपन्नमेव तथा सति कथमस्य सत्त्वप्रतीतिः । पररूपेण प्रतीतिर्व्विज्ञानस्वरूपस्यापि समानैव । अन्यकल्पना दृश्यविकल्पार्थैकीकरणेन प्रवृत्ता तदध्यारोपयति ।  किन्तेनाध्यारोपितेन । अन्यथा तदभावे पश्चादर्थो विच्छिन्नोदयो भवेत् । कथन्तमन्तरेण  विच्छिन्नस्य भावः । यद्यविच्छेदकल्पनया प्रयोजनं वासना मध्ये भविष्यति । तथापि विच्छेद  एव वासनायाः । तद्रूपताऽभावादिति चेत् । अर्थेप्येवमभ्युपगम्यमानेन तद्रूपता (।) नहि  दृष्टमदृष्टेन समानं शक्यं प्रत्येतुं । आरोपमात्रमेव तु केवलं । तद्विज्ञानवादिनामपि समानम् ।

[2.1.2.7.2.1,128]

ननु विजातीयविज्ञानात्मिका वासना मध्यवर्त्तिनी कथन्तया तदविच्छिन्नं ।

[2.1.2.7.2.1,129]

यथा लाक्षावसेकस्य विजातीयान्तरोदये (।)

[2.1.2.7.2.1,130]

लाक्षाफलेनाविच्छेदो लोकस्याभिमतः तथा ।। १०५३ ।।

[2.1.2.7.2.1,131]

अन्तराले विजातीयविज्ञानचयसम्भवो (।)

[2.1.2.7.2.1,132]

तद्वा (वा) सनानुगमादेव न विच्छेदो भविष्यति ।। १०५४ ।।

[2.1.2.7.2.1,133]

तथा लाक्षारसावसेकोऽन्तरालपातिषु बीजाङ्कुरपत्रनाडादिषु शक्तिविशेषं फलानुमेयमादधानो न विच्छिन्नं जनयतीति लोके व्यपदिश्यते । तथा पूर्व्वकोपि पावकप्रतिभासः परं  पावकप्रतिभासमन्तरालपातिषु विजातीयप्रतिभासेषु स्वशक्तिमप्ययँस्तदारूढ इवाविच्छिन्नमेव  फलं जनयतीति व्यपदिश्यतां अध्यवसीयतां वा । तेन स एव पूर्व्वकः प्रतिभासो जनयति  पावकप्रतिभासं न धूमप्रतिभासः । तत्र यथा बाह्यार्थवादिनोऽग्निप्रतिभासात्पाश्चात्  कल्पयन्ति पूर्व्वमग्निरासीदिति । तथा विज्ञानवादिनो वासनासीदिति नानयोर्विशेषः । धूमप्र-

[2.1.2.7.2.1,134]

तिभासादपि धूमवासना परिकल्प्यते वासनायाश्च कारणत्वं प्रसाधितं न तु बाह्यस्य कारणभाव उपत्तिमान् । प्रतिपादितञ्चैतत् ।

[2.1.2.7.2.1,135]

अनग्निजन्यो धूमः स्यात्तत्कार्यात्कारणे गतिः ।न स्यात् कारणतायां वा कुत एकान्ततो गतिः ।। ३९५ ।।

[2.1.2.7.2.1,136]

यदि धूमवासनात एव प्रतिभासः स एव धूमः स एव कार्यकारणभावाभावः । न  ह्यग्नेर्धूमस्तदा भवेत् । स्ववासनाप्रतिबद्धत्वात् । अथाग्निप्रतिभासोपि तद्वासनाप्रबोधानुगुणत्वेन धूमप्रतिभासकारणत्वात्कारणं । तथासति धूमोपि कारणमग्ने । कारणतायाञ्च  कुत एकान्ततो गतिर्व्यभिचारात् ।

[2.1.2.7.2.1,137]

अत्रोच्यते ।

[2.1.2.7.2.1,138]

तत्रापि धूमाभासा धीः प्रबोधपटुवासनाम् ।गमयेदग्निनिर्भासां धियमेव न पावकम् ।। ३९६ ।।

[2.1.2.7.2.1,139]

धूमाभासा हि बुद्धिरग्निवासनाप्रतिबद्धा ततः सा वासनानुमीयते सा वासना प्रबोधाभिमुखत्वादग्निप्रतिभासं जनयतीति पावकप्रतिभासप्राप्त्या प्रमाणम् । तद्यथा बाह्यार्थवादिनामग्निरनुमितोऽग्निप्रतिभासमग्न्यन्तरम्वा तत एकसामग्र्यधीनाग्निप्राप्तिः । एवं वासनाधीनो धूमभाव्यग्निप्रतिभासौ । परोक्षेतरयोः पावकयोरेकत्वमेवेति चेत् । न (।) प्रमाणाभावात् । वासनाबलादेव एकत्वमिति । वासनैव परमार्थत एका न वस्त्विति प्रतिपादितं ।  अपि च बाह्येप्यर्थे नाग्निरनुमीयते । अपि तु भावी प्रतिभास एव । तदिर्थत्वात्प्राणिनां ।  न ह्यप्रतिभासमानेनाग्निना कस्यचित्प्रयोजनं । प्रतिभासान्वितायाञ्च भावी प्रतिभासो  भवत्वनुमीयमानः किमग्न्‌यनुमानेन । कथम्भाविन्यनुमानमिति चेत् । एवमेव दृष्टत्वात् ।

[2.1.2.7.2.1,140]

दृष्टत्त्वादेवमेवेति नायुक्तमिदमीक्ष्यते । बाह्ये त्वर्थे न सम्वादो न च दर्शनसम्भवः ।। १०५५ ।।

[2.1.2.7.2.1,141]

प्रतिभासेनैव भाविनाऽनुमीयमानेन सकलं समञ्जसं । बाह्ये तु स्वप्नस्यापि न  सम्भवः । तथा हि ।

[2.1.2.7.2.1,142]

तथा भाव्यर्थसम्वित्तिरनुमानात्सुनिश्चिता । वर्तमानार्थवित्तिस्तु नास्तीति प्रतिपादितं ।। १०५६ ।।

[2.1.2.7.2.1,143]

अन्यथा भाव्यर्थापेक्षया न कश्चित्प्रवर्त्तेत । अथ वर्त्तमानभाविनोरेकतामवसाय  प्रवर्तते । तथा सति भाव्यर्थवित्तिरेवासौ न प्रवर्त्तमानवित्तिः (प्रकृष्टा चासौ वित्तिः) ।  प्राप्त्या हि वेदनसत्त्यतानुमीयते । ततो वर्त्तमानरूपस्याप्राप्तेर्भाविनश्च विपर्ययाद् भावि ।  विषयमेव प्रमाणं । वर्त्तमानभावस्तु सन्नपि तत्रासत्त्यः । प्रत्यक्षमपि भाविन्येव प्रमाणं ।  तथा च प्रतिपादितं ।

[2.1.2.7.2.1,144]

ततो यदुक्तं भविष्यँश्चैषोऽर्थः न ज्ञानकालेस्तीति तन्निराकृतं । भविष्यता विना  न भवतीति तत्संप्रयोगजं प्रत्यक्षं प्रमाणं (।) तत इदमपि प्रत्युक्तमनिमित्तं विद्यमानोपलम्भनत्त्वादिति तस्मात्प्रत्यक्षानुमानयोर्भाविविषयत्वात्तदन्वयव्यतिरेकानुविधानभावात्प्रमाणता ।  परमार्थतः सकलं स्वरुपविषयमेव । व्यवहारतोऽर्थविषयता । स च भाव्यर्थः प्राप्तिविषय  इति तस्यैवार्थक्रि (या) कारित्वादर्थत्त्वं । यदि व्यवहारोऽङ्गीक्रियतेऽर्थविषयतैव प्राप्ता ।  स च वर्त्तमान एवार्थ इति किम्भाविविषयता प्रतिपाद्यते ।

[2.1.2.7.2.1,145]

अत्रोच्यते ।

[2.1.2.7.2.1,146]

त्रिविधो व्यवहारोयमव्युत्पन्नादिभेदतः । तदाश्रयेण सकलमिदं युक्तमिवेक्ष्यते ।। १०५७ ।।

[2.1.2.7.2.1,147]

अव्युत्पन्नानां व्यवहारो वर्त्तमानार्थविषयं प्रत्यक्षं । व्युत्पन्ना (नां) भाविविषयं  अतिव्युत्पन्नानां प्रतिभासमात्रविषयमेव । तद्यद्यव्युत्पन्नजनापेक्षयाऽर्थविषयता वर्त्तमाने चार्थे  सिद्धं साध्यते । एवमेव वयमप्यास्म । तस्माद्ध्ूमप्रतिभासं विज्ञानमग्निवासनामेव गमयति ।  सा च वासना भाविप्रतिभासैकतया प्रतीयमाना तद्रूपप्रतिभासे प्रवर्त्तिकेति स एव भाविप्रतिभासो गम्यते भाव्यग्निवद् बा ह्या र्थ वा दि मते । ततः परमार्थतः प्रतिभास एव विषयः ।

[2.1.2.7.2.1,148]

ननु यदि पश्चादपि भ्रान्तः प्रतिभासो भवति न तत्रार्थित्वं ।

[2.1.2.7.2.1,149]

अर्थ एवार्थिता लोके प्रतिभासे त्वनर्थिता ।

[2.1.2.7.2.1,150]

नहि स्वप्नसुखाद्यर्थो लौकिकः कश्चिदीप्स्यते ।। १०५८ ।।

[2.1.2.7.2.1,151]

तदसत् । यतः

[2.1.2.7.2.1,152]

वासनादार्ढ्यमासाद्ययदिनाप्रतिसन्धिमत् । तत्स्वप्नसुखं स्याद्वातत्र का क्षतिरस्ति वः ।। १०५९ ।।

[2.1.2.7.2.1,153]

यत्र वासनाविशेषत एवमविघटनं तत्स्वप्नसुखमेव न भवति । वि ज्ञा न वा दिनामपि  स्वप्नेतरविभागोस्त्येव वासनाविशेषात् । यथा स्वप्न एव प्रबुद्धेतरविभागः । स्वप्नविशेष  एव वा भवतु । तत्राप्यर्थिता भविष्यति अविदग्धानां कात्र वः क्षतिः । परमार्थतो  विदग्धचूडोत्तमरत्नालंकाराणां तु मोक्षकामानां बालक्रीडावत् । अनभिमतमेव सकलं सुखमिति प्रवर्त्तनाभावासक्तिः सिद्धसाध्यतैव । तथा हि ।

[2.1.2.7.2.1,154]

मोक्षकामाः क्षमावन्तो न ससारसुखार्थिनः । वृत्तिद्धर्मे ततस्तेषां तद्व्यावृत्तिप्रसिद्धये ।। १०६० ।।

[2.1.2.7.2.1,155]

बालक्रीडामिव सकलमेव संसारसुखार्य धर्मसाधनमुत्पश्यतां मोक्षाक्षिप्तप्रेक्षावतां  संसारव्यवहारविडम्वनाव्यावर्त्तनाय धर्मे प्रवर्त्तनं । ततः सांव्यवहारिकं प्रतिभासविषयमेव  प्रमाणं । यदि तर्हि वासनाप्रतिबद्ध एव पावकादिप्रतिभासः स च सजातीयवासनाप्रतिबद्ध  एव ततो धुमप्रतिभासात्तद्वासनैव गम्यतां कथमग्निवासनागतिः । यतः ।

[2.1.2.7.2.1,156]

वासनाः खलु यद्रूपप्रतिभासप्रवर्तिताः । तद्रूपप्रतिभासस्य हेतुर्न्नान्यावभासने ।। १०६१ ।।

[2.1.2.7.2.1,157]

नाग्नवासना धूमप्रतिभासं जनयति । धूमवासनयैव तस्य जन्यत्वात् । ततो नान्यजन्यमन्यङ्गमयत्यजनकं ।

[2.1.2.7.2.1,158]

अत्रोच्यते ।

[2.1.2.7.2.1,159]

तद्योग्यवासनागर्भ एव धूमावभासिनीं ।व्यनक्ति चित्तसन्तानो धियं धूमोग्नितस्ततः ।। ३९७ ।।

[2.1.2.7.2.1,160]

चित्तादेव सकलसंसारप्रपञ्चोदयः । ततोग्निप्रतिभासजननयोग्यवासनासनाथचित्तसन्तानादग्निप्रतिभासः । स च सन्तानो धूमप्रतिभासं जनयति धूमवासनाप्रबोधकचित्तान्तरोपस्कारतः । ततो धूमवासना धूमाभासस्योपादानकारणमग्निवासनासहकारिणी । अग्निप्रतिभासस्यापि भाविनः पावकवासनोपादानकारणं धूमप्रतिभासः । प्रबोधकत्वात्सहकारिकारणं धूमवासना च । तत एकसामग्र्यधीनत्वाद् गम्यगमकभावः पावकतत्कार्यधूमयोरिति  समञ्जसं ।

[2.1.2.7.2.1,161]

नन्वेकसामग्र्यधीनत्वेन गमकत्वे समानकालयोरेव गम्यगमकभावोनागतस्य न गतिर्व्यभिचारादिति ।

[2.1.2.7.2.1,162]

सदितरदेतत् । यतः ।

[2.1.2.7.2.1,163]

अनागतस्य गम्यत्वं सर्व्ववैवेति साधितं । धूमादग्निरपि प्राप्यो गम्यते तत्क्षणेन किं ।। १०६२ ।।

[2.1.2.7.2.1,164]

भाविन एव प्रमाणविषयता । यदि हि धूमादग्निस्तदैवास्तीति गम्यते । न तु पश्चाद्  भविष्यति तदा प्रमाणं न किञ्चिद् भवेत् (।) नहि तत्कालभाविना तस्य वह्निना प्रयोजनं ।  भाविनः सन्देह एवेति चेत् । कथं प्रमाणं (।) अर्थदर्शनात्प्रमाणं (।) नहि प्रमाणेन प्रति (प)त्तुरेव कालान्तरेर्थो दर्शनीयः ।

[2.1.2.7.2.1,165]

ननु तेन दृष्टेनाप्यर्थक्रिया न क्रियत इत्यनर्थ एवासौ । भाविनोऽर्थक्रियासम्भवात्  असावप्युपचारादर्थक्रियाकारी । कारणे कार्योपचारात् । यद्येवं वि ज्ञा न वा दि नामपि तत्कालवासनागम्यतास्त्येव । अर्थक्रियाकारित्वाभावात् किन्तयेति चेत् । अर्थेपि समानमेतत् ।  भाव्यर्थद्वारार्यक्रियाकारित्वात्तस्याप्यर्थकारितेति वासनामानपि समानमेतत् । अर्थोपि तत्काले  वासनामात्रगम्य एव । अन्येन गम्यते चेत् वासनाप्यन्येन गम्यत एव । नहि वासनायामपि  परस्य व्यवहारतो न गतिः । तस्मात्समानमनुमानं बह्यार्थविज्ञप्तिमात्रवादिनोः । तस्माद्विज्ञ प्ति मा त्र मेव युक्तं ।

{2.1.2.7.2.2}



〈(ख) परापेक्षया द्वैरूप्यम्〉


[2.1.2.7.2.2,1]

कथन्तर्हि बाह्येप्यर्थे आचार्येण द्विरूपता विज्ञानस्योक्ता वि ज्ञा न वा द एव युक्तः ।

[2.1.2.7.2.2,2]

अत्रोच्यते ।

[2.1.2.7.2.2,3]

अस्त्येष विदुषाम्वादो बाह्यं त्वाश्रित्य वरार्यते ।द्वैरूप्यं सहसंवित्तिनियमात्तच्च सिध्यति ।। ३९८ ।।

[2.1.2.7.2.2,4]

बाह्यार्थाभ्युपगमेन परापेक्षया द्विरूपता वर्ण्यते, विदुषान्तु वि ज्ञा न वा द एव ।  सम्विन्नियमो हि भिन्नयोर्न्न युक्त इति प्रतिपादितं । यदि च निराकारं भवेद्विज्ञानतदाकारोऽन्य एव तदा ग्राहकाकारः पृथगेव गृह्येत कदाचित् । गृह्यत एव नीलव्यतिरेकेण पीते स  एवाकारः । तदेव नीलं सुखाकारेण तदेव दुःखाकारेणेति चेत् । न ।

[2.1.2.7.2.2,5]

स एव ग्राहकाकारः पीताद्योपि स एव यः । पूर्व्वं दृष्ट इदं ज्ञानं प्रत्यक्षनुमाथ किं ।। १०६३ ।।

[2.1.2.7.2.2,6]

न ता(व)त् प्रत्यक्षं, पूर्व्वापरभावे प्रत्यक्षस्यावृत्तेः । तदभावेनानुमानमिति न प्रमाणविषयः पौर्व्वापर्य । कथन्तर्हि अन्वयव्यतिरेकग्रहणासमर्थत्वात् प्रत्यक्षस्य अन्यत्राप्यग्न्यादावनुमानं । न सामान्यविषयत्वादनुमानस्य एकपरामर्शविषयमेकमभिप्रेत्यानुमानं यथाव्यक्त्यन्तरेण सह महानसेतरप्रदेशवर्त्तिनां एकत्वमारोप्य स एवाग्निरिति साध्यते । न ।  परमार्थत एकत्त्वमेव । एवमत्रापि स एव ग्राहकाकारस्तदेव च नीलमद्य पि तद्व्यतिरेकेणास्त  इति सन्तानाभेदमभ्युपगम्य ग्राह्यग्राहकयोर्भेदः साध्यते बोधरूपनीलाकारयोर्व्वा । ततो वस्तुनि  न भेदोऽपि तु प्रज्ञप्तिसति सामान्येन सन्ताने । परमार्थसत्वन्तु स्वलक्षणमपेक्ष्य सहोपलम्भनियम एव । ततोऽभेद एव परमार्थः । यदि च निराकारं विज्ञानं तदा तदेव शुद्धं सर्व्वदा  भवेत् न पटुमन्दाविलादिरूपं । अन्यथापि च भवति । तथा हि ।

{2.1.2.7.2.3}



〈(ग) विज्ञानस्य द्विरुपता ।〉


[2.1.2.7.2.3,1]

ज्ञानमिन्द्रियभेदेन पटुमन्दाविलादिकाम् ।प्रतिभासभिदामर्थे विभ्रदेकत्र दृश्यते ।। ३९९ ।।

[2.1.2.7.2.3,2]

कथमेकत्रैवार्थे नानाकारता । यतः ।

[2.1.2.7.2.3,3]

अर्थस्याभिन्नरूपत्वादेकरूपं भवेन्मनः ।सर्व्व तदर्थमर्थाच्चेत्तस्य नास्ति तदामता ।। ४०० ।।

[2.1.2.7.2.3,4]

यदि निराकारम्विज्ञानं तदार्थ एव ग्राह्यः प्रतिभाति चैकाकार एव ततः प्रतिभाति स  चैकाकार एव ततः प्रतिभासस्य भेदो न स्यात् । नार्थस्य नानाकारतेति प्रतिपादिनं ।

[2.1.2.7.2.3,5]

नन्वर्थाकारतायामपि नानाकारता कथन्तदेकाकारेणैव ज्ञानाकारेणापि भाव्यं । ततो  नानाकारतादोषस्तदवस्थ एव । न दोषो यतः ।

[2.1.2.7.2.3,6]

अर्थाश्रयेणोद्भवतस्तद्रूपमनुकुर्व्वतः ।तस्य केनचिदंशेन	 परतोपि भिदा भवेत् ।। ४०१ ।।

[2.1.2.7.2.3,7]

तदाकारतोदयप्रसङ्गेर्थादन्यतोपि तदाकारता यथा चन्द्राकारतायां तिमिरादिबलात् ।  द्व्याकारता ।

[2.1.2.7.2.3,8]

तथा ह्याश्रित्य पितरं तद्रूपोपि सुतः पितुः ।भेदं केनचिदंशेन कुतश्चिदवलम्बते ।। ४०२ ।।

[2.1.2.7.2.3,9]

नहि सुतः पितुः सदृश उत्पद्यमानो मातुर परमप्याकारं न धत्ते । इन्द्रियभेदेन  भेदमेव दर्शयति ।

[2.1.2.7.2.3,10]

मयूरचन्द्रकाकारं नीललोहितभास्वरं ।संपश्यन्ति प्रदीपादेर्मणडलं मन्दचक्षुषः ।। ४०३ ।।

[2.1.2.7.2.3,11]

नीलाद्याकारभेदभिन्नं भास्वरं सपरिवेषं प्रदीपं पश्यन्ति तिमिरमन्दीकृतनयनशक्तयः ।  अथ तथाभूतमेव सत्यतः प्रदीपरूपं तदा ।

[2.1.2.7.2.3,12]

तस्य तद्बाह्यरूपत्वे का प्रसन्नेक्षणेऽक्षमा ।

[2.1.2.7.2.3,13]

प्रसन्नेक्षणोपि पश्येत् । यदि वा सोपि प्रसन्नेक्षण एव नोपहतेन्द्रियः । यतः ।

[2.1.2.7.2.3,14]

भूतञ्च पश्यँस्तद्दर्शी कथञ्चो पहतेन्द्रियः ।। ४०४ ।।

[2.1.2.7.2.3,15]

असत्त्यदर्शनाद्दर्शनमुपहतमुच्यते । सत्त्यदर्शनेप्युपघातकल्पनायां सकलस्तम्भादिदर्शिनोप्युपहतलोचनाः कल्पनीयाः । तथा हि न तावत्स्वरूपेण दर्शनशक्तेरुपघातः प्रत्यक्षतः प्रतीयते  ततोऽनुमानात्कल्पनीयः । शक्तिश्च यथा कार्यदर्शनेन कल्प्यते । यथा कार्योपघातेनोपघातकल्पना तस्याः । कार्यं च दर्शनं । तच्च सत्त्यदर्शनमन्यद्वा । सत्त्यदर्शनेपि कल्पनेनानुपघातो  नाम अथ सन्तमप्यन्यादृशं पश्यतीत्युपहतेन्द्रियः । तथा सति ।

[2.1.2.7.2.3,16]

शोधितं तिमिरेणास्य व्यक्तं चक्षुरतीन्द्रियं ।पश्यतोन्याक्षदृश्येर्थे तदव्यक्तं कथं पुनः ।। ४०५ ।।

[2.1.2.7.2.3,17]

यो हि अन्यादृश्यमपि पश्यति स कथमन्यदृश्यमस्पष्टं पश्येत् । नह्येवं दृश्यते । यो  हि सूक्ष्ममन्यादृश्यं पश्यति सोन्यदृश्यं परिस्फुटतरं पश्यतीति दृष्टं न चैवमतो न भतदर्शीति युक्तं ।

[2.1.2.7.2.3,18]

नन्वभूतं दृश्यते चेति व्याहतं ।

[2.1.2.7.2.3,19]

दृश्यमानमभूतञ्चेत्कथम्भूतस्य भू (त) ता । न दूष्टिं विरहय्यान्यद् भूताभूतनिबन्धनं ।। १०६४ ।।

[2.1.2.7.2.3,20]

दृष्टमभूतमिति व्यवस्थायां भतमेव नाम नास्तीति प्राप्तम्विशेषाभावात् । न च  दृष्टेऽनुपपन्नं नाम ।

[2.1.2.7.2.3,21]

तदसत् ।

[2.1.2.7.2.3,22]

येन रूपेण यद् दृश्यन्तत्तेनैवोपगम्यते । अन्यथा दृश्वमानन्तु गम्येत कथमन्यथा ।। १०६५ ।।

[2.1.2.7.2.3,23]

इन्द्रियविकारतिमिराद्यन्वयव्यतिरेकानुविधायितयोपलभ्यमानं तदपरकारणोपपादितजन्मकं सम्वेदनस्वभावाननुस्यूतमिति न युक्तं । तिमिरादिविकारानुविधानमेव च साध्यम् ।  तथापि बाह्यत्वाभ्युपगमे वचनमात्रकं । तथा हि ।

[2.1.2.7.2.3,24]

आलोकाक्षमनस्कारादन्यस्न्यैकस्य गम्यते ।शक्तिर्हेतुस्ततो नान्योऽहेतुश्च विषयः कथं ।। ४०६ ।।

[2.1.2.7.2.3,25]

आलोकादिव्यतिरिक्तस्य प्रदीपस्यैव परमुपलभ्यते शक्तिर्न्न मण्डलस्य ततो नापरस्य  हेतुताभावाद्विषयता । नाहेतुर्व्विषय इति प्रतिपादितं । प्रतिभासनादेव विषय इति न युक्तं ।  प्रतिभासस्य भ्रान्तस्यापि सम्भवात् स्वरूपेण प्रतिभासमानं कथं भ्रान्तिमिति चेत् ।  स्वरूपेण प्रतिभासमानं स्वसम्वेदनन्न विषयः स्यात् । अन्यत्र प्रतिभासमानेन स्वसम्वेदनमिति  चेत् । स्वेन रूपेण प्रतिभासमानं कथमन्यत्र प्रतिभातीति युक्तं । यत्र हि प्रतिभासते  तस्यापि प्रतिभासनेऽन्यत्रानवस्था । स्वप्रतिभासने तद्वदेवान्यस्यापि स्वरूपप्रतिभासनात्  स्वसम्वेदनमेव । परस्परप्रतिभासने नीलादीनामपि परस्परप्रतिभासनात्सम्वेदनतैव ।  नीलादीनामपि सम्वेदननिवेशिनां सम्वेदनस्वभावेनैवेति तद्रूपो हेतुरन्वयव्यतिरेकावधूतसामर्थ्यो विषयः । न चान्वयव्यतिरेकाभ्यां सामर्थ्यावधारणं मयूरचन्द्रकस्य । ततो नास्य  विषयता । सम्वेदनासीनरूपव्यतिरेकेण व्यवस्थापनासम्भवात् । स्तम्भादीनान्तु जाग्रदुपलब्धानामन्येन ज्ञानान्तरेण दर्शनाद् व्यतिरेकव्यवस्था तत्कार्यभूदाहदर्शनाच्च । अत्रापि  समानतिमिरोपप्लवैरुपलम्भ इति चेत् । न । तेषामपि समानत्वात् । नहि भ्रान्त्युपलब्धस्याग्नेर्भूमिभेददाहः कार्यमुपलभ्यते । ततो द्वयस्यापि भ्रान्तता । अथ सोग्निरदाहक एव ।  न । तथा प्रतीत्यभावात् । अतथाभूतस्य तथाप्रतीतिर्भान्तिरेव । लोकव्यवहारापेक्षया  भ्रान्ततेति चेत् । अर्थत्वमपि लोकव्यवहारापेक्षमेव । स्वरूपप्रतिभासनात्सर्व्व एव तथेति  न विवेको युक्तः । तस्मादर्थक्रियाकार्यर्थोऽन्यो नेति न्यायः । सर्व्व एवार्थः किन्नेति चेत् ।  सर्व्वमेव सम्वेदनमिति किन्नेष्यते । सम्वेदनभावे च स्वसम्वेदनमेव सकलमिति कथमर्थता ।  परोक्षं सम्वेदनमिति चेत् । न । प्रमाणाभावात् । स्वसम्वेदनं कथमिति चेत् । न ।  दृष्टत्वात् । अन्येनापि सम्वेद्यमानं दश्यत इति चेत् । किमत्र प्रमाणं । भवतोपि किमिति  चेत् । असम्वेदनमेवापरस्य ।

[2.1.2.7.2.3,26]

ननु प्रकाशकाभावे कथमप्रकाशस्य घटस्येव प्रकाशनमिति चेत् । न । प्रकाशतायाः

[2.1.2.7.2.3,27]

सिद्धत्वाभावात । प्रदीपवदेव । घटस्य कथमिति चेत् । समर्थकारेवस्थानात् । तत्र  रूपमस्तीति कुतः । एकसामग्र्यधीनस्पर्शादिदर्शनादन्येन च निशाचरादिना । परमार्थतस्तु  नैवमिति अस्मत्समीहितमेतत् । तस्मात्प्रदीपवत्स्वसम्वेदनमेव सकलं । तैमिरेकदृष्टाकारः । अपि च । यदि तस्य सामर्थ्य चन्द्रकस्य चित्रपटवदेकदेशस्य प्रदीपरहितस्यापि  दर्शनप्रसङ्ग । तथा हि ।

[2.1.2.7.2.3,28]

स एव यदि धीहेतुः किं प्रदीपमपेक्षते ।

[2.1.2.7.2.3,29]

विततरूपस्य तदेकदेशो विनाप्येकदेशान्तरेण गृह्यते । तथैव हेतुरिति चेत् । न ।  रूपान्तरापेक्षमेव नीलादि गृह्यते । एवमुभयस्य हेतुत्त्वं कल्प्यते ।

[2.1.2.7.2.3,30]

दीपमात्रेण सद्भावादुभयन्नापि  कारणं ।। ४०७ ।।

[2.1.2.7.2.3,31]

तद्देशपिधानेपि दीपमात्रसद्भावाद् भवतीति नोभयकारणा तद्दृष्टिः । अथ तत्पिधातुमेवाशक्यमन्यथोदयादिति चेत् । तदैव तर्हि तस्योदय इति नाप्रकाशरूपता । दृष्टिस्तत्र  व्याप्रियते तेनास्वसम्वेदनमित्यसङ्गतं । दृष्टेः समानकालतया तत्र व्यापाराभावात् । अन्वयव्यतिरेकाभ्यान्तु तद्रूपव्यापारे तदेव जनितं प्रदीपेन प्रभावदिति स्यात् । यथा वा प्रदीपो  निजहेतुतः सप्रभः तथा चक्षुरपि पुरः परिस्फुरद्रूपसमन्वितमिति न दोषः । प्रदीपाद्व्यतिरिक्तैव प्रभेति चेत् । अस्तु व्यतिरेकः । किन्तु न प्रदीपप्रकाश्या प्रभा प्रदीपवदेवेति प्राप्तं ।  तस्माच्चक्षूरूपव्यतिरिक्तमपरमिह विज्ञानं प्रमाणाभावादसत् । तदेव तु द्वयं स्वरूपसम्वेदनाधिष्ठितं (।) सम्वेदनमिति तथाभूतसम्वेदनकारणमपरं परिकल्प्यतामिति सिद्धा द्विरूपा बुद्धिः ।  यदि चार्थ एव पुरोवर्त्ती साकारः स एव विज्ञानग्राह्यः तदार्थः स्वरूपेण गृह्यत इति ।

[2.1.2.7.2.3,32]

दूरासन्नादिभेदेन व्यक्ताव्यक्तं न युज्यते ।तत्स्यादालोकभेदाच्चेत् तत्पिधानापिधानयोः ।। ४०८ ।।

[2.1.2.7.2.3,33]

तुल्या दृष्टिरदृष्टिर्व्वा;

[2.1.2.7.2.3,34]

अर्थः खलु दर्शनविषयसीमानमनतिक्रम्य वर्त्तमानः स्वकारणपरम्परोपपादितान्यस्वभावपरित्यागानियतस्वभावसङ्गमात् स्वरूपत एवावभासेत । कथमस्य दूरासन्नादिदेशतायामपि  प्रतिभासनभेदो येन व्यक्तेतरस्वभावताप्रसङ्गः । दृश्यते चासावतो न बाह्यमेवाकारवता  स्वभावपरिग्रहेणावभासि । नहि नियताविकलरूपावभासने भेदभासनं तद्रूपभेदप्रसङ्गात् ।  प्रतिभासमानं हि पुरो रूपमर्थ एव तल्लक्षणत्वादर्थस्य । ततस्तद्भेदेऽर्थभेद एवाविकलः ।  न च भेदेऽर्थस्य व्यक्तादिव्यपदेशः । नार्थान्तरप्रतिभासनेऽन्यदव्यक्तं नाम । तस्य च तदेव  रूपं तच्च व्यक्तमेव ।

[2.1.2.7.2.3,35]

तस्यैव तत्स्वरूपञ्चेत्पररूपं कथन्तथा । ताद्रूप्येण प्रतीतेश्चेद्रूपभेदे कथं नु सा ।। १०६६ ।।

[2.1.2.7.2.3,36]

अभेदेन प्रतीतौ हि प्रतीतेरस्तु भिन्नता । अभेदे ग्राह्यरूपस्य पुनर्भेदः कथं मतः ।। १०६७ ।।

[2.1.2.7.2.3,37]

तस्मादेव तर्हि दूरासन्नादिभेदादालेकस्यालोकनस्य वा भेदाद्व्यक्तेतरभेद इति न  सङ्गतम् । स्वरूपप्रतिभासनेतरविकल्पानतिवृत्तेः । आलोकभेदेपि यदि स्वरूपेणावभासते  कथमव्यक्तं नावभासते तथापि कथमिति न किञ्चदेतत् । आलोकभेदे हि सोपरस्तत्र

[2.1.2.7.2.3,38]

गृह्यतामर्थस्तु कथमव्यक्तादिरूपः । अथ दूरदेशव्यवधानान्मन्ददर्शनं । यदि दूरदेशव्यवहितन्तवापि हि तत्त्वान्न दृश्यत एव । अथापि हितं ततः परिस्फुटमेव दृश्यतामिति कुतो भेदः।

[2.1.2.7.2.3,39]

सूक्ष्मोंशस्तस्य कश्चन ।आलोकेन च मन्देन दृश्यतेऽतो भिदा यदि ।। ४०९ ।।

[2.1.2.7.2.3,40]

दूरदेशतया हि सूक्ष्मांश एव व्यवधीयते न स्थवीयानाकारः । सूक्ष्मस्तु व्यवहितो  दूरदेशतया न दृश्यत एव ।

[2.1.2.7.2.3,41]

नन्वसाववयव्येक एव महिम्नावस्थितः । ततः सकल एव परिदृष्ट इति  कथमस्पष्टग्रहः । अथ न भवत्येकस्तदा सकलसूक्ष्मतेति प्रतीतिरेव न भवेत् । भवन्ती वा  परिस्फुटपरमाणुरूपग्राहिणी स्यात् । तदेव दर्शयति ।

[2.1.2.7.2.3,42]

एकत्वेर्थस्य बाह्यस्य दृश्यादृश्यभिदा कुतः ।अनेकत्वेऽणुशो भिन्ने दृश्यादृश्यभिदा कुतः ।। ४१० ।।

[2.1.2.7.2.3,43]

नन्वेकस्याप्यवयविनः सूक्ष्मावयवयोगात्तद्रहितग्रहणेऽपरिस्फुटाकारता (अ) न्यथान्ययाभावः ।

[2.1.2.7.2.3,44]

तदसत् । यतः (।)

[2.1.2.7.2.3,45]

नीलं पीतं विना ग्राह्यं किं तदस्फुटमुच्यते । अन्यस्याग्रहणेन्यस्य स्वरूपग्रहणं स्फुटम् ।। १०६८ ।।

[2.1.2.7.2.3,46]

नन्वनेकत्वे तदन्यग्रहणे तदन्यस्याग्रहणमित्यपरिस्फुटता ।

[2.1.2.7.2.3,47]

तदप्ययुक्तं । तत्रापि समानत्वात् । यदर्थग्रहणे परिस्फुटं तत्किमन्यरूपमर्थसम्वेदनस्य । यद्यर्थस्य तदन्याग्रहणेपि तदेवेति कथमपरिस्फुटता । अथ ततः सोत्पत्तिमती तदा  तर्हि नार्थसस्यासाविति कथमर्थग्रहः । तदापि सा तथा भवन्ती वस्तुन एव रूपमिति चेत् ।  वस्तुरूपतायां परेणापि तथैव दृश्येत । अदर्शने परेण प्रतिपत्तिरेव साऽसाधारणत्वादिति  प्रतिपादितम् । तथा हि । प्रतीतिरेव मम व्यामलितरूपोदितेति जनः प्रतिपत्तिमानथोपचारादेवं प्रतीतिः । व्यामलितार्थदर्शनात्प्रतीतिरपि तथाभूता व्यपदिश्यते यथा दण्डसङ्गात्पुरुष एव दण्डव्यपदेशभाक् ।

[2.1.2.7.2.3,48]

तदप्यसत् । यतः

[2.1.2.7.2.3,49]

मम व्यामलितं चक्षुस्तद्वद्दर्शनसंगमात् । तत्कार्यदर्शनादेव व्यपदेशस्तथास्तु सः ।। १०६९ ।।

[2.1.2.7.2.3,50]

दृष्टेस्तु कार्यन्नास्त्यन्यत् न हि कार्य तया स्थितिः ।

[2.1.2.7.2.3,51]

तथा समागमादेव यदि नीलापि सोच्यतां ।। १०७० ।।

[2.1.2.7.2.3,52]

क्वत्यं ममेयं दृष्टिर्हि न कदाचित्त्वयेष्यते । तस्मादस्पष्टता दृष्टेः सर्व्वलोकप्रतीतितः ।। १०७१ ।।

[2.1.2.7.2.3,53]

निश्चयो हि न सर्व्वेषामकस्माद् भ्रान्त उच्यते ।

[2.1.2.7.2.3,54]

नहि व्यवहारमस्खलितमादधानो व्यवसायोऽन्यथा संभाव्यते । ततः स्वयमर्थप्रतिभासेन बुद्धिभेदो युक्तः ।

[2.1.2.7.2.3,55]

मान्द्यपाटवभेदेन भासो बुद्धिभिदा यदि ।भिन्नेन्यस्मिन्नभिन्नस्य कुतो भेदेन भासनं ।। ४११ ।।

[2.1.2.7.2.3,56]

अपरः प्राह । आलोकस्य बाह्यस्यैव मान्द्यपाटवभेदाद्ध्ुद्धिभेद एकस्मिन्नप्यर्थे न तु  बुद्धिस्वभावभेदः स्वत इति नासावाकारश्चेतसः । तदनुपपन्नं । यतः ।

[2.1.2.7.2.3,57]

अर्थस्य प्रतिभासः स्याद्यदि भासा समन्वितः ।

[2.1.2.7.2.3,58]

अन्येन सहिताभासे न स्यान्मन्दावभासिता ।। १०७२ ।।

[2.1.2.7.2.3,59]

परस्परव्यावृत्तालोकरूपप्रतिभासे हि तयोरेव तथावभासनमिति नास्पष्टरूपप्रतिभासः ।  न खल्वन्यस्मिन् स्वरूपावभासवति तदपरः तथा भवति । भवत्येव कु सु म्भ रागवस्त्रान्तरितवस्तुप्रतिभासवदिति चेत् । न । तत्रापि समानत्वात् । स्वरूपेण प्रतिभासनेन रक्ततावभासः । तदेव तस्य रूपमिति तथावभासनाभ्युपगमे तस्याप्यालोकमन्दतया तदेव रूपमिति  सकलस्य तथावभासनात्कुतो बुद्धिभेदः । तस्मादालोकभेदेपि न भेदावभासः । अचि च ।

[2.1.2.7.2.3,60]

मन्दन्तदपि तेजः किमावृत्तेरिह सा न किं ।तनुत्वात्तेजसोप्येतदस्त्यन्यत्राप्यतानवं ।। ४१२ ।।

[2.1.2.7.2.3,61]

यदि तेजो दवीयसि देशे रजसाऽवृतमिति मन्दं तदाकाराद्देशमपि मन्दमेव तत्रापि  रजसा तिरस्करणसम्भवात् । न खलु व्यापि नभस्वदुद्ध्ूयमानमिह नास्ति(।) तदस्तित्त्वेपि  तनुत्त्वाद्रजसोऽनावरणकारणता । दवीयसि तु देशे तदन्तरालापतनत्त्वे न रजसो भूयस्त्वं ।  स एव गो धा श श क न्या यः । तेजसोपि तत्र भूयस्त्वमेव । निकटे तु यथा रजसस्तानवन्तथा तेजसोपीति किमेवमुक्तेन ।

[2.1.2.7.2.3,62]

अत्यासन्ने च सुव्यक्तन्तेजस्तत्स्यात्परिस्फुटम् ।

[2.1.2.7.2.3,63]

यदि रजसस्तनुत्वेनालोकस्यामन्दतायां स्फुटप्रतिभासस्तदात्यासन्नतायां रजसस्तनुतमत्वादतिपरिस्फुटम्भवेत् । तत्र शक्त्यभावादिन्द्रियस्येति चेत् । सर्व्वथाऽदर्शनमेव  प्रसक्तमित्युक्तं ।

[2.1.2.7.2.3,64]

तत्राप्यदृष्टमाश्रित्य भवेद्रूपान्तरं यदि ।। ४१३ ।।अन्योन्यावरणात्तेषां स्यात्तेजोविहतिस्ततः ।

[2.1.2.7.2.3,65]

अदृष्टसङ्गतिमचेतनं पदार्थमाश्रित्य रूपान्तरमेव तत्रोत्पन्नं तेन तत्तेज आवृत्तं विहितमिति न तदपरस्य दर्शनं । एवं सति सर्व्वेण तदेकमेव दृश्येत नापरं । तस्यावृतत्वादालोकस्य ।  द्व्यमपि च दृश्यते निकटे तादावरणं नास्त्येव तस्य पृष्ठतस्स्थानात् । नैकदेशस्यैव दर्शनात् ।  नहि दूरदेशवर्त्तिना निकटदेशावस्थितस्य पृष्ठतस्तदुपलभ्यते रूपमपरिस्फुटाभिमतं । भ्रान्तिरसाविति चेत् । पदार्थतत्त्वदर्शनदर्शिनां कुतो भ्रान्तिसम्भवः । देशभ्रान्तिरस्त्येवादित्यस्य  वृक्षशिरः संसृष्टतादर्शनवत् ।

[2.1.2.7.2.3,66]

तत्र देशेप्यसत्तत्र दृश्येत यदि वस्तु तत् । तत्र कालेप्यसत्तत्र किन्न दर्शनसङ्गतम् ।। १०७३ ।।

[2.1.2.7.2.3,67]

तत्काले ऽविद्यमानस्य यदि स्यात् दृष्टिरागतं ।

[2.1.2.7.2.3,68]

सर्व्वार्थदर्शिनः सर्व्व इति तच्च न दृश्यते ।। १०७४ ।।

[2.1.2.7.2.3,69]

अदृष्टसङ्गमादेतद्यदि सर्व्वं समर्थ्यते । परेणापि ततः सर्व्वो दृष्टतो दर्शनोदयः ।। १०७५ ।।

[2.1.2.7.2.3,70]

यदाह परदर्शनदूषणाय भवता किञ्चदुच्यते । तदा परोपि सकलमेतद् भवतो

[2.1.2.7.2.3,71]

दूषणं प्रतिभाति न समर्थनं । तथाभूतादृष्टसामर्थ्यादेवेति भवत एवायं दोष इति शक्त  एव वक्तुं । यथा च विद्यमानवारणमदृष्टतः तथा ऽविद्यमानोपदर्शनमपि । ततो ऽविद्यमानमेव भवतो दूषणं प्रतिभाति । विद्यमानमपि न समर्थनं तथा प्राश्निकप्रपञ्चस्यापीति  न कश्चित्सम्यग् वादी भवेत् ।

[2.1.2.7.2.3,72]

दृश्यते यद्यथा वस्तु तत्तथैवानुगम्यताम् । अस्फुटावरणन्तस्य पृष्ठतो नेति गम्यताम् ।। १०७६ ।।

[2.1.2.7.2.3,73]

कस्यचिदपि पृष्ठतस्तदावरणमिति पुरोवत्तिनावरणेन पिहितत्वादेकमेवास्फुटरूपमावरणं सर्व्वः पश्येत्तस्यानावरणे तु सकृदेव दूरदेशव्यवस्थितोपि स्फुटेतरलक्षणं द्व्यमपि  पश्येदिति प्राप्तं सकृत्तदेवेत्याह ।

[2.1.2.7.2.3,74]

तत्रैकमेव दृश्येत तस्यानावरणे सकृत् ।। ४१४ ।।

[2.1.2.7.2.3,75]

पश्येत्स्फुटास्फुटं रूपं;

[2.1.2.7.2.3,76]

अथाप्युच्येत । एक एव दृश्यते परदर्शनस्यादृष्टेन वारणे सतीति चेत् । अत्रोच्यते । यदि तत् ।

[2.1.2.7.2.3,77]

[ एको[ऽ]दृष्टेन वारणे(।)

[2.1.2.7.2.3,78]

न दृश्यत इति वाक्यशेषः । तदयुक्तं ।

[2.1.2.7.2.3,79]

अर्थानर्थौ न येन स्तस्तददृष्टं करोति किं ।। ४१५ ।।

[2.1.2.7.2.3,80]

अदृष्टं हि नामेदं धर्माधर्मलक्षणं । अकस्मादर्थानर्थोपनिपातेन गम्यते न प्रत्यक्षतः ।  तत्कथनमनर्थेतरत्वाभावेपि दूरादर्शनस्यास्पष्टदर्शनस्य वा दृष्टकृतत्वं । एतदपि करोतीति  चेत् । दत्तमत्रोत्तरं । सर्व्वमेव दूषणसमर्थनं व तत्त्वतो भवेदिति । साधूक्तमपि न  भवताऽवगम्यते ऽदृष्टवशादिति ।

[2.1.2.7.2.3,81]

तस्मात्संविद्यथाहेतु जायमानाऽर्थसंश्रयात् ।प्रतिभासभिदां धत्ते शेषाः कुमतिदुर्न्नयाः ।। ४१६ ।।

[2.1.2.7.2.3,82]

किञ्च ।

{2.1.2.7.2.4}



〈(घ) अक्षणिकस्य न व्यक्तिः〉


[2.1.2.7.2.4,1]

ज्ञानशब्दप्रदीपानां प्रत्यक्षस्येतरस्य वा ।जनकत्वेन पूर्व्वेषां क्षणिकानां विनाशतः ।। ४१७ ।।

[2.1.2.7.2.4,2]

व्यक्तिः कुतोऽसतां ज्ञानात्;

[2.1.2.7.2.4,3]

नाविद्यमानस्य स्वरूपेण दर्शनं । हेतुत्वेन च ज्ञानात् पूर्व्वत्त्वं । पूर्व्वत्वे च क्षणिकतया न ज्ञानकालेस्तिता । अथ यदैवास्ति तदैव ग्रहणं हेतुभावमन्तरेणापि । समानकालतयैव वा हेतुतापि ।

[2.1.2.7.2.4,4]

तदसत् । ज्ञानस्य य उपकारको न भवति तस्य ।

[2.1.2.7.2.4,5]

अन्यस्यानुपकारिणः ।

[2.1.2.7.2.4,6]

व्यक्तौ ब्यज्येत सर्व्वोर्थः;

[2.1.2.7.2.4,7]

न समानकालस्य हेतुता तथा ऽप्रतीतेः । असम्बद्धग्रहणे च सर्व्वमेव गृह्येत ।

[2.1.2.7.2.4,8]

तद्धेतोर्न्नियमो यदि ।। ४१८ ।।

[2.1.2.7.2.4,9]

न सर्व्वग्रहन्तद्धेतुनियतत्वाद् ग्राह्यग्राहकयोः । ईदृशो ग्राहकश्चक्षुषा नियमितो  येन प्रतिनियतमेव ग्रृह्णाति । ग्राह्यम्वा येन तेनैव गृह्यते । अथवोभयमपीति परः ।  तदयुक्तं । यतः ।

[2.1.2.7.2.4,10]

नैषापि कल्पना ज्ञाने;

[2.1.2.7.2.4,11]

न प्रतिनियतग्रहणमनया कल्पनया । हेतुनियमो हि पदार्थानां स्वरूपे कार्यकारणे च ।  न तावत् स्वरूपे । स्वरूपप्रतिनियमे हि कारणतः स्वरूपमेव तयोस्तथाभतं यदवभासते । ततः  स्वरूपावभासनमेव प्रसक्तं तत्पूर्व्वकारणाधीनं न परस्पराधीनमिति न परस्परं ग्राह्यग्राहकभावः ।  समानकालोदयात् । यदधीना हि तयोर्ग्राह्यग्राहकता तस्यैव तौ ग्राह्यग्राहकाविति युक्तं ।
		  न  च संविदितस्वस्वरूपादपरा ग्राह्यग्राहकता । कथन्तर्हि ग्राहकोहं ग्राह्यं ममेदमिति प्रतीतिः ।  न । तदपरस्य सम्बन्धस्याप्रतिभासनात् कल्पनामात्रमेवानादिवासनाधीनमेतत् । तथा  चोक्तं । "सव्यापारमिवाभातीति" । तस्मात्स्वरूपस्य स्वहेतुनियमान्न ग्राह्यग्राहकभावः ।  अथ कार्यकरणे स्वहेतुनियमः । तदापि यदि ताभ्यां प्रतिनियतस्य कार्यात्मनो जननं कथमिव  ग्राह्यग्राहकभावः । सहकारिभाव एव भवेत् । न च तावता ग्राह्यग्राहकभावः । तस्मान्न  हेतुतो ग्राह्यग्राहकभावः । अथवा नैषापि कल्पना ज्ञाने । यदा ज्ञानं ग्राह्यं ज्ञानान्तरस्य  प्रत्यक्षस्यान्यस्य वा तदा कि द्वयोर्ज्ञानयोः समानकालता । हेतोश्च ग्राह्य ग्राहकतोदयः ।  न च द्वयोः समानकालतेष्यते । समानकालतयाम्वा तदन्येनापि समानकालेन तदन्येनापीति  अपर्यन्ततैव ज्ञानानाम्भवेत् । अर्थस्यापि तदा ग्रहणम्भवेत् । न चेष्यते । न च प्रथमं  ग्राह्यमसत् पश्चाद् ग्राह्यं भवति तद्रूपस्याप्रतिपत्तिप्रसङ्गात् । ग्राह्यरूपमेव प्रागपीति चेत् ।  प्रागपि ग्रहणप्रसङ्गः । भवतु को दोष इति चेत् । न । प्रागपि ग्राहकप्रसङ्गात् । यदि  च चक्षुरादिसामग्रीवशादुदयस्तस्य ज्ञानमेव ग्राह्याकारः स्यात् नार्थता । तथाप्यर्थत्वे  ग्राहकाकारोपि भवेत् । अथार्थस्य प्राग्भावाद् ग्राहकस्य चान्यथाभावान्नैवं । न प्रागभावः  परिगृह्यत इत्युक्तं । कल्पनायां सर्व्वकल्पनाप्रसङ्ग इति च । कथन्तर्ह्यर्थकल्पना । अन्य(सौ त्रा न्ति क) दर्शनापेक्षयेति प्रतिपादितं । अत एवाह ।

[2.1.2.7.2.4,12]

ज्ञानन्त्वर्थावभासतः ।तं व्यनक्तीति कथ्येत तदभावेपि तत्कृतं ।। ४१९ ।।

[2.1.2.7.2.4,13]

तदाकारावभासनात् अविद्यमानोप्यर्थः प्रतिभातीति भवेद्व्यपदेशः । अन्येन  दृश्यमानोर्थः स्वयञ्चानुमानतः प्रतीतोस्तीति  व्यवस्थितावर्थस्य ततस्तदाकारज्ञानोत्पत्तौ स  गृहीत इति युक्तं । तदभावे तूत्पन्नं भ्रान्तिज्ञानमिति व्यवस्था । न पुनः परमार्थतो  ऽनुमानमस्ति ।

[2.1.2.7.2.4,14]

प्रत्यक्षपूर्व्वकं सर्व्वमनुमानं प्रवर्त्तते । प्रत्यक्षस्यानुमानापेक्षा यद्यन्योन्यसमाश्रयः । न यावदनुमानं प्रमाणं तावन्न प्रत्यक्षं प्रमाणीभवति बाह्येऽर्थे । न च प्रत्यक्षस्य प्रामाण्यासम्भवेऽनुमानन्तत्पूर्व्वकत्वादन्यथान्धपरम्परा भवेत् । तस्मात् परमार्थतः स्वरूपमेव सम्वेदनस्य सम्विदितं नार्थः । तथाप्यभ्युपगम्योच्यते । नहि सर्व्व तत्त्वत एव व्यवस्थाप्यते । ततः  पूर्व्वमर्थे सति यदाकारं विज्ञानं जायते स ग्राह्यः ।

[2.1.2.7.2.4,15]

नाकारयति चान्योर्थोऽनुपकारात् सहोदितः ।

[2.1.2.7.2.4,16]

सहोदितोर्थात्मा स्वहेतोः तथैवोत्पन्न इति तदुपकाराभावात् ज्ञानस्य नासौ ग्राह्यस्तदाकारज्ञानाजननात् । ततः ।

[2.1.2.7.2.4,17]

व्यक्तोऽनाकारयन् ज्ञानं स्वाकारेण कथम्भवेत् ।। ४२० ।।

[2.1.2.7.2.4,18]

परोक्षोर्थात्मा तदाकारज्ञानजनकतयावस्थितः स्वरूपेणाविदितस्वभाव इति तदाकारज्ञानसम्वेदनादेव तस्य वेदनमिति युक्तं । तेन व्यक्तत्वं । स्वरूपेण प्रतिभासने तु स्वहेतुसामर्थ्यान्न समानकालता विना परेण तस्य किञ्चिदिति तद्वेदनं । यदि परन्तदुपरोधमात्रादेव ।  भवतु ज्ञानादीनामसतां ज्ञानकाले स्वरूपेणावेदने ततस्तत्र सामर्थ्यत्तदाकारज्ञानकल्पनापि ।  यः पुनः स्थिरो वज्रोपलादिकोर्थस्तस्य स्वरूपवेदनं कथमनुपपन्नं ।

[2.1.2.7.2.4,19]

तदपि यत्किञ्चिदेतत् । यतः ।

[2.1.2.7.2.4,20]

वज्रोपलादिरप्यर्थः स्थिरो योन्यानपेक्षणात् ।सकृत्सर्वस्य जनयेत् ज्ञानानि जगतः स्वयम् ।। ४२१ ।।

[2.1.2.7.2.4,21]

कालकलावता न व्यापी हि नित्यः स्थिर इति चोक्तः । यदि च तस्य स एव  स्वभावस्तदा तदाकारसर्व्वस्वस्वीकारसम्वेदनेन सपर्यवसानः स परिगृहीत इति एकज्ञानकाल  एव परिसमाप्त इति न नित्यता भवेत् । न तदैव परिसमाप्तं नित्यं नाम । सकलकालकलावलोकेन च न कालदैर्ध्य । युगपच्च ग्रीष्मादिकः कालः स्यात् । ज्ञानैकत्वेप्ययमेव दोषः ।

[2.1.2.7.2.4,22]

ननु क्रमभाविकालकलानामक्रमेण कथं ग्रहणम् । अग्रहणे तर्हि न कालव्याप्तिरस्येति कथं नित्यता । तस्माद्यद्यसावेकस्तथैव सकृत् गृह्येत । अथापरकारणापेक्षया  परापरसम्वेदनजनने क्रम इति ।

[2.1.2.7.2.4,23]

तदप्ययुक्तमनपेक्षत्वात् । न ह्येकरूपं स्वकारणादुत्पन्नं तद्‪भावे ऽपरमपेक्षते । अथ  पश्चादपरा दृश्यमानता भवति । या पश्चादेव विषयः । तदा तर्हि न नित्यत्वमित्याह ।

[2.1.2.7.2.4,24]

क्रमाद्भवन्ति तान्यस्य सहकार्युपकारतः ।आंहुःप्रतिक्षणं भेदं स दोषोत्रापि पूर्व्ववत् ।। ४२२ ।।

[2.1.2.7.2.4,25]

यदि सहकारिचक्षुराद्युपकारक्रमेण तानि विज्ञानानि क्रमभावीनि । तथा सति ज्ञानानां  क्रमभावे तद्‪दृश्यतापि क्रमभाविनी । नहि दृश्यता ज्ञानमन्तरेण वस्तुनः स्वसम्वेदनप्रसङ्गात् । ज्ञानसमानकालभाविनी च दृश्यता न पूर्व्वापररूपा ज्ञानस्या तथाभावात् । ततो  ज्ञानवदेव प्रतिक्षणं भेद इति । पूर्व्वपूर्व्वस्वसन्तानभाविकारणाधीनाऽन्यथा वा । ततः  पूर्व्ववदत्रापि दोषः । अथ चक्षुरादिकारणोपनिपातमविच्छिन्नमेकमेव । ततस्तदविच्छेदादविच्छेदसम्भविनी ग्राह्यतैकैष ततो नित्यता वज्रोपलादेः ।

[2.1.2.7.2.4,26]

नैतदस्ति ।

[2.1.2.7.2.4,27]

वज्रोपलादौ विच्छेदमन्तरेण प्रमादयः । सर्व्वथा नेति केनायमविच्छेदः प्रतीयतां ।। १०७७ ।।

[2.1.2.7.2.4,28]

यदाप्यविच्छेदस्तदापि पर्यवसानावधि प्रतीतिप्रसङ्ग इत्युक्तं । तस्माद्वज्रोपलादावपि  समानमेव । तस्मादविद्यमानानां शब्दादीनां कारणभूतानां सम्वेदनासङ्गतेर्व्विषयाकारं  विज्ञानमिति सिद्धं । आ चा र्ये णापि प्रतिपादितं ।

[2.1.2.7.2.4,29]

"स्मृतेरुत्तरकालश्च नह्यसावविभाविते ।"

[2.1.2.7.2.4,30]

तदाह (।)

[2.1.2.7.2.4,31]

स्मृतेश्च द्विरूपतासिद्धेति ।</div><div label="2.1.2.7.3" level="5" n="3" xml:id="pva-svasaṃvedanacintā">

〈(३) स्वसंवेदनचिन्ता〉


{2.1.2.7.3.1}



〈(क) अर्थाकारं ज्ञानम्〉


[2.1.2.7.3.1,1]

अथापि स्यात् । सम्वेद्यसम्वेदकरूपतया द्विरूपतया न विषयाकारतयेति  ग्रन्थार्थः । तदयुक्तं ।

[2.1.2.7.3.1,2]

विषयज्ञानतज्ज्ञानविशेषात्तु द्विरूपते ।। १०७८ ।। ति प्रकृतं

[2.1.2.7.3.1,3]

तत्र च विषयाकारता प्रकृता साधयितुं । कथं पुनर्ज्जायते द्विरूपम्विज्ञानमिति प्रक्रमात् ।  तत्रापि द्व्यभासं हि विज्ञानं स्वाभासं विषयाभासञ्च । तत्र विषयतायामेव महत्यास्था । यतः ।

[2.1.2.7.3.1,4]

संवेदनस्य तादात्म्ये न विवादोस्ति कस्यचित् ।तस्यार्थरूपताऽसिद्धा सापि सिध्यतिसंमृतेः ।। ४२३ ।।

[2.1.2.7.3.1,5]

ननु च स्वसम्वेदनेपि विवाद एव ।

[2.1.2.7.3.1,6]

नैतदस्ति । सम्वेदनमात्राभिप्रायादेवमुच्यते । स्वसंवेदनन्तु साध्यमिति युक्तमेवैतत् । तथा च ।

[2.1.2.7.3.1,7]

स्वसम्वेद्यता चेति पश्चात्सा साधयिष्यते ।

[2.1.2.7.3.1,8]

ततः स्वसम्वेदनव्यतिरिक्तसम्वेदनात्मत्वेन विवाद इत्ययमत्रार्थः । तस्य त्वर्थाकारतायां विवादस्तदसिद्धेः । सापि तदाकारता सम्यक्‪स्मृतेर्व्विभागेन स्मृतेः सिध्यति ।

[2.1.2.7.3.1,9]

ननु निराकारतायामपि स्मृतिर्व्विभागवत्युपपन्नैव । तत्कथमनैकान्तिकाद्धेतोरर्थस्य सिद्धिः ।

[2.1.2.7.3.1,10]

नैतदस्ति । यतः ।

[2.1.2.7.3.1,11]

परस्परस्य भेदेन स्मृतिरत्र विवक्षिता । स्पष्टभेदम्विना नासाविति हेतुत्वमुच्यते ।। १०७९ ।।

[2.1.2.7.3.1,12]

भेदेनाननुभूतेस्मिन्नविभक्ते स्वगोचरैः ।एवमेतन्न खल्वेवमिति सा स्यान्न भेदिनी ।। ४२४ ।।

[2.1.2.7.3.1,13]

न चानुभवमात्रेण कश्चिद् भेदो विवेचकः ।विवेकिनी न चास्पष्ट  भेदे धीर्यमलादिवत् ।। ४२५ ।।

[2.1.2.7.3.1,14]

यदि तत्सम्वेदनं न प्रतिनियतस्पष्टनीलाकारो रागवशात् विभक्तमुपजायते । तदा  न विवेकेन स्मर्य्येत । अथ कश्चित्सामग्रीविशेषाद् भेदोऽवश्यम्भावी तत एव भेदवती स्मृतिः ।  तदयुक्तं (।) यतो नानुभवमात्राद्विशेषः सामग्रीप्रभावोन्नीयमा(ना) त्मा स्मृतेर्न्निबन्धनं  स्पष्टभेदाभावात् । न चास्पष्टभेदादेव विवेकिनी यमलकादिषु स्मृतिः । अथ विषयोपि  तत्रानुभूत इति स्मर्यते । तदव्यभिचारादतः स्वयमभिन्नमपि तद्‪भेदादेव भेदेन स्मृतेर्व्विषयः ।  यमलकयोरपि यदा विलक्षणदण्डादियोगस्तदा भवत्येव विशेषोपलक्षणम् । यथैव विषयबलात् कल्प्यते ऽनुभवस्तथा स्मर्यमाणादपीति ततो विज्ञानस्मरणमिति व्यवहारः ।

[2.1.2.7.3.1,15]

तदसत् ।

[2.1.2.7.3.1,16]

विषयाकारताभावे विषयस्मरणं कथं । अतीतस्य हि नार्थस्य स आकारः परीयते ।। १०८० ।।

[2.1.2.7.3.1,17]

प्रत्युत्पन्ने हि तस्मिँस्तत्कथं स्मरणमुच्यते ।

[2.1.2.7.3.1,18]

स्मरणस्य स आकारो यदि किं सम्विदा न वा ।। १०८१ ।।

[2.1.2.7.3.1,19]

अनुभवादाकारवतः स्मृतिरुदयमासादयन्ती तदाकारेति युक्तं । तथाहि ।

[2.1.2.7.3.1,20]

स्मृतिरर्थाद्यदि भवेत् सर्व्वत्राप्यविशेषतः । दूरादित्वेपि वस्तूनां स्मृतेरुदयन्नेक्षते ।। १०८२ ।।

[2.1.2.7.3.1,21]

अनुभूतिमथाश्रित्य हेतुरस्ति स एव नः । अर्थाभावेप्यनुभवात् स्मृतेरुदयसम्भवात् ।। १०८३ ।।

[2.1.2.7.3.1,22]

यदि साकारता ज्ञानस्य न भवेत् । कथन्तदाकारता स्मृतेः । तथाहि । विज्ञानं  स्मरणप्रत्ययेनालम्ब्यमानन्नाकारव्यतिरिक्तमालम्ब्यते अतियोगयोगिनापि । यस्य यथाधिमुक्त्या विषयीकणं तथैव तदिति मन्तव्यं । तस्मात् स्मृतेरुभयरूपता प्रसिध्यतीति युक्तं  स्वसम्वेदनञ्च । तथा चा चा र्यः । "स्वसम्वेद्यता च वा ।" आह च (।)

[2.1.2.7.3.1,23]

द्वैरुप्यसाधनेनापि प्रायः सिद्धं स्ववेदनं ।स्वरूपभूताभासस्य तदा संवेदनेक्षणात् ।। ४२६ ।।

[2.1.2.7.3.1,24]

ननु सर्व्वेणैव द्वैरुप्यसाधने न स्वसम्वेदनं प्रसिद्धं । किमुच्यते प्राय इति ।

[2.1.2.7.3.1,25]

नैतदस्ति । मुख्यतो द्वैरुप्यसाधने द्वैरुप्यप्रसिद्धिरानुषङ्‪गिकी पुनः स्वसम्वेदनतापि ।  यतः स्वरूपभूत आभासस्तदा प्रतीयते । न च स्वसम्वेदनादन्यतः प्रतीतिः ।

[2.1.2.7.3.1,26]

ननु स्वसम्वेदनमित्यात्मनो ग्राहकं ततश्च तदेव ग्राह्यं ग्राहकञ्चेति । न चैवमात्मकतायां दृष्टान्तः कश्चिदस्ति । येन ततः सिद्धिः । प्रदीपादिवत्‪प्रकाश्यप्रकाशकभाव इति  चेत् । न(।) प्रदीपादीनामपरप्रकाशकनिरपेक्षत्वात् प्रकाश्यरूपता नास्त्येव । कुतः प्रकाश्यप्रकाशकतया दृष्टान्तता ।

[2.1.2.7.3.1,27]

ग्राह्यता तु यदा तेषां तदाक्षग्राहकं भवेत् । बुद्ध्यक्षयोर्न च स्वात्मवेदनं निश्चितं द्वयोः ।। १०८४ ।।

[2.1.2.7.3.1,28]

तस्मात् स्वसम्वेदनन्नाम नास्त्येव ।

[2.1.2.7.3.1,29]

ननु चात्मा ग्राहकरूपो ग्राह्यश्चेतीष्यते भवद्‪भिः

[2.1.2.7.3.1,30]

तदप्यसत् । यतः ।

[2.1.2.7.3.1,31]

धर्मभेदेन तत्रापि शक्या ग्राह्यग्राहकरूपता । ग्राह्यत्वं द्रव्यरूपेण ग्राहकत्वं ततोन्यथा ।। १०८५ ।।

[2.1.2.7.3.1,32]

द्रव्यान्तरासाधारणेनात्मत्वेन ग्राहकता द्रव्यत्वेन तु साधारणेन ग्राह्यतेति युक्तं ।

[2.1.2.7.3.1,33]

भवतुस्तु सर्व्वमेतदसमञ्चसं । न च परप्रसिद्धिमात्रादेव दृष्टान्तः । स्वप्रतिपत्तावुपायत्वाभावात् ।

[2.1.2.7.3.1,34]

तदेतदसत् ।

[2.1.2.7.3.1,35]

ग्राह्यग्राहकभावो हि नैवास्ति परमार्थतः । अपरप्रत्ययं रूपमतद्व्यवृत्तितस्तथा ।। १०८६ ।।

[2.1.2.7.3.1,36]

यत्र हि परस्य प्रकाशकत्वं न प्रतीयते तदेवात्मनां प्रकाशयतीति व्यपदिश्यते ।  परप्रकाश्यव्यावृत्तत्वात् । यथा च प्रतिभासमानेदीपादौ न परस्य प्रकाशकता तथा  प्रतिपादितमत एव प्रदीपस्य दृष्टान्तता ।

[2.1.2.7.3.1,37]

चक्षुषि व्यापृतेप्यर्थस्तामिस्त्रे न प्रतीयते । प्रदीपसन्निधेस्तस्य प्रत्ययात्तत्प्रकाश्यता ।। १०८७ ।।

[2.1.2.7.3.1,38]

दीपादयो नैवमिति ततः स्वात्मप्रकाशकाः । न चाक्षं ग्राहकं तत्र स्वरूपेण प्रकाशनात् ।। १०८८ ।।

[2.1.2.7.3.1,39]

सुखादयोपि नैवामी परसम्वेदनोदयाः । आत्मना तु सुखादीनां ग्राह्यत्वे बाह्यता भवेत् ।। १०८९ ।।

[2.1.2.7.3.1,40]

समवायसमावेशात्तदेव स्यात्स्ववेदनं । समवाय प्रमाणञ्च नेत्येतत्प्रतिपादितं ।। १०९० ।।

[2.1.2.7.3.1,41]

ननु ग्राह्यतयाभिमतानां रूपादीनां स्वसम्वेदनाभ्युपगमे रूपादिकमहमिति प्रत्ययो  भवेत् आत्मनीव । तथाहं सुखमिति भवेत् ।

[2.1.2.7.3.1,42]

नैतदस्ति । यस्मात् ।

[2.1.2.7.3.1,43]

गौरः श्यामोहमित्येवं प्रत्ययो दृश्यते न किं । तथापि ग्राह्यतास्त्येव रूपादीनां शरीरिणां ।। १०९१ ।।

[2.1.2.7.3.1,44]

रूपादयो हि शरीरसमवायिनोहमिति प्रत्ययेन गृह्यन्ते । न च ते भवन्मते स्वसम्वेदनाः ।

[2.1.2.7.3.1,45]

ननु रूपमहमिति न दृश्यते तेन ग्राह्यता न तु स्वसम्वेद्यता ।

[2.1.2.7.3.1,46]

तदप्यसत् ।

[2.1.2.7.3.1,47]

तदभावेपि न दृष्टस्य न तद्रूपनिबद्धता । गौरादयो न रूपत्वव्यतिरेकव्यवस्थिताः ।। १०९२ ।।

[2.1.2.7.3.1,48]

यद्ययमहं प्रत्ययो न ग्राह्ये भवेत् रूपे गौरादौ न भवेत् । न च रूपमहमिति भवति ।  तस्मान्न ग्राह्यतानिबन्धनोहंप्रत्ययो नापि ग्राह्यताविरोधी । अथात्मसम्बन्धादुपचारादहं गौर  इति प्रत्ययः । मम रूपमिति व्यतिरेकदर्शनात् ।

[2.1.2.7.3.1,49]

ननु भेदाभावान्मम गौर इति न भवति । मम रूपमिति तु भवति किमत्र निबन्धनं  (।) तस्मादयं प्रत्ययो निर्निबन्धन एव । ततोऽहमिति व्यावृत्तेर्न्न रूपादीनामस्वसम्वेदनताप्रसिद्धिः । न चाहं गौर इत्युपचरितवृत्तिरपरस्य मुख्यस्याभावात् । न च मम मुखादिकं  ममेति प्रत्ययस्य किञ्चिदालम्बनं । भेदरूपमुपलब्धिगोचरः शिलापुत्रकस्य शरीरमिति यथा ।  तथा हि ।

[2.1.2.7.3.1,50]

शिलापुत्रकशब्दस्य दृश्यते ग्राववाच्यता । शरीरशब्दवाच्यत्त्वं तस्यैव पुनरीक्ष्यते ।। १०९३ ।।

[2.1.2.7.3.1,51]

तथा ममेति शब्दस्य शरीरं वाच्यतां गतं । पुनारूपादिशब्दस्य नापरं संप्रतीयते ।। १०९४ ।।

[2.1.2.7.3.1,52]

सुतरामपि निरुप्यमाणमहमिति प्रत्ययस्यापरमालम्बनं शरीरगतरूपादेरपरं नोपलभ्यते ।  तेन मम मुखमिति शरीरसम्बन्ध एवानादिवासनापरिकल्पविशेषतो वा प्रत्ययः । यथा तर्हि  शरीररूपादिषु भवत्यहंप्रत्ययः स्वसम्वेदनात् । तथा कुड्यादिष्वपि भवेदहं कुड्यमिति ।  यथा पुरोवर्त्तित्वं कुड्यस्य शरीरपेक्षया तथा कुड्यापेक्षया शरीरस्यापि स्यात् । न च  भवति । तस्मान्न स्वसम्वेदनता कुड्यादीनां ।

[2.1.2.7.3.1,53]

अत्रोच्यते ।

[2.1.2.7.3.1,54]

यथाऽस्ववेदनत्वेपि न कुड्यादावहंकृतिः । तथा स्ववेदनत्वेपि न कुड्यादावहंकृतिः ।। १०९५ ।।

[2.1.2.7.3.1,55]

यथा वा वासनासङ्गात् कुड्यादेरशरीरता । नियतादेव संस्कारात्तथाहंकारवर्ज्जनं ।। १०९६ ।।

[2.1.2.7.3.1,56]

यथा कुड्यशरीरयोः प्रतिनियतवासनासामर्थ्यात् परस्परं भेदस्तथाहंकारविषयतेतरभावोपि । तस्मादन्यग्राहकव्यापारविषयत्वायोगादेव स्वसम्वेदनता । अस्ति चात्र दृष्टान्तः ।  यस्य परोधिष्ठाता नास्ति तस्य स्वतंत्रतग्रा प्रतीतिः । नास्ति च सम्वेदने कुड्यादीनां  कश्चिदधिष्ठाता ततः स्वतन्त्रं सम्वेदनमिति सिद्धः स्वसम्वेदनभावः । चक्षुषस्तु ग्राहकत्वं  न रूपादितया ग्राह्यत्वात् । न खलु कारकाद् व्यञ्चकस्य कश्चिद्विशेष इति । प्रतिपादयिष्यते च । तस्मात् व्यतिरिक्तापेक्षयाप्रकाशकाऽभावः कारकभाव एव । प्रकाश्यता तु  स्वत एवेति युक्तं । तथैव दर्शनात्तथैव स्मरणादिति न्याय एषः । अपि च ।

[2.1.2.7.3.1,57]

अनित्यसङ्गमात् कुड्ये नाहङ्कारस्य सम्भवः । नित्यमेवानुबन्धेन शरीरे तस्य संयतिः ।। १०९७ ।।

[2.1.2.7.3.1,58]

तस्मादहंकारस्य नित्यानुबन्धः कारणमिति न कुड्यादौ भवत्यहंकार इति विभागः ।  न चाहङ्कारात् स्वसम्वेदनं । परानपेक्षवेदनस्य तथा स्थितेः । अथ ग्राहकाकारेण तस्य वेदनं ।

[2.1.2.7.3.1,59]

तदप्यसत् । यतः ।

[2.1.2.7.3.1,60]

चक्षुराद्यतिरेकेण तदाकाराप्रवेदनात् । ग्राह्यरूपाश्च ते सर्व्वे इष्यन्ते बाह्यवादिभिः ।। १०९८ ।।

[2.1.2.7.3.1,61]

न च तद्व्यतिरेकेण सुखादेरुपलम्भनं । तेनानपेक्षसन्धित्वात् सर्व्वमेव स्ववेदनम् ।। १०९९ ।।

[2.1.2.7.3.1,62]

न खलु शरीरेतरभूतरूपादिव्यतिरेकेणापरमुपलभ्यते यस्य ग्राहकता भवेत् । सुखादयोपि शरीरव्यतिरेकेणे न विभाव्यन्ते । न च ते विभाव्यमाना अपि ग्राहकाः स्वरूपमात्रपर्यवसानात् । सुखादिके च ग्राह्यताया भेदेपि भेदो भवेत् । भवत्येवाभिलाषादिभेदेविरूपादित्वेन भासनादिति चेत् । न विरूपादिभेदेन प्रतिभासनेऽर्थरूपताऽभावात् ।  नहि परस्परविरोधि रूपमेकस्य युक्तं । ग्राहकापेक्षया न विरोध इत्यपि न वाच्यं ।  अपेक्षाया अयोगात् । नहि ग्राहकान्तरापेक्षया तदन्यद् भवति ग्राहकस्य कारणत्वप्रसङ्गात् ।  तेन विरूपादिरूपता विद्यमानैव प्रकाश्यते चेत् । यदि तर्हि विद्यमानैव प्रकाश्यते कथम्पश्चाद्  बाध्यते पर्यालोचनेनेति यत्किञ्चिदेतत् । अथ सर्व्वमप्येतदुपन्यस्तं ग्राह्यमेव । ग्राहिका  तु बुद्धिरपराऽर्थापत्त्या तदेव वेद्यते । तदपेक्षमस्वसम्वेदनं । ततः स्मरणादप्युत्तरकालन्तथाभूतैवाऽसौ प्रतीयते ।

[2.1.2.7.3.1,63]

तदप्ययुक्तं ।

[2.1.2.7.3.1,64]

नैव लोको विजानाति ग्राह्यरूपान्तरं विदं । अर्थापत्त्या तदाकारस्पष्टता वा प्रतीतितः ।। ११०० ।।

[2.1.2.7.3.1,65]

न खलु रूपसुखादिव्यतिरिक्ताकारवती बुद्धिरर्थापत्त्या लोकेन व्यवहारवता प्रतीयते  बुद्धिर्ममास्तीति । विभावितग्राह्याकारातिरेकि प्रतिनियताकारबुद्धिरूपं विकल्पजालमेव  केवलमुपरि बंभ्रमीति लोकस्य । अथ मूत्तस्यैव पदार्थत्मनो देशादिनियमेन व्यवस्थितस्य  प्रतिनियतरूपविभावनं । न तु बुद्धिरेवं रूपाप्रमेयप्रकाशनमात्रमेव तस्यारूपमिति न  रूपादिवत्प्रतिनिय(त)रूपविभावनं ।

[2.1.2.7.3.1,66]

तदप्यसत् ।

[2.1.2.7.3.1,67]

अविभावितरूपाणामपि ग्राहकता यदि । विषाणस्य शशादीनामपि ग्राहकता न किं ।। ११०१ ।।

[2.1.2.7.3.1,68]

तेषान्तथा ऽप्रतीतेश्चेद् बुद्धेरप्यप्रतीतता । बुद्धिर्ममास्तीति पुनर्न रूपादेः परात्मवित् ।। ११०२ ।।

[2.1.2.7.3.1,69]

रूपादिविशेष एव प्रकाशकान्तःप्रवेशी स्वभावभूतधर्मभेदमादाय तथा व्यपदिश्यते ।  रूपादिकं हि परोक्षापरोक्षसाधारणं । प्रकाशमानरूपता तु रूपविशेषतया सजातीयादपि रूपाद्व्यवृत्ता । ततो व्यावृत्तिभेदाद्धर्मभेदः । तेन रूपादेर्बुद्धिरिति व्यपदेशाध्यवसायवृत्तिः ।  तस्मात्सम्वेदनकाले स्मरणकाले च नापरा बुद्धिर्व्विभाव्यत इति सिद्धं स्ववेदनं रूपाद्याकारतयेति सिद्धान्तः ।

[2.1.2.7.3.1,70]

तेनेदमपि निराकृतं भवति ।

[2.1.2.7.3.1,71]

ग्राह्यग्राहकयोरैक्ये तदेकस्य प्रतीतितः । नियमेनापरस्यापि प्रतीतिरथवान्यथा ।। ११०३ ।।

[2.1.2.7.3.1,72]

एकप्रतीत्या परस्यापि पराप्रतीत्या चापरस्यापीति प्राप्तम् । प्रतीयत एव हि  रूपादिरूपता प्रकाशरूपता च कस्यामसन्देहः ।

[2.1.2.7.3.1,73]

यदप्युक्तं । ग्राहकमेव स्मरन्ति कोपि मया दृष्ट आसीत् इति स्मरणात् ।

[2.1.2.7.3.1,74]

तदसद्यतः । तत्र विशेषे ग्राहकेपि सन्देह एव । सामान्ये तु ग्राह्येपि न सन्देहः ।  ममेति च देहसम्बन्धित्वन्दर्शयति लोकः । तस्यापि देहस्य स्वप्रकाशत्वमेव नापरप्रकार  इति । एतच्चोक्तमेव । अथापि परस्याभिप्रायः ।

[2.1.2.7.3.1,75]

सत्त्यमेतन्न रूपादिव्यतिरेकात्परापि धीः । तथापि न स्वसम्वित्तिस्तस्याग्रहणमन्यतः ।। ११०४ ।।

[2.1.2.7.3.1,76]

तदसत् । यतः ।

[2.1.2.7.3.1,77]

धियाऽतद्रू पया ज्ञाने निरुद्धेनुभवः कुतः ।स्वञ्च रूपं न सा वेत्तीत्युत्सन्नोनुभवोथिनः।। ४२७ ।।

[2.1.2.7.3.1,78]

यदि तदुत्तरकालभाविन्याऽपरया बुद्ध्याऽतदाकारयाऽर्थापत्त्यादिरूपया ज्ञानमिष्यते तदा  तत्पूर्व्वकं वेदनं निरुद्धं । क्षणिका हि सा न बुद्ध्यन्तरकालमास्त इत्यभ्युपगमात् । ततो  निरुद्धेऽपरसम्वेदनकाले पूर्वकेऽनुभवे कुतो नुभवः । स्वरूपस्यासम्वेदनाद् ग्राह्यस्य च स्वरूपाभावात् सकल एवोत्सीदेदनुभवः । न ह्यस्वरूपं ज्ञक्यमनुभवितुं । स्वरूपानुभवस्य सर्व्वत्रानुभवत्वात् । स्वरूपञ्चाविद्यमानस्य पूर्व्वानुभवस्य नास्तीति नानुभवः। पूर्व्वस्योत्तरानुभवेन स्वरूपस्य चानुभवो नेष्यते । न चक्ष्यते । तस्य विषयाकाररहितत्वात् । विषयाकारत्वे वा स्वसम्वेदनानुपगमात् । अनवस्थाप्रसङ्गादिति प्रतिपादयिष्यते ।

[2.1.2.7.3.1,79]

अपि च । बुद्धिरन्येनानुभूयत इति न सदेतत् । यतः ।

[2.1.2.7.3.1,80]

बहिर्मुखञ्च तज्ज्ञानं भात्यर्थप्रतिभासवत् ।बुद्धेश्च ग्राहिका बुद्धिर्नित्यमन्तर्मुखात्मनि ।। ४२८ ।।

[2.1.2.7.3.1,81]

यदि बुद्धेर्ग्राहिका बुद्धिरपरा तदा बहिर्मुखावभासिनी भवेद्रूपादिबुद्धिवत् न ह्यन्येनान्यद्  गृह्यमाणमबहिर्भावेन प्रत्येतुं शक्यं । बुद्धिरपि सर्व्वदान्तरत्वेनाभासते । अथवात्मीयतया  बुद्धेरन्तर्भावावसानं ।

[2.1.2.7.3.1,82]

स्मरणेनापि बुद्धेः स्याद् ग्रहणेन्तश्चकासनं ।

[2.1.2.7.3.1,83]

स्मरणेनापि यदात्मीया बुद्धिरालम्ब्यते तदापि बहिरवभासिनी न स्यात् । अथ सा  कालभेदादेवमवभासतेऽत्रापि स्वरूपभेदादेवमिति किं नेष्यते । न च व्यतिरिक्ताकारतयाऽनवभासमानं ग्राहकादन्यदिति शक्यमवसानुं । तस्मादान्तरत्वे वानुभूयमाना बुद्धिः स्वसम्वेदनरूपैवेति युक्तं । समानदेशतया तथानुभव इति चेत् । न । समानदेशमपि स्वरूपभेदेनैव  गृह्यते । संसर्गाविभागस्तु प्रत्याख्यात एव । तस्माद्यस्य बुद्ध्यन्तरेण बुद्धिर्गृह्यते तस्य  सा बहिष्ठेनैवेति न्यायः । अपि च ।

[2.1.2.7.3.1,84]

यो यस्य विषयाभासस्तं वेत्ति न तदित्यपि (।)

[2.1.2.7.3.1,85]

यस्य हि विषयस्य योवभासः ज्ञानसन्निविष्टस्तम्विषयाभासि ज्ञानमर्थ न वेति ।  स्वरूपभूतार्थाभासासम्वेदनात् । स्वसम्वेदनेन हि विषया(का) रानुभवे तत्त्वतः सोप्यर्थोनुभूतो भवेत् अयमेवार्थावग्रहः । पादपादेरिव पिण्डाकारग्रहः । अस्वसम्वेदने तु सर्व्वमसमञ्जसं संपन्नं ।

[2.1.2.7.3.1,86]

प्राप्ता का सम्विदन्यास्ति ताद्रू प्यादिति चेन्मतं ।। ४२६ ।।

[2.1.2.7.3.1,87]

तद्रूपोत्पद्यते धीश्चेत्तदेवार्थस्य वेदनं । तद्रूपवेदनाभावे न भवेदर्थवेदनं ।। ११०५ ।।

[2.1.2.7.3.1,88]

स्वसम्वेदनन्तु माभूदपरं । न हि तदभावे तन्न भवति । नहि स्वसम्वेदनाभावे नीलमनीलं तथा न बुद्धिरबुद्धिः । अन्यवेदने बुद्धिर्न्न स्वसम्वेदने । अर्थरूपता च स्ववेदनलक्षणं  न स्वसम्वेदनं । आत्मनोपि बुद्धित्पप्रसङ्गात् । तस्मादात्मनि स्थिता तदाकारा स्वसम्वेदनमन्तरेणापि बुद्धिरेव । यदि तर्हि स्वसम्वेदनमन्तरेणापि पूर्वार्थाकारमात्रादन्यथा वा तदा(।)

[2.1.2.7.3.1,89]

प्राप्तं सम्वेदनं सर्वसदृशानां परस्परं ।।

[2.1.2.7.3.1,90]

अस्वसम्वेदने हि तदाकारतामात्रमवशिष्यते । तदा चार्थबुद्ध्योरविशेष एव तदाकारमात्रेण बुद्धित्वे तस्यापि तत्प्राप्तमतोऽर्थोप्यर्थान्तररूपो बुद्धिरेव बुद्धिलक्षणात् । अर्थत्वान्नेति  चेत् । किमिदमर्थत्वं । अबुद्धित्वञ्चेत् । अबुद्धित्वेप्यर्थे सतीति एकस्याप्यप्रसिद्धिः ।  तस्मात् स्वसंवेदनतैव । यदि परं बुद्धित्वमिति न्यायः । अथात्मव्यवस्तित्वं समवायसम्बन्धेनान्यथा वा ।

[2.1.2.7.3.1,91]

तदप्यसत् ।

[2.1.2.7.3.1,92]

आत्मस्वत्वेपि बुद्धित्वे प्रयत्नादेः परस्परं ।

[2.1.2.7.3.1,93]

सारूप्याद् बुद्धिता प्राप्ता आत्मस्थत्वस्य वितकथम ।। ११०६ ।।

[2.1.2.7.3.1,94]

प्रयत्नादीनामपि परस्परं सरूपस्य सम्वेदनत्वप्रसङ्गः । केन वात्मस्थितत्वमवधार्यते  बुद्ध्यन्तरेण ।

[2.1.2.7.3.1,95]

ननु बुद्धित्वमेव नावधार्यते । तत्कथं बुद्ध्यन्तरेणत्युच्यते । आत्मस्थितत्वे द्वयोर्बुद्ध्योः कथं परस्परेण ग्रहणं समानदेशतया भेदाभावात् । अथ भेदः प्रतीयते । तदात्मनोपि  भेदप्रतीतिरिति त्रयमेतत्परं विभिन्नं । न ह्यात्मनोऽप्रतीतौ तत्रस्थता प्रतीयते । अप्रतीयमानश्चात्मा कथम्बुद्ध्याकारतया बुद्ध्या प्रतीयते (।) नहि बुद्ध्या प्रतीयमाना रूपादयोपि  आत्मस्थतया प्रतीतेर्व्विषयाः । अनात्मस्यत्वात्तेषामिति चेत् । ननु ब्याप्यात्मा कथमतत्स्थ-

[2.1.2.7.3.1,96]

त्वमिति । तत्रासमवायादिति चेत् । कथमसमवायः । तत्राप्रतिपत्तेरिति चेत् । बुद्धिरपि तर्हि नैवात्मनि प्रतीयते तद्व्यतिरेकेणात्मनः प्रतीतेरभावात् । ननु प्रतीतिस्तावदियं  क्रियारूपा विद्यते (।) तस्याः कर्त्रा ऽवश्यमेव भवितव्यं नाकर्त्तृका क्रियास्ति ।

[2.1.2.7.3.1,97]

ननु यतोसावुपजायते चक्षुरादेः स एव कर्त्ता, तेषां करणत्त्वादिति चेत् । किमन्येन  कर्त्रा परिकल्पितेन तेषामेव कर्त्तृत्वन्न चान्येन कर्त्रा विनाऽकरणत्वमेषां । यदि च शरीरमेव  कर्त्तृ किमन्येन । शरीरान्तर्गता तर्हि बुद्धिरन्तर्म्मुखावभासिनी प्रतीयते । अत एव परबुद्धिरन्यथा न प्रतीयते । शरीरैकदेशभूतानामपि तर्हि केषाञ्चिद्ब्ुद्धित्वं ततोऽस्वसम्वेदने रूपादिभिः  समानता । ततः प्राप्तं सम्वेदनं सर्व्वसदृशानां परस्परमिति । तस्मात् स्ववेदनादेर्वान्यरूपव्यावृत्तिः ।

[2.1.2.7.3.1,98]

बुद्धिः सरूपा तद्विच्चेत्;

[2.1.2.7.3.1,99]

न सर्व्वं सरूपमर्थवेदनं । अपि तु बुद्धित्वे सति बुद्धिगतं सारूप्यमर्थवेदनं । न  वेदनमात्रं । नापि सारूप्यमात्रं । वेदनामात्रे वेदनमेव भवेन्नार्थवेदनं । सारूप्यमात्रेऽर्थानामपि परस्परं वेदनप्रसङ्ग इति ।

[2.1.2.7.3.1,100]

तदेतदसत् । यतः ।

[2.1.2.7.3.1,101]

नेदानीं वित्सरूपिका ।। ४३०।।

[2.1.2.7.3.1,102]

सरूपता यदि सम्वेदनलक्षणं तदार्थोपि सरूपः सम्वेदनं प्राप्त इत्यत्रोत्तरं बुद्धिरिति ।  तत्रोक्तमेव । परस्परवेदने तेषामपि बुद्धिता प्रसक्ता । सम्वेदनं प्रसक्तमिति येनोक्तं  बुद्धित्वमपि तेषामिति तेनोक्तमेव । तत्र तद्वेदनं कथमुत्तरं विशेषाभावात् । यतः ।

[2.1.2.7.3.1,103]

सम्वेदनं बुद्धिरिति नानयोर्भिन्नवाच्यता ।

[2.1.2.7.3.1,104]

ततः परो विशेष एवाभिधातव्यः । स च सारूप्यादपरः ।

[2.1.2.7.3.1,105]

ननु सरूपाणामर्थानां परस्परमग्राहकता दृश्यते (।) ग्राहकञ्च रूपं बुद्धिः । यद्यवं  ग्राहकरूपं नादृश्यं बुद्धिः । ग्राहकरूपतायाः सादृश्यमात्रेण रूपादीनामपि ग्राहकत्वाद्ब्ुद्धित्वप्रसङ्गः । अग्राहकत्वाच्चेत् । ननु ग्राहकत्वे व्यवस्थिते कस्यचिदग्राहकत्वमपरस्य  तद्विपर्ययादवस्थाप्यते तदेव तु नावस्थितं ।

[2.1.2.7.3.1,106]

अथ रूपादिव्यतिरिक्तं ग्राहकं । ननु रूपादिसरूपमस्वसम्वेदनं कथं रूपादिव्यतिरिक्तं ।  न च तत्कल्प (न) यां प्रमाणं । ग्राह्यतान्यथार्थस्य नेति चेत् । यथा दृश्यते तथैवास्तीति  किमपरेण । तस्मात् स्वरूपसम्वेदनमेव विशेषः । तथा च सति यतो विशेषाद्रूपादिकादर्थाद्व्यावृत्तता तदेव बुद्धित्वमिति न सारूप्याद्ब्ुद्धित्वं । बुद्धित्वे स्वसम्वेदनलक्षणे यत्सारूप्यन्त  द्वेदनमिति वे द न लक्षणमेव बुद्धित्वं न सारूप्यलक्षणं । किमर्थन्तर्हि सारूप्यमिष्यते प्रामाण्यं ।  तत्कृतनियतसम्वेदनहेतुरिति सारूप्यं  तदिष्यते । ततः सारूप्यन्नाम बुद्धित्वे सतीति बुद्धित्वस्य  स्वसम्वेदनलक्षणस्य विशेष एव । न तदपरं सारूप्यं । बुद्धित्वमपि तर्हि सारूप्यविशेष  एव न ततः परमिति प्राप्तम् । सत्यमेतत् तथापि स्वसम्वेदनमात्रानुबद्धं सारूप्यं न सारूप्यमात्रभावि स्वसम्वेदनम्बाह्यार्थवादिनः । अपि च ।

[2.1.2.7.3.1,107]

स्वयं सोनुभवस्तस्या न स सारूप्यकारणः ।

[2.1.2.7.3.1,108]

नहि स्वसम्वेदनस्य सारूप्यं कारणं । स्वरूपञ्चेदपरप्रत्ययं साक्षादवगम्यते किमत्र  सारूप्येण । यद्यपरेणास्य सारूप्यं तदेदं विदितमन्यदा नेति नेदमेवं विकल्प्यते । गतोदके  कः खलु सेतुबन्ध इति हि न्यायः । किमिदानीं सारूप्येणेत्यपि न वाच्यं । यतः ।

[2.1.2.7.3.1,109]

क्रियाकर्मव्यवस्थायास्तल्लोके स्यान्निबन्धनं ।। ४३१ ।।

[2.1.2.7.3.1,110]

व्यतिरिक्तविषयसम्वेदनरूपतानेन व्यवस्थाप्यते । सारूप्यतोऽन्यथा न भवतीति ।  नीलस्य कर्मणः सम्वित्तिः पीतस्येवेति क्रियाकर्मप्रतिनियमार्थमिष्यते । न तावद्बाह्यार्थवादिनां  नीलादिकं बाह्यं स्वसम्वेदनमतः सारूप्यभावाद्व्यवस्थाप्यते । अन्यथा लोके न बाह्यार्थनीलादिताव्यवस्था । यतः ।

[2.1.2.7.3.1,111]

स्वभावभूततद्रूपसम्विदारोपविप्लवात् ।नीलादेरनुभूताख्या नानुभूतेः परात्मनः ।। ४३२ ।।

[2.1.2.7.3.1,112]

स्वभावभूतं स्वसम्वेदनस्य यन्नीलादिरूपन्तस्य सम्विदं बाह्ये नीलादिके विप्लवेनानादिवासनाप्रवाहवाहिनारोप्य नीलादिकस्यानुभूताख्या । न तु ततः परात्मा नीलादिकः  कथञ्चिदनुभवगोचरः । स्वसम्वेदनरूपानुभव एव तु तस्यानुभव उपचारात् । यतः ।

[2.1.2.7.3.1,113]

परसम्वेदनेप्यर्थस्तद्रूपोऽन्यो यदेक्ष्यते । मया विज्ञात एवायं व्यवहारः प्रवर्त्तते ।। ११०७ ।।

[2.1.2.7.3.1,114]

तल्लक्षणापरवेदने हि विदितमेवायमस्माकमिति हि लोके व्यवहारोऽत एव लोक  इत्याह । परमार्थतस्तु स्वसम्वेदनमेव केवलं ।

[2.1.2.7.3.1,115]

धियो नीलादिरूपत्वे बाह्योर्थः किंप्रमाणकः ।धियोऽनीलादिरूपत्वे स तस्यानुभवः कथं ।। ४३३ ।।

[2.1.2.7.3.1,116]

यदि सम्वेदनमेव नीलाकारमात्मप्रकाशकं बाह्योर्थः किं प्रमाणमादायविदितो भवेत् ।  नहि तत्र प्रत्यक्षं तस्य स्वसम्वेदनमात्र एव पर्यवसानात् । न च ततः परं नीलमाभासते  नीलाकारद्वयाप्रवेदनात् । अथ तदर्थस्य रूपं तदा सम्वेदनमन्येन रूपेण विदितमविदितम्वा  भवेत् । यद्यविदितं स तस्यानुभवः कथं । स्वरूपेणाज्ञातमस्य सम्वेदनमिति कथं संगच्छते ।  विदितञ्चेत् । तथापि समानकालमन्यथा वा वेद्यमानं कथम्वेदनमन्यस्य तदेवात्मीयं रूपमावेदितमाभ्यामिति कथं परस्परं सम्वेद्यसम्वेदकभावः । परोक्षत्वे तु नीलादेस्तद्रूपवेदनात्तत्प्रज्ञप्तिरिति भवेद् व्यवहारोनेनेदमज्ञायीति । साक्षात्तु वेदनेर्द्वयोः परस्परप्रतिबद्धं सम्वेदनमिति । न प्रमाणं किञ्चित् । तस्मादसम्विदितं स्वयमन्येन सम्विदितेन ज्ञाप्यत इति वरमेतदेव ।

[2.1.2.7.3.1,117]

ननु न सम्वेदनात्मत्वं स्वसम्वेदनमात्रकमपि तु सारूप्ये सतीति युक्तं । न ।  सारूप्यमात्रात्सम्वेदनत्वासिद्धेः । स्वसम्वेदनत्वे सति चेत् । यद्येवं स्वसम्वेदनात्मत्वमेवास्तु  किं सारूप्येण । यदि सारूप्यन्न स्यात्किन्न सम्वेदनं भवत्येवेति चेत् । किमिदानीं सारूप्येण ।  यदि सारूप्यमन्तरेणापि भवति । भवेदेव किन्तु तदप्यस्तीत्युच्यते सारूप्याद्वेदनमिति ।

[2.1.2.7.3.1,118]

नैतदस्ति । यतः ।

[2.1.2.7.3.1,119]

यदा सम्वेदनात्मत्वं न सारूप्यनिबन्धनं ।सिद्धन्तत्स्वत एवास्य किमर्थेनोपनीयते ।। ४३४ ।।

[2.1.2.7.3.1,120]

स्वरूपमेव तत्तस्य येन सम्वेदनात्मता ।

[2.1.2.7.3.1,121]

अपरमपि तत्स्वरूपं स्वत एव । ततः सारूप्यात्सम्वेदनमिति कः सम्बन्धो यदि  तत्स्वरूपं न भवेत् (।) किं स्वसम्वेदनात्मता जाता सत्यप्यपगच्छेत् । तस्मात्सिद्धन्तत्स्वत  एव रूपं किमपरेण । तदर्थसम्वेदनन्न भवेदिति चेत् । नेदमपि युक्तं । यदि नामात्मीयं  रूपमन्यसरूपम्वेत्ति तदेव वेत्तु । कथमर्थस्तेन सम्विदितो भवेत् । इति किमर्थेन सङ्गतमुपनीयते । अर्थस्य सम्वेदनमिति मीयते । नह्यर्थः स्वसम्वेदनेंऽनुप्रवेशी येन सम्विदितो  भवेदिति नार्थवेदनन्नाम । अपि च । यदि सारूप्यनिबन्धनं वेदनं तदा महाननर्थः । यतः ।

[2.1.2.7.3.1,122]

सर्व्वात्मना हि सारूप्ये ज्ञानमज्ञानतां ब्रजेत् ।साम्ये केनचिदङ्शेन स्यात्सर्व्वं सर्व्ववेदनं ।। ४३५ ।।

[2.1.2.7.3.1,123]

सर्व्वात्मना हि सारूप्यं सकलभेदापगमे स्यात् । तदा चार्थ एवासावपरार्थव्यक्तिवत् ।  कथन्त (ज्) ज्ञानं । ज्ञानत्वेनाधिकत्वेन सर्व्वात्मना साम्यम्भवेत् । अथ केनचिददंशेन  भेदोपि तदा सर्वं सर्व्ववेदनं भवेत् सकलस्य केनचिदंशेन समानत्वानपगमात् । बोधाकारतां  परित्यज्यान्ये न सर्व्वेण समानतया सम्वेदनमिति चेत् । सकलज्ञानसम्वेदनत्त्वप्रसङ्गः । यत  उत्पद्यते तदेव सम्वेद्यमिति चेत् । यदि नाम तत उत्पद्यते तथाप्यसम्वेद्यमिति कुत एतत् ।  तद्रूपसम्वेदनाद् वेद्यं न तु तत उत्पत्तेः । न च यमलकयोः परस्परमुत्पाद्योत्पादकभावः । अथ  चैकवेदने परस्यापि वेदनव्यवहारः । यदि च यत उत्पत्तिः सरूपता च तस्य वेदनं तदा ।

[2.1.2.7.3.1,124]

यथा नीलादिरूपत्वान्नीलाद्यनुभवो मतः ।तथाऽनुभवरूपत्वात्तुल्योप्यनुभवो  भवेत् ।। ४३६ ।।

[2.1.2.7.3.1,125]

बोधकरूपतया सम्वेदनेन समानता नीलादिरूपतयापि नीलादिना ततो नीलादिवेदनवदनुभववेदनमपि । अथ नीलादिकमप्युपधायकमस्तीति नीलाद्यनुभवः । अनुभवेनाप्युपधायकेन  न भवितव्यमित्यपि कल्प्यते ।

[2.1.2.7.3.1,126]

तदप्यसत् । यतः ।

[2.1.2.7.3.1,127]

केशादिप्रतिभासानान्नोपधानस्य कल्पना । व्यतिरिक्तोपधानस्य कल्पनन्न च युक्तिमत् ।। ११०८ ।।

[2.1.2.7.3.1,128]

नहि तैमिरिकोपलब्धे केशावभासे केशोपधानकल्पनायामादरः । तत्र पूर्व्वं दृष्टं  केशादीति चेत् सर्वत्रायमेव प्रकारः परिकल्प्यताम् । यथा नीलाकारदर्शनान्नीलकल्पना  तज्जातीयतया तथोपधानमन्तरेणापीति स्यात् । न च विरुद्धाव्यभिचारितात्वकल्पनायां  प्रतिबन्धग्रहणाभावान्नित्यानुमेयत्वादर्थस्य । पूर्व्वदर्शनस्य च जनकत्वदर्शनान्न च क्वचिदर्थंदर्शनं सर्व्वत्र विवादसम्भवात् । समनन्तरस्यार्थाकारतायां क उपधायकः । न । व्यवहितस्यापि लाक्षारसादेरुपधानस्य दर्शनादिति प्रतिपादितमसकृत् । अथापि स्यात् ।

[2.1.2.7.3.1,129]

नानुभूतोनुभव इत्यर्थवत्तद्विनिश्चयः ।तस्माददोष इति चेत् नार्थेप्यस्त्येष सर्व्वदा ।। ४३७ ।।

[2.1.2.7.3.1,130]

यदि नानुभवोऽनुभूत इति निश्चयो यथार्थोऽनुभूत इति लोकस्य । ततो निश्चयस्य

[2.1.2.7.3.1,131]

दर्शनकारणस्य दर्शनादर्थनुभवोयं नानुभवस्येति गम्यतां । यदा त्वनुभवस्यापि स्यात् स्यादेव  तथा निश्चयः ।

[2.1.2.7.3.1,132]

अत्रोच्यते ।

[2.1.2.7.3.1,133]

नहि कारणमित्येव कार्यस्य जनकं सदा । सहकारिणमासाद्य कारणं कारकं भवेत् ।। ११०९ ।।

[2.1.2.7.3.1,134]

तदेव दर्शयति ।

[2.1.2.7.3.1,135]

"नार्थेप्यस्त्येष सर्व्वदा ।"

[2.1.2.7.3.1,136]

नह्यर्थेपि निश्चयो भवति क्वचिद् भाति दर्शनात् । अथवा सर्व्वदार्थे नास्त्येवायं  निश्चयोऽनुभवात्मभूतस्यैवाकारस्य निश्चयविषयत्वात् । उपचारात्तथेति चेत् । न(।)  उपचारकल्पनाऽयोगात् ।

[2.1.2.7.3.1,137]

न क्वचिद् दृश्यतेऽर्थात्मा केनचिन्मुख्यवृत्तितः । तदभावे कुतो जातमुपचारस्य कल्पनम् ।। १११० ।।

[2.1.2.7.3.1,138]

तस्मादयमर्थ इति निश्चयोऽनादिवासनाबलावलम्बी नानुभवमात्रजनितः । स्वप्ने च  नास्ति दर्शनमर्थस्य तथापि भवत्यर्थं इति निश्चयः । तस्मादर्थानुभवेपि निश्चयाभावस्तदभावेपि  भाव इति न निश्चयस्यैकान्तिकता । ततः कथन्तत्त्वव्यवस्था ।

[2.1.2.7.3.1,139]

कस्माद्वानुभवे नास्ति सति सत्तानिबन्धने ।

[2.1.2.7.3.1,140]

अनुभवे हि सर्व्वमनुभवनिबन्धनमस्ति । तथापि न निश्चय इति कथमेतत् ।  कथञ्चिन्न भवति सहकारिवैकल्यादिति चेत् । न तर्हि निश्चयादनुभवव्यवस्था । अनुभूतेप्यभावादिति यत्किञ्चिदेतत् । अनुभवव्यवस्था तु तदाकारतयेति न बाधितोनुभवो भावस्य ।  नहि कारणान्तराभावनिबन्धनो निश्चयाभावोऽनुभवाभावं व्यवस्थापयितुं क्षमः । कारणान्तरमेव नास्तीति तथा गम्येत नत्वनुभवाभावः ।

[2.1.2.7.3.1,141]

अपि चेदं यदाभाति दृश्यमाने सितादिके ।। ४३८ ।।

[2.1.2.7.3.1,142]

पुंसां सिताद्यभिव्यक्तिरूपं संवेदनं स्फुटम् ।तत्किं सिताद्यभिव्यक्तेः पररूपमथात्मनः ।। ४३९ ।।

[2.1.2.7.3.1,143]

नह्यर्थसद्भावामात्रकमेवार्थदर्शनमवश्यमर्थदर्शनेनार्थमात्रकादधिकेन भवितव्यम् । यदि  तदधिकं प्रतिभासमानाद् बहिस्तदप्यर्थरूपमेव कथमर्थदर्शनं । तस्मादवभासमानेन तेन  भवितव्यं । यच्च तदा भाति दृश्यमाने सितादिके । परिस्फुटं सम्वेदनं । तत्सिताद्यभिव्यक्तेः  परं वा भवेदपर एवेति कल्पने यासौ सिताद्यभिव्यक्तिर्भवतोभिमता ।

[2.1.2.7.3.1,144]

पररूपेऽप्रकाशायां व्यक्तौ व्यक्तं कथं सितं ।

[2.1.2.7.3.1,145]

नह्यनभिव्यक्तेन कश्चिदभिव्यज्यते तदेव तदभिव्यक्तिरूपं कृतं सम्विदितं सैवाभिव्यक्तिरन्या तु परोक्षा चक्षुरादिसंस्थानीया भवतु न साभिव्यक्तिर्न च चक्षुरादिव्यतिरिक्तासौ  प्रमाणेन प्रतीयते । चक्षुरादिमात्रत एव समीहितसिद्धेः ।

[2.1.2.7.3.1,146]

सैवाभिव्यक्तिरप्रत्यक्षा नापरेति चेत् । यदि नामाप्रत्यक्षाभिव्यक्तिरुत्पन्ना सैवो-

[2.1.2.7.3.1,147]

त्पन्नास्तु कथमर्थः प्रकाशितः । नह्यस्योत्पत्तावन्यस्य किञ्चित् । अर्थेऽसाविति चेत् ।  अर्थ इति कः सम्बन्धः । अर्थं पश्यतीति चेत् । ननु दर्शनन्न प्रतीयते कथं पश्यतीति ।  अर्थस्य कर्मभावश्चेत् । केयं कर्मता नाम । यद्यर्थमात्रादधिका सा प्रतीयते । तस्यामप्यपरा प्रतीतिः । ततः कर्मता । सापि प्रतीयते । ततः पुनः कर्मतेति नानवस्थातो  मुक्तिः । तस्मात् ।

[2.1.2.7.3.1,148]

ज्ञानं व्यक्तिर्न सा व्यक्तेत्यव्यक्तमखिलं जगत् ।। ४४० ।।

[2.1.2.7.3.1,149]

नह्यर्थस्य प्रदीपादिव प्रभास्वररूपमात्रोत्पत्तिरपि तु ज्ञानरूपा व्यक्तिः सा च यद्यप्रत्यक्षा  तत्कथमर्थो व्यक्तः । स्वरूपेण व्यक्तश्चेत् । सर्व्वस्य व्यक्तताप्रसङ्गः । स्वविशेषादिति  चेत् व्यर्थमन्यत् ज्ञानं । तथैव व्यक्तता चेत् । केनेदं प्रतीयते । व्यक्त्यन्तरेणेति  चेत् । न (।) यतः ।

[2.1.2.7.3.1,150]

व्यक्तेर्व्यक्त्‌यन्तरव्यक्तावपि दोषप्रसङ्गतः ।

[2.1.2.7.3.1,151]

येन तदपि व्यक्त्यन्तरन्न प्रतीयत इति स्वरूपमेव पूर्व्वव्यक्तेर्व्यक्तं । तस्याप्यन्येन  व्यक्तिर्न्न प्रतीयत इति व्यक्त्यन्तरानुगमादनवस्था । तस्मात्स्वरूपमेव प्रतीयमानमभिव्यक्तियुक्तमेव प्रतीयते । अन्यथाभिव्यक्तमेतदिति न स्यात्प्रतीतिः । यतः ।

[2.1.2.7.3.1,152]

दृष्ट्या चाज्ञातसम्बन्धं विशिनष्टि तया कथम् ।। ४४१ ।।

[2.1.2.7.3.1,153]

दृष्टोऽर्थ इति दृष्टिविशेषणता प्रतीयते । न च विशेषणाग्रहणे विशेषणविशिष्टविशेष्यग्रहः । ननु गौरिति विशेषणग्रहणादेव किं गोत्वमपरं दृश्यते । न । गोत्वस्यागोव्यावृत्तिरूपत्वात् । न च प्रतीतिरप्रतीतिव्यावृत्तिरूपा भवतेष्यते । तथा सत्यर्थस्य स्वसम्वेदनत्वप्रसङ्गः । व्यतिरिक्ता च भवता प्रतीतिरिष्यते । सा चाप्रतिपन्ना कथं प्रतीतेः इति  व्यवहारनिबन्धनं । कथं तर्हि व्यतिरिक्तप्रतीत्यप्रतीतौ प्रतीत इति भवतोपि व्यवहारः ।  नहि भवतापि प्रतीतिरर्थश्च तद्व्यतिरिक्तः प्रतीयते इत्यभ्युपगम्यते । अत्र च ।

[2.1.2.7.3.1,154]

यस्माद् द्वयारेकगतौ द्वितीयस्य दर्शनम् ।

[2.1.2.7.3.1,155]

नार्थप्रतीतिकाले दर्शनप्रतीतिर्न्न प्रतीतिकालेऽर्थस्येति कथं विशिष्टताप्रतीतिः । ततः  कथमेतदिति युक्तमेतत् ।

[2.1.2.7.3.1,156]

द्वयोः संसृष्टयोर्दृष्टौ स्याद् दृष्टमिति निश्चयः ।। ४४२ ।।

[2.1.2.7.3.1,157]

दृष्टमिति हि निश्चयोपि संसृष्टनिश्चय एव ततस्तथाभूतानुभवादेवानेन भवितव्यं  भवन्मत्येति न भवतोन्यो न्यायः (।) अस्माकन्तु प्रबलवासनापवनप्रेर्यमाणा मनोन्यत्रार्थपादपप्रतिपच्छायाऽन्यतो निश्चयपाण्डुपत्रप्रपात इति निश्चयमात्रकादेव तत्त्वव्यवस्थितयः । तेनार्थप्रत्ययो नास्ति । न च नायमर्थ इति । निश्चयप्रसवः तस्मादसन्मतं भवत इति न्यायः । अथ ।

[2.1.2.7.3.1,158]

सरूपं दर्शनं यस्य दृश्यतेन्येन चेतसा ।दृष्टाख्या तत्र चेत्; सिद्धं सारूप्येऽस्य स्ववेदनम् ।। ४४३ ।।

[2.1.2.7.3.1,159]

स्यादेतत् (।) नार्थसरूपात्मवेदनाद् दृष्टोऽर्थ इति व्यवसायोपि तु तथाभूतस्यैव सम्वेद  नान्तरेण वेदनात् । यथा दण्डीति दण्डयुक्तस्य पुरुषस्य तद्वयतिरिक्तेन तथाभूतस्य सम्वेदनेन
		  परिग्रहे व्यवसायः । न विशेषणविशेष्यभूतार्थग्रहणं स्वसम्वेदनने क्वचिदुपलब्धमित्यभिप्रायः ।  तदयम्भवतां स्वपक्षस्यैवोपघातः । तथा हि ।

[2.1.2.7.3.1,160]

विशेषणविशेष्यत्वं द्वयोर्न्न परमार्थतः । कदाचित्कस्यचित्कश्चिद्विशेष्यादितया मतः ।। ११११ ।।

[2.1.2.7.3.1,161]

न खलु पारमार्थिको विशेषणविशेष्यभावः । कदाचिद्विशेष्यस्यापि विशेषणत्वेन प्रतीतेः ।  ततो बुद्धिरेव सा तथाभूता प्रतीयते । सा च स्वसम्वेदनरूपैवेति सिद्धं स्वसम्वेदनं । यतः ।  सिद्धं सारूप्येऽस्य स्वरूपस्य वेदनं । अर्थस्तथाभतो नास्त्येव । बुद्धिरपि यदि न स्वसम्विदिता  तदार्थ एव विशेषणविशेष्यभूतः प्रतीयत इति प्राप्तं ।

[2.1.2.7.3.1,162]

अथात्मरूपन्नो वेत्ति पररूपस्य वित् कथम् ।।

[2.1.2.7.3.1,163]

यद्यात्मरूपं न वेत्ति पररूपमेव तर्हि वेत्ति । तस्य च न विशेषणविशेष्यभाव इति  कथन्तद्विशिष्टताप्रतीतिः । अथ तद्रूपन्दर्शनमुत्पन्नं न तु स्वरूपसम्वेदनं । परेण पुनस्तद्रूपेण  तस्य दर्शने सति दृष्टाख्या (।) नन्वदृष्टिविशेषस्य प्रथमं ग्रहणे पुनरन्येन तद्विशेषणत्वस्य कथं  प्रतीतिः । अथ पश्चात्प्रतीयते तेनायमदोष इति ।

[2.1.2.7.3.1,164]

तदसम्यक् (।) यतः (।)

[2.1.2.7.3.1,165]

तद्रूपवेदने तस्य पश्चादन्येन चेतसा । तद्रूपतैव तस्यास्तु न तु मेयविशिष्टता ।। १११२ ।।

[2.1.2.7.3.1,166]

मेयो हि दृष्ट्यविशिष्ट एव स्वप्रतीतिकाले विदितः । तदुत्तरकालन्तु तद्रूपवेदने तद्रूपतैवास्तु न तु तया तस्य स्वविशिष्टवेदनं ।

[2.1.2.7.3.1,167]

अन्यथा विदितं पूर्व्व मन्यथा वेद्यतेन्यदा । यदि कस्यात्र सत्यत्वमिति नेदं प्रतीयते ।। १११३ ।।

[2.1.2.7.3.1,168]

अथापि स्याद् (।) यद्यपि प्रथममदर्शनं विशेषणस्य तथापि पश्चाद्दर्शने को विरोधः ।  तदप्यसत् । यतः ।

[2.1.2.7.3.1,169]

यद्यसंसृष्टयोर्दृष्टिर्व्विशेषणविशेष्ययोः । विशेषणविशेष्यत्वं तदा नैव प्रतीयते ।। १११४ ।।

[2.1.2.7.3.1,170]

नहि सदा केवलकेवलयोर्दर्शनमात्राद्विशेषणविशेष्यता शक्या प्रत्येतुं । अपि च ।

[2.1.2.7.3.1,171]

सारूप्याद्वेदनाख्या च प्रागेव प्रतिपादिता ।। ४४४ ।।

[2.1.2.7.3.1,172]

नहि सारूप्यमात्रोदये तद्वेदनं । सरूपमेतदिति परेण वेदनमसम्भवि । तथा हि ।

[2.1.2.7.3.1,173]

दृष्टयोरेव सारूप्यग्रहोर्थञ्च व दृष्टवान् ।प्राक् कथन्दर्शनेनास्य
		    सारूप्यं सोध्यवस्यति ।। ४४५ ।।

[2.1.2.7.3.1,174]

सारूप्यमपि नेच्छेद्यः तस्य नोभयदर्शनं ।तदार्थो ज्ञानमिति च ज्ञाते चेति गता कथा ।। ४४६ ।।

[2.1.2.7.3.1,175]

नहि केवलदर्शने सारूप्यप्रतीतिः । अनेन सदृशमिति प्रतीतेः । अतीतानागतयोश्चार्थदर्शनयोरसहप्रतीतेश्च नैवं प्रतीतिः । तदध्याहारेपि ज्ञानमेव नार्थप्रतीतिः । पुनस्तत्राप्यस्वसम्वेदनेऽनवस्थादोष उक्त एव । यस्तु सारूप्यमपि नेच्छति तस्यार्थो न प्रतीयते । तदारोपस्यासम्भवात् । पश्चा(द्) दर्शनमर्थविलक्षणेन रूपेण प्रतीयमानं न तद्रूपतया तदित्या-

[2.1.2.7.3.1,176]

रोप्यते । तद्रूपतानभ्युपगमात् । स्वरूपेण च प्रतीयमानं पदार्थान्तरमेव ततः कोर्थः किम्विज्ञातं केनेति गता कथेयमति तूष्णीमासितव्यं । दृश्यते चेत् ।

[2.1.2.7.3.1,177]

ननु चार्थतया समुपलभ्यन्ते स्तम्भादयः । नहि दृष्टेऽनुपपन्नन्नाम । दत्तमत्रोत्तरं ।  यदि दृष्टं स्वरूपेण दृष्टमिति तस्मात्पररूपं दृश्यमाने सितादिके यदाभाति तद्यदि स्याद् तदा  व्यक्तं सितादिकं न स्यात् ।

[2.1.2.7.3.1,178]

अथ स्वरूपं सा तर्हि स्वयमेव प्रकाशते ।यत्तस्यामप्रकाशायामर्थः स्यादप्रकाशितः ।। ४४७ ।।

[2.1.2.7.3.1,179]

स्वरूपमेव यदि तदभिव्यक्तेर्ज्ञानरूपायास्तदा स्वयमेव तत्प्रकाशते परस्य प्रकाशकस्याभावात् । अथ न स्वरूपेण प्रकाशते तदा तद्रूपाप्रकाशनेऽर्थः स्यादप्रकाशितः । प्रतिभासमानरूपाप्रकाशने नार्थः प्रकाशते नाम । अत्र हि परोक्षस्यार्थः । यदेतद् ग्राह्यस्पष्टाकारप्रतिभासनमेतत् बुद्धेः परोक्षतायां प्रतिभासमानस्य परोक्षता ततः प्रतिभासमानस्पष्टरूपाप्रकाशनमेव । तथा सति । अनुमानज्ञानवदर्थः परोक्ष एव भवेत् । अनुमानेपि स्पष्टप्रतिभासपरोक्षतयैव परोक्षता । तस्याप्यनुमानज्ञानस्य यद्यस्पष्ट आकारो न प्रकाशेत तत्रापि नार्थप्रतिपत्तिर्भवेत् । तस्मादनात्मवेदने सर्व्वार्थादर्शनमेवेति स्थितमेतत् स्वसम्वेदनम्विज्ञानमिति ।

[2.1.2.7.3.1,180]

एतेनात्मवित्पक्षे सर्व्वार्थादर्शनेन ये ।अप्रत्यक्षां धियं प्राहुस्तेपि निवण्णिततोत्तराः ।। ४४८ ।। इति ।

[2.1.2.7.3.1,181]

न्यायः पूर्व्वक एवात्र यदि स्वाङ्गाप्रवेदनम् ।

[2.1.2.7.3.1,182]

अवेदिका भवेद् बुद्धिरर्थस्य स्यस्य चात्मनः ।।

[2.1.2.7.3.1,183]

नार्स्थस्य वेदिका प्रतिभासस्य परोक्षत्वात्, नात्मनोऽनभ्युपगमात् । किञ्च ।  सुखदुःखरागद्वेषादयः स्वसम्विदिता एवोपजायन्ते ते च बोधस्वभावा एव ततो बुद्धेरप्रत्यक्षता  प्रत्यक्षबाधिता कथमभ्युपगमगोचरः । अथ न बुद्धिस्वभावास्तदसत् ।

[2.1.2.7.3.1,184]

आश्रयालम्बनाभ्यासभेदाद् भिन्नप्रवृत्तयः ।सुखदुःखा
		    भिलाषादिभेदा बुद्धय एव ताः ।। ४४९ ।।

[2.1.2.7.3.1,185]

आश्रयभेदस्तावत् चक्षुरादिजनितं परस्परविभिन्नमेव सुखं रूपादिविषयञ्च । तथाभ्यासात्समानचक्षुरादिविषयत्वे पटुतरादिता । आलम्बनादिजनितं च विज्ञानमेव न विषयादिकं । यदि विषयोपि विज्ञानसामग्रीत एवोदयमासादयेद्दत्त एतस्मै जलाञ्जलिः । ततोमीषां  परोक्षताभ्युपगमे ऽध्यक्षबाधनं । यतः ।

[2.1.2.7.3.1,186]

प्रत्यक्षास्तद्विविक्तञ्च नान्यत्किञ्चिद्विभाव्यते ।

[2.1.2.7.3.1,187]

यत्त(ज्)ज्ञानं ग्राहकस्याविभाव्यतायां प्रत्यक्षत्वमेव स्वसम्वेदनमुच्यत इत्यसकृदुक्तमेतत् । अथान्येन विज्ञानेन वेदनमेषामभ्युपगम्यते । तथा च सति ।

[2.1.2.7.3.1,188]

यत्तज्ज्ञानं परोप्येनां  भुञ्जीतान्येन विद्यदि ।। ४५० ।।

[2.1.2.7.3.1,189]

अन्येन हि विज्ञानेन परसन्तानवर्तिनोपि सुखादोय वेद्यन्ते । ततः परसुखादिवेदनेपि

[2.1.2.7.3.1,190]

सुखितादिकं भवेत् । नहि ग्राह्यतयाऽन्येन वेदने सम्वेदने स्वपरसुखयोः कश्चिद्विशेषः ।  आत्मीयसुखवेदने सुखतेति चेत् । न (।) परकीयस्याप्याल्हादात्मकत्वात् । न परकीयो  वह्निरदाहकञ्चन्दनम्वा परकीयमनाल्हादकं । अथ ।

[2.1.2.7.3.1,191]

मनस्विनो यथात्म यमाह्लादयति चन्दनं । परकीयस्य किन्तत्त्वं दहनात्मकमेव तत् ।। १११६ ।।

[2.1.2.7.3.1,192]

अमनस्विनि का वार्ता तस्यात्मीयः सुखोदयः । परस्य सुखसम्वित्तावेवमेव प्रकल्प्यतां ।। १११७ ।।

[2.1.2.7.3.1,193]

यदास्मीयमनुत्पन्नं तदास्य सुखिता न किं । स्वसुखेन सूखित्वञ्चेन्न स्वरूपाविभेदतः ।। १११८ ।।

[2.1.2.7.3.1,194]

दूरत्वात्तस्य रूपस्य वेदने कैव दूरता । असंस्पर्शादनेवञ्चेत् संस्पर्शे स्यात्स्ववदनं ।। १११९ ।।

[2.1.2.7.3.1,195]

सर्व्वात्मना हि संस्पर्शः स्वसम्वेदनलक्षणः । एकदेशेन संस्पर्शे न तत्स्यादन्यवेदनं ।। ११२० ।।

[2.1.2.7.3.1,196]

यदि सर्व्वात्मनात्मनि शरीरे चानुप्रवेशः सुखादेः स्वसम्वेदनमात्मशरीरं वा प्राप्तं ।  सम्विदिते साक्षादन्यथा वानुप्रवेशः । सर्व्वात्मना वेदकस्य स्वसम्वेदनमेव प्राप्तं । सम्वेदनस्यैवं लक्षणत्वात् । परसुखमपि यद्यनुप्रविशेत् भवेदेव स्वसंवेदनं अन्यथा तद्वेदनायोगात् ।  अथाननुप्रवेशेपि सुखवेदनमविभागान्न भवति । विभागस्य सम्भवात् को विभागः । तज्जा  तत्प्रतिभासा सुखबुद्धिर्न्न यथाकथञ्चित् । परसुखवेदने तु न ततः परसुखादुत्पन्ना साक्षाल्लिङ्गत एवोत्पन्ना न विषयादसावनुमानेन परसुखसम्वेदनात् । तद्रूपप्रतिभासप्रत्यक्षतश्च  आत्मसम्वेदनमिति विभागः । अत्राह ।

[2.1.2.7.3.1,197]

तज्जा तत्प्रतिभासा वा यदि धीर्वेत्ति नापरा ।आलम्बमानस्यान्यस्याप्यस्त्यवश्यमिदं द्वयम् ।। ४५१ ।।

[2.1.2.7.3.1,198]

अन्योपि परसुखमालम्बमानस्तत्स्वरूपमेव गृह्णाति ततस्तत्प्रतिभासिताऽभ्युपगमादेव  प्रसिद्धाः । ततो लिङ्गदर्शनं चक्षुरादिसमानमिति तज्जत्वमेवापतितमर्थत इति द्वयमिति  न विशेषः ।

[2.1.2.7.3.1,199]

अथ नोत्पद्यते तस्मान्न च तत्प्रतिभासिनी ।सा धीर्निविषया प्राप्ता; सामान्यञ्च तदग्रहे ।। ४५२ ।।

[2.1.2.7.3.1,200]

न गृह्यत इति प्रोक्तं; न च तद्वस्तु किञ्चन ।

[2.1.2.7.3.1,201]

अभ्युपगमः प्रमाणबलावलम्बी न भवति । तेनायमेव परमार्थः । लिङ्गादुत्पत्तिमासादयन्त्युपलभ्यते बुद्धिर्न्नार्थान्नापि तत्प्रतिभासिनी । एवन्तर्हि विषयलक्षणस्याभावान्न  परसुखादिकं विषय इति न विषयाकारोसौ परसुखसम्वेदनावभासी सामान्यमवभासते ।  तत्रानुमानस्य सामान्यविषयत्वादिति चेत् (।) न । सामान्यस्य व्यक्त्यग्रहे ग्रहणाभावादिति  प्रतिपादितम् । सामान्यस्य व्यक्त्यक्षराकारशून्यत्वादिति च । बुद्धिरपि तर्हि तदाकारशून्यैव । ततो बुद्ध्याकारोसौ न स्यादिति चेत् ।

[2.1.2.7.3.1,202]

तदसत् ।

[2.1.2.7.3.1,203]

उपधानानुरागो हि धियां नासम्भवी मतः । भावनाबलतो बुद्धिस्तदाकारेति लोकवित् ।। ११२१ ।।

[2.1.2.7.3.1,204]

अत एवाह ।

[2.1.2.7.3.1,205]

तस्मादर्थावभासोसौ नान्यस्तस्या धियस्ततः ।। ४५३ ।।

[2.1.2.7.3.1,206]

सिद्धे प्रत्यक्षभावात्मविदौ;

[2.1.2.7.3.1,207]

बुद्धिस्वभावतायामाकारस्य प्रत्यक्षतात्मवेदनञ्च प्रसिद्धं । यदि नामानुमानं परसुखस्वभावे । तदन्यथाकारे तु स्वसम्वेदनमेव । तदपि परसुखस्यैव रूपमिति चेत् । न (।)  परेणावेदनात् । परप्रत्ययेन बाध्यमानं कथन्तस्य रूपं । नहि तस्य व्यवधानादिसम्भवः ।  व्यवहितञ्च कथमात्मीयं सुखम् । तेन तत्सम्बन्धितया वेदनादिति चेत् । न (।) परस्य  सम्बन्धिताप्रतीत्यभावात् ।

[2.1.2.7.3.1,208]

परेणाविदितं रूपं तवास्तीति वदन्नपौ/?/ । राजशासनसोपानप्रक्रमेणोपरिस्थितः ।। ११२२ ।।

[2.1.2.7.3.1,209]

न परोपि विचारयँस्तव सम्वेदनमेवम्भूतमस्तीति निश्चिनोति । ममैव प्रतीतिरेषा  नास्य प्रतीतिरियमिति प्रतीतेः । अथ परोपि तदेव रूपमवगच्छति । तथापि न सुखभोगी,  प्रत्यक्षेण हि सुखोपभोगात् नानुमानेन । अत्रोच्यते ।

[2.1.2.7.3.1,210]

गृह्णाति तान् पुनः ।नाध्यक्षमिति चेद् एष कुतो भेदः समर्थयोः ।। ४५४ ।।

[2.1.2.7.3.1,211]

प्रत्यक्षं हि स्वरूपसाक्षात्करणमेवेति प्रतिपादितं । ततः समानाकारयोरेष एव भेदो  न युक्तः (।) कारणभेदाद्भेद इति चेत् । स्वरूपगत एव तर्हि भेदो यदि नाम कारणमन्तरेणोपपत्तिरिति कारणभेदोऽभ्युपगम्यते । भेदस्तु स्वरूपगत एव युक्तः । साक्षात्करणन्तु स्वरूपं  द्वयोरपीति न कारणभेदो युक्तः । दृश्यते चेत् । स्वरूपभेदोप्यभ्युपगम्यतां । ततः समानाकारता न युक्ता । अथ कारणभेदाद् बोधरूपताविशेषः । न स्पष्टाकारस्य बोधरूपताविशेषेपि  प्रत्यक्षत्वात् ।

[2.1.2.7.3.1,212]

अदृष्टैकार्थयोगादेः संविदो नियमो यदि ।सर्व्वथान्यो न गृह्णीयात् संविद्भेदोप्यपोदितः ।। ४५५ ।।

[2.1.2.7.3.1,213]

अथापि स्याददृष्टवशादाकाराभेदेपि प्रत्यक्षेतरत्वनियमः । तथाक्षयोगादेकार्थसमवायतश्च । तथाहि । आत्मीयं सुखमात्मीयात्मसमवेतं परकीयन्तु न तथा । तेन परसुखवेदनेन सुखित्वं । यद्याकारभेदमन्तरेण साक्षात्करणसम्भवादपि प्रत्यक्षाप्रत्यक्षतालक्षणो  नियमः । तदा प्रत्यक्षतायामपि प्रत्यक्षताऽप्रत्यक्षतानियम इति प्राप्तम् । तथा च  सति किमर्थभेदादिपरिकल्पनया । अदृष्टयोगादिकमेव वस्तु तथान्यथा च भविष्यति  सुखमेव दुःखादिकमिति । ततो न भेदो युक्तः । एतदप्यदृष्टभेदादेवेति चेत् । भवतु  स्वसम्वेदनमाकारभेदोपि तथास्तु । तत एव सर्व्वथाऽन्यो न गृह्णीयात् । समानार्थतायामपि  सम्विद्भेदोऽपोदित एव । चक्षुरादिकमपि स्पष्टभेदादेव परिकल्प्यते । तथाहि ।

[2.1.2.7.3.1,214]

प्रथमं स्पष्टतादृष्टिरतः प्रत्यक्षतास्थितिः । न प्रत्यक्षान्मया दृष्टमस्पष्टमिदमीक्षितम् ।। ११२३ ।।

[2.1.2.7.3.1,215]

स्पष्टातामेव लोकः प्रथमं प्रतिपत्त्या विषयीकुर्व्वाणः प्रत्यक्षतामवगच्छति । यतः ।  सत्यपि चक्षुरादिकारणत्वे यदि वैशद्यं प्रतिभासिताया नावगच्छति । किमपि मयाऽस्पष्टमेव  दृष्टन्न न प्रत्यक्षेयं प्रतिपत्तिरिति लोकस्येयमेकवाक्यता । अर्थेद्रियजत्वे प्रत्यक्षता स्पष्टतायामिति वदेत् । तथाहि ।

[2.1.2.7.3.1,216]

स्पष्टत्वाद् ग्रहणं सम्यक् इन्द्रियात्सन्निधानवित् ।

[2.1.2.7.3.1,217]

नास्य द्वयस्यासद्भावाद् द्वयस्याप्तिः कथञ्चन ।। ११२४ ।।

[2.1.2.7.3.1,218]

यदेव खलु सन्निहितत्वेन स्पष्टतया च प्रतीतेः विषयः स एव प्रत्यक्षसम्मतो लोकस्य,  न चेन्द्रियात् विना सन्निधानप्रतीतिः । तदङ्गविकलत्वादप्रत्यक्षता भवेत् ।

[2.1.2.7.3.1,219]

तदेतदसत् । यतः ।

[2.1.2.7.3.1,220]

न सन्निधानेतरते प्रत्यक्षेतरकारणम् । अन्यथा दूरदृष्टस्य गृध्रैर्न्नाध्यक्षता भवेत् ।। ११२५ ।।

[2.1.2.7.3.1,221]

तथाहि । कश्चिद् दूरदर्शी पुरुषः । कश्चिदन्यथा । ततः किन्तयोः सम्वेदनस्य  प्रत्यक्षेतरते । अथापि स्यात्तदेव तस्य विस्पष्टमदूरमिति गीयते ।

[2.1.2.7.3.1,222]

दृष्टिशक्तिव्यपेक्षैव दूरादूरव्यवस्थितिः ।

[2.1.2.7.3.1,223]

यो हि यत् स्पष्टतया द्रष्टुमलम् । तदेव तस्यादूरमिति चेत् । यद्येवं ।

[2.1.2.7.3.1,224]

स्पष्टदृष्टस्य सर्वस्य यद्यदूरत्वमुच्यते । तदभावेस्य दूरत्वमिन्द्रियन्नास्य कारणम् ।। ११२६ ।।

[2.1.2.7.3.1,225]

तस्मात्समानस्पष्टावभासयोरिन्द्रियमनोविज्ञानयोर्न्न प्रत्यक्षेतरताव्यवस्थितिरिति न्यायोपेतमेतत् । सर्व्वथा परसुखवेदनेपि साक्षात्करणेन सुखितो भवेत् । असाक्षात्करणे च  साकारतया स्वसम्वेदनमेव ।

{2.1.2.7.3.2}



〈(ख) योगिनामनातुरता〉


[2.1.2.7.3.2,1]

येषाञ्च योगिनोन्यस्य प्रत्यक्षेण सुखादिकं ।विदन्ति तुल्यानुभवास्तद्वत्तेपि स्युरातुराः ।। ४५६ ।।

[2.1.2.7.3.2,2]

येषां लो का य त मी मां स का नां योगिनः सन्ति कणादादीनां ते नियमेन प्रत्यक्षेण  परसुखादिकं विदन्तीति (।) तेपि योगिनो रागादियोगिनो भवेयुः । शेषस्तु प्रपञ्चः कृत  एव न पुनः क्रियते । अथ ।

[2.1.2.7.3.2,3]

विषयेन्द्रियसम्पाताभावात्तेषां तदुद्भवं ।

[2.1.2.7.3.2,4]

नोदेति दुःखमिति चेत्;

[2.1.2.7.3.2,5]

अथ यस्येन्द्रियविषयसन्निपाते सुखादिकमुदेति स एव सुखीत्यादिव्यपदेशमर्हति । न  च योगिनस्त्र्यादिविषयसन्निकर्षात्सुखाद्युदयः ततस्तस्य न तथात्वं । तस्य हि तत्सुखादिकं  यदिन्द्रियविषयजनितं ।

[2.1.2.7.3.2,6]

तदप्यसत् । यतः ।

[2.1.2.7.3.2,7]

न वै दुःखसमुद्भवः ।। ४५७ ।।

[2.1.2.7.3.2,8]

दुःखासम्वेदनं किन्तु दुःखज्ञानससुद्भवः ।नहि दुःखाद्यसम्वेद्यं पीडानुग्रहकारणं ।। ४५८ ।।

[2.1.2.7.3.2,9]

यतः ।

[2.1.2.7.3.2,10]

तथाहि । परस्परस्पर्शनेन्द्रियसङ्गमादुपजातं सुखं स्त्रीपुंसयोः किन्न साधारणं  रोमाञ्चादिकमुपजनयति । तथा चित्साधारणप्रतीततैव भवेत् । तस्मात् सम्वेदने सति सुखिता

[2.1.2.7.3.2,11]

नान्यथा । न चोदयमात्रं चक्षुरादिसंयोगो वा नास्तीति समानसुखता द्वयोरपि भवेदस्वसम्वेदने ।  तस्य तत्र भावना नास्तीति चेत् । न(।) भावनायाः सुखोदयमात्रे व्यापारस्तच्चोत्पन्नं सुखमिति  तुल्यानुभवौ स्यातां । तव कथमयम्विभाग इति चेत् । आह ।

[2.1.2.7.3.2,12]

भासमानं स्वरूपेण पीडा दुःखं स्वयं यदा ।न तदालम्बनं ज्ञानं न तदैवं प्रसज्यते ।।४५९ ।।

[2.1.2.7.3.2,13]

यस्य स्वसम्वेदनं सुखं स सुखी । यस्य तु सम्वेदनान्तरेण योगिनः परसुखाद्यालम्बनमात्रकं तस्य योगिनो न रागादियोगिता । तेन ते योगिनः तद्दुःखादिना नातुराः । अग्न्यादावनुभवे कथमातुरादितेति चेत् । योगिनान्तु तदभावात् । अन्येषां कथम्भवतीति चेत् ।  न । बाह्यादीनां तथैव सम्वेद्यत्वात् । सुखादिकन्तु यत्स्व सम्वेदनेन करोति न तदन्येनेति न  तुल्यानुभवाः सर्व्वे भवन्ति तद्विदः ।

[2.1.2.7.3.2,14]

भिन्ने ज्ञानस्य सर्व्वस्य तेनालम्वनवेदने ।अर्थसारूप्यमालम्ब आत्मा वित्तिः स्वयं स्फुटः ।। ४६० ।।

[2.1.2.7.3.2,15]

तदाकाराधानसमर्थं सम्वेदनस्यालम्बनम् । आत्मरूपन्तु स्वप्रकाशं वेदन अतः सुखस्य  स्वसम्वेदनमातुरीकरोति न तदाकारोपधानमात्रात् । को विशेषस्तयोरिति चेत् । न कश्चित्परमार्थतः । न हि सुखस्य तदाकारस्य च कश्चिद्विशेषः । केवलमात्मानमवष्टब्धं  तेन मन्यमानो दुःख्यहमिति व्यवस्यति(।) योगी तु न तथेति न तथास्य सुखिता । तस्माद्विज्ञानं स्वसम्वेदनमेवान्यथा सुखादिविभागासम्भवः ।

[2.1.2.7.3.2,16]

ननु च प्रज्ञादयोपि भावनाविशेषादेव । न च तेषां विलक्षणत्वं प्रतिमासमानादर्थात् ।  न चासावर्थः प्रज्ञादिस्वभावः । तत्र भावनाया अप्रवृत्तेः । नहि तत्रार्थस्य भावनाभिसंस्कारिकता । तस्मादर्थव्यतिरिक्ता परा प्रज्ञा न सा साकारा ।

[2.1.2.7.3.2,17]

ननु प्रज्ञादयो न विज्ञानस्वभावास्ततस्तदनाकारतायामपि न बिज्ञानमनाकारं । तदसत् ।

[2.1.2.7.3.2,18]

तत्त्वप्रविचयः प्रज्ञा कथन्तत्त्वाग्रहेपि सा । अर्थग्रहेप्यनाकारा सा चेद्विज्ञानमप्यतः ।। ११२७ ।।

[2.1.2.7.3.2,19]

यदि तदर्थविशेषग्राहिण्यपि प्रज्ञा निराकारा विज्ञान (म)प्यर्थग्राहि किन्न निराकारं ।  निराकारमस्तु तदपीति चेत् । न सदेतत् यतः ।

[2.1.2.7.3.2,20]

प्रज्ञा नाम झटित्येव विशुद्धार्थावभासनं । तथानुमानमन्यस्य प्रज्ञात्वानुपपत्तितः ।। ११२८ ।।

[2.1.2.7.3.2,21]

तच्च साकारमेवेति प्रतिपादितमेव प्रतिपादयिष्यते च । यदि च विज्ञानं स्वसंवेदनं  नेष्यते । तदा न कदाचिदस्य प्रतिपत्तिरिति व्यवहाराभाव एव । तदाह ।

[2.1.2.7.3.2,22]

अपि चाध्यक्षताऽभावे धियः स्याल्लिङ्गतो गतिः ।तच्चाक्षमर्थो धीः पूर्व्वो मनस्कारोपि वा भवेत् ।। ४६१ ।।

[2.1.2.7.3.2,23]

कार्यकारणसामग्र्यामस्यां सम्बन्धि नापरं ।सामर्थ्यादर्शनात्तत्र नेन्द्रियं व्यभिचारतः ।। ४६२ ।।

[2.1.2.7.3.2,24]

प्रत्यक्षताभावे परोक्षविषयमनुमानं प्रवर्तते । तच्च लिङ्गं तच्च लिङ्गमक्षादिकमेव  मनस्कारपर्यन्तं । अन्यस्य सम्बन्धिताभावात् । अर्थापत्तिरपि सम्बन्धिदर्शनादेवान्यथा  नोपपद्यत इति तस्यावृत्तेः । तत्र तावन्नेद्रियं व्यभिचारतः । अव्यभिचारि हि लिङ्गन्न  चेन्द्रियमन्यथा नो घटते कारणत्वेनाभ्युपगमात् । समर्थता चादृष्टकार्यस्य न निश्चीयते ।  तथार्थः । तस्यापीन्द्रियवदेव व्यभिचारः ।

[2.1.2.7.3.2,25]

तथार्थो धीमनस्कारौ ज्ञानं तौ च न सिध्यतः ।

[2.1.2.7.3.2,26]

धियोसिद्धत्वादलिङ्गता । साध्या हि सा । मनस्कारस्तु सैव पूर्व्वा धीः । सा  चोदयकाले न सिद्धाऽन्यदा कथं सिध्येत् । यतः ।

[2.1.2.7.3.2,27]

नाप्रसिद्धस्य लिङ्गत्वं;

[2.1.2.7.3.2,28]

प्रसिद्धेन हि लिङ्गेन भवितव्यमन्यथा लिङ्गत्वे सर्व्वमेव लिङ्गमिति सर्व्व सर्व्वस्य  सिध्येत् । अथापि स्यादर्थस्तावद् व्यक्तः प्रत्यक्षप्रसिद्ध एव । अन्यथा यो नामास्तीति  व्यवहारोपि न स्यादित्यन्धमूकं जगत्स्यात् । न च व्यक्तोऽर्थोऽर्थसत्तामात्रादन्यथा सर्व्वव्यक्तिप्रसङ्गेन सर्व्व(स्य)सर्व्वदर्शित्वप्रसङ्गः । तस्माद्यतो व्यक्तत्वमर्थस्य सा बुद्धिः । अत एवाह ।  न ह्यज्ञातेऽर्थे कश्चिद् बुद्धिमुपलभते । ज्ञाते त्वनुमानादवगच्छतीति ।

[2.1.2.7.3.2,29]

अपि चाध्यक्षताभावे धियः स्याल्लिङ्गतो गतिः ।

[2.1.2.7.3.2,30]

तच्चाक्षमर्थो धीः पूर्वो मनकारोपि वा भवेत् ।। ११२९ ।।

[2.1.2.7.3.2,31]

अत्रोत्तरं ।

[2.1.2.7.3.2,32]

व्यक्तिरर्थस्य चेन्मता ।। ४६१ ।।

[2.1.2.7.3.2,33]

लिङ्गं; सैव ननु ज्ञानं व्यक्तोर्थोनेन वर्णिणतः ।व्यक्तावननुभूतायां तद्व्यक्तत्वाविनिश्चयात् ।। ४६४ ।।

[2.1.2.7.3.2,34]

यदि व्यक्तिर्लिङ्गमथापि व्यक्तोर्थः सर्व्वथा व्यक्त्यनुभवे न प्रयोजनं । व्यक्त्यनुभवपुरस्सरत्वाद्व्यक्तानुभवस्य एकदा स्वतन्त्रा व्यक्तिरनुमीयतेऽन्यदा विशेषणभूता । सर्व्वथानुभवेन भवितव्यं प्रत्यक्षतः । अनुमानेनानुभवेऽनवस्था । सा चार्थस्य व्यक्तिः प्रत्यक्षा  बुद्धिरपि प्रत्यक्षैव । तस्मात्परोक्षतया व्यक्तेरर्थः परोक्ष एव भवेत् । ततो न लिङ्गम् ।  अथ कर्मतया प्रतिभाममानोऽर्थो ग्राह्यतापरनामिकया लिङ्गं नहि कर्मता क्रियामन्तरेण  भवति । बुद्धिश्च क्रिया । तदाह

[2.1.2.7.3.2,35]

सा बहिर्द्देशसम्बद्धा प्रत्यक्षमुपलक्ष्यते ।

[2.1.2.7.3.2,36]

अत्रोच्यते ।

[2.1.2.7.3.2,37]

क्रियाकृते विशेषे हि कर्मता नान्यथा क्वचित् ।

[2.1.2.7.3.2,38]

क्रियाकृतो विशेषश्चेत् क्रियामात्रेनुमा भवेत् ।। ११३० ।।

[2.1.2.7.3.2,39]

यदि कर्मता नाम क्रियाकृतो विशेषः क्रियामात्रमेवानुमीयताम् । न बुद्धिक्रियानुमानं ।  न चान्या काचित्क्रिया पदार्थरूपात् । तथा हि ।

[2.1.2.7.3.2,40]

कर्मस्था वा क्रियोच्येत कर्तृस्था वा परा न हि ।

[2.1.2.7.3.2,41]

कर्त्तस्था कर्त्तृतो नान्या कर्मस्था नास्ति कर्मतः ।। ११३१ ।।

[2.1.2.7.3.2,42]

ततो न दर्शनं दृश्यमानादन्यतो वा परं । अथ ग्राह्यतयाऽर्थ एव वेद्यते बुद्धिस्तु  ग्राहकतयैव । एवं हि प्रतीतिर्मया बुद्ध्या गृहीतोऽर्थ इति ।

[2.1.2.7.3.2,43]

तदप्यसत् ।

[2.1.2.7.3.2,44]

करणत्वं तदा बुद्धेः ग्रहणन्तु ततः परं । तदेवास्तु परा बुद्धिः किमर्थमुपकल्प्यते ।। ११३२ ।।

[2.1.2.7.3.2,45]

दर्शनं परमार्थाच्चेत् गृह्येत द्वयरूपता ।

[2.1.2.7.3.2,46]

अथार्थस्यैव कश्चित्स विशेषो व्यक्तिरिष्यते ।

[2.1.2.7.3.2,47]

क्रियाकृतः तदा ।

[2.1.2.7.3.2,48]

नानुत्पादव्ययवतो विशेषोऽर्थस्य कश्चन ।। ४६५ ।।

[2.1.2.7.3.2,49]

नहि बुद्ध्या गृह्यमाणोऽर्थ उत्पत्तिमान् तदाङ्गीक्रियते । सिद्धोपस्थायी ही ग्राहकप्रत्ययः । यथास्तीति ग्रहणमात्रमेव बुद्ध्या क्रियते । न च ग्रृह्यमाण एव विशिष्टो भवति ।  अन्यरूपग्रहणे भ्रान्तता भवेत् । तद्रूपग्रहणे च पूर्व्वापररूपताग्रहणप्रसङ्गः ।

[2.1.2.7.3.2,50]

दीपादयो घटादीनां स्वकालासङ्गतौ यथा । व्यञ्चकाज्ञानमप्येवं तुल्यन्तत्रापि चोदनं ।। ११३३ ।।

[2.1.2.7.3.2,51]

यदि यथाविधोर्थः तथाभूत एव प्रदीपेनाभिव्यज्यते तेनापि सकलकालकलाव्यापकस्वभावव्यञ्जकेन भाव्यमन्यथा भ्रान्तिमात्रकं । अथ ग्रहणकालेऽन्यथाऽर्थ उत्पद्यते । तदा ।

[2.1.2.7.3.2,52]

तदिष्टौ वा प्रतिज्ञानं क्षणभङ्गः प्रसज्यते ।

[2.1.2.7.3.2,53]

यद्यसाववबोधरूपव्यावृत्त एवोत्पत्तिमान् स्वसम्वेदनमेव ज्ञानसमानकालतया क्षणिकमिति किमपरार्थपरिकल्पनया । ननु ग्राहकत्वेन बुद्धिः प्रतीयते ग्राह्यतयाऽर्थ इति प्रतिपादितं । सत्त्यं प्रतिपादितं यद्यर्थो विचलितरूपो भवेत् । यदा तु तथाभूत एवोदयवान् तदा  स एव तथा भूत उत्पत्तिमानिति ब्रुवन्नेव कथमर्थस्य ग्राह्यतां परां ब्रूयात् । मया बुद्ध्या  गृहीत इति च व्यपदेशो न किञ्चित्प्रतीत्योत्पादमात्रादपरं प्रतिपादयति । तदाह । सर्व्व एव  वस्तुसम्बन्धा जनस्यैवोपयोगविशेषणवशात् कार्यकारणभावलेशविशेषतोन्यतया व्यवस्थाप्यन्तेऽवस्थाविशेषख्यापनार्थ । न तु व्यपदेशादेव वस्तुसिद्धिरन्यथापि तस्योपपत्तेः । तथा हि ।

[2.1.2.7.3.2,54]

अर्थोयं पूर्वमप्यासीन्निजकारणभावतः । ततोस्य दृष्टिर्जातेयमिदानीन्तत्र वस्तुनि ।। ११३४ ।।

[2.1.2.7.3.2,55]

न प्रत्यक्षानुमानाभ्यामस्यार्थस्य प्रतीतता । तल्लोकव्यवहारोयं परमर्थपरंपरा ।। ११३५ ।।

[2.1.2.7.3.2,56]

अपि चार्थस्य विशेष एव यदि कश्चिद् ग्राह्यता तदा ।

[2.1.2.7.3.2,57]

स च ज्ञातोऽथवाऽज्ञातो भवेज्ज्ञातस्य लिङ्गता ।। ४६६ ।।यदि ज्ञानेऽपरिच्छिन्ने ज्ञातोसाविति तत्कुतः ।।

[2.1.2.7.3.2,58]

ज्ञातत्वेन परिच्छित्तिर्यदि तद्रूपमेव तत् । अपार्थिकापरा बुद्धिस्तद्विशेषस्तथोच्यताम् ।। ११३६ ।।

[2.1.2.7.3.2,59]

ज्ञातत्वेनापरिच्छिन्नमपि तद् गमकं कथम् ।। ४६६ ।।

[2.1.2.7.3.2,60]

ज्ञातोर्थ इति जानानो ज्ञानमित्यवगच्छति । अर्थ इत्येव जानानस्तदर्थत्वस्य वेदिता ।। ११३७ ।।

[2.1.2.7.3.2,61]

तद्रूपवेदनेर्थानां ताद्रूप्यस्य व्यवस्थितिः । शुक्लार्थवेदनेऽर्थस्य किं शौक्ल्यमपरं ततः ।। ११३८ ।।

[2.1.2.7.3.2,62]

इत्युक्तमेवैतत् । अथ दृष्टिरपरैव तदा दृष्ट इति न परिच्छेदः । तदाह ।

[2.1.2.7.3.2,63]

अदृष्टदृष्टयोन्येन दृष्टादृष्टा न हि क्वचित् ।

[2.1.2.7.3.2,64]

यदि दृष्टादपरा दृष्टिरदृष्टा कथं दृष्टरूपपरिच्छेदः । अन्यथान्यदृष्टेपि दृष्टव्यवहारोऽन्यैनायं दृष्ट इति यथा मया दृष्ट इत्यर्थदर्शनमात्रादर्थविशेषस्य दृष्टिस्तस्य दर्शनात् ।  तथा स विशेषोऽन्यदृष्टावपि नियतभावीति भवेदन्यदृष्टमेतदिति । अथैष एवासौ न भवति  विशेषस्तेन परदृष्टविशेषादर्शनादात्मदृष्टदर्शनाच्च स्वदृष्ट इत्येव प्रतीतिः ।

[2.1.2.7.3.2,65]

तदप्यसत् । यतः ।

[2.1.2.7.3.2,66]

विशेषः सोन्यदृष्टावप्यस्तीति स्यात्स्वधीगतिः ।। ४६८ ।।

[2.1.2.7.3.2,67]

यद्यपि विशेषा बहवस्तथापि तेषां स्वसम्वेदनत्वाभावात्तैरपि दृष्टैरेव भवितव्यम् । ततः  स्वपरधीगतिः स्यात् । तस्मात् स्वसंवेदनेन भवितव्यं । दृष्टत्वेन । अथ सोप्यन्येन दृश्यते  सम्वेदनेन तथा सति तत्रापि दृष्टतेत्यनवस्था । अथैकमेव दृष्टत्वन्तथा सति स विशेषोन्यदृष्टावापि स एव स्वधीगतिरेव स्यात् । यदा भावात्परस्य दृष्टत्वं परेण प्रतीयते  तदात्मदृष्टत्वाभावेपि परदृष्टत्वदर्शनात् स्वधीगतिर्भवेत् । नहि तस्य दृष्टत्वस्य स्वपरोपेक्षया  विशेषः । अथ स्वयमपि दृष्टत्वमस्त्येव ततः स्वधीगतिः । न स्वदृष्टपरदृष्टयोर्व्विशेषाभावात् ।  स्वदृष्टत्वं स्वदृष्टिसम्बन्धप्रतीतौ ज्ञायते । तदप्रतीतौ तु स्वदृष्टमित्येव कुतः । तस्मात्स्वयंदृष्टेपि परेण दृष्टताप्रतीतौ स्वधीगतिर्भवेत् । अथ य एव दृष्टत्वं प्रतिपद्यते तस्य स्वधीगतिसम्भवेपि न दोषः । नह्यत्र काचित् क्षतिः । मा भूत् क्षतिस्तथापि वस्तुतत्वमेवं न भवतीति  क्षतिरेव । तथा हि ।

[2.1.2.7.3.2,68]

प्रतीयते (ह्य)दृष्टत्वं ममान्यस्येति वा कुतः ।

[2.1.2.7.3.2,69]

न (हि) तत्र परापेक्षा केनचिद्विनिवार्यते ।। ११३९ ।।

[2.1.2.7.3.2,70]

स्वसम्वेदनभावे तु विनिवार्या भवेदियं । स्वसम्वेदनमन्यस्य सम्वेद्यमिति साहसं ।। ११४० ।।

[2.1.2.7.3.2,71]

एतदेव स्व स म्वे द नं यदन्यागोचरत्वे सति प्रकाशनन्नाम ।

[2.1.2.7.3.2,72]

तस्मादनुमितिर्बुद्धेः स्वधर्मनिरपेक्षिणः ।केवलान्नार्थधर्मात्कः; स्वधर्मः स्वधियो परः ।। ४६९ ।।

[2.1.2.7.3.2,73]

यः प्रत्यक्षो धियो हेतुः ।;

[2.1.2.7.3.2,74]

बुद्ध्याश्रितेन हि केनचित् स्वबुद्धेरनुमानं । साधारणस्य हि विषयादिधर्मस्य  साधारणानुमेयप्रतिपादनमेव । तस्मादात्मधर्मेणात्मबुद्धेरनुमापकेन भवितव्यम् । स्वधर्मश्च  नापरो बुद्धेरस्ति । बुद्धिरेव यदि परं स्वधर्मः । सा चाप्रत्यक्षा कथमनुमापिका भवेत् ।  अथ सुखादयो बुद्धिसमानसामग्रीजन्मानः तैर्बुद्ध्यनुमानमात्मधर्मत्वात्तेषां । अत्राह ।

[2.1.2.7.3.2,75]

तुल्यकारणजन्मनः (।)तस्य भेदः कुतो बुद्धेर्व्यभिचार्यन्यजश्च सः ।। ४७० ।।

[2.1.2.7.3.2,76]

यदि विषयोन्द्रियादिसामग्रीजनितं सुखादि सम्वेदनस्वभावमेव सकलमिति प्रतिपादितं ।  अथ दृष्टे विषये सुखमुत्पत्तिमदतः स्वबुद्ध्यनुमानं तदपि सुखं परस्य न भवतीति कुतः ।  परस्य सुखं परेण कथं प्रत्येतुं शक्यं ।

[2.1.2.7.3.2,77]

अस्वसम्वेदनत्वे हि विभागोयं कथम्भवेत् । भयादेरपि रोमाञ्च उपजायत एव हि ।। ११४१ ।।

[2.1.2.7.3.2,78]

यदि सुखादयः स्वसम्वेदनत्वेनावस्थिताः परसम्बन्धिनः तदा न प्रतीयन्त इति युक्तम् ।  अन्यथा तु परसम्बन्धितां को निवारयेत् । मम रोमाञ्चजनकास्ततो ममैवेति चेत् ।  एतदपि कुतः । न हि परयोषिन्न जनयति सुखं । सम्वेद्यमानो हि सुखाद्यात्मा जनयति  रोमाञ्चादिकं स्वसम्बन्ध्यन्यथा वेति क्वेदमुपयोगि । स्वेन सुखेन रोमाञ्चादिजनने प्रसिद्धे  स्वसम्बन्धिताप्रतीतिः । स्वसम्बन्धिताप्रतीतौ तेन जननमितीतरेतराश्रयदोषः । अपि च ।  बुद्धयन्वयव्यतिरेकानुविधायी तत्कारणानुविधायी वा बुद्धेरनुमापको भवेत् । तत्र ।

[2.1.2.7.3.2,79]

रूपादीन् पञ्च विषयानिद्रियाण्युपलम्भनम् ।मुक्त्वा न कार्यमपरं तस्याः समुपलभ्यते ।। ४७१ ।।

[2.1.2.7.3.2,80]

बुद्धिसमानसामग्रीजन्मान इन्द्रियादयो बुद्धिर्व्वोत्तरा ।

[2.1.2.7.3.2,81]

तत्रात्यक्षं द्वयं पंचस्वर्थेष्वेकोपि नेक्ष्यते ।रूपदर्शनतो जातो योन्यथा व्यस्तसम्भवः ।। ४७२ ।।

[2.1.2.7.3.2,82]

द्वयमत्यक्षमितीन्द्रियमुपलम्भनञ्च पञ्चस्वर्थेष्वेकोपि रूपादिषु तथाभूतो नेक्ष्यते  यो रूपदर्शनादुपजातः । नहि रूपादयो रूपदर्शनतो जायन्ते कारणान्तरादुपजातत्वात् ।  रूपदर्शनजातत्वे तु तत्वमेव तेषान्न भवेत् । तथा हि ।

[2.1.2.7.3.2,83]

रूपदर्शनमर्थानां सर्व्वेषामेव सम्भवत । प्रतिप्राणि विभिन्नं स्यात्तथार्थोपि तदुद्‌भवात् ।। ११४२ ।।

[2.1.2.7.3.2,84]

यथा रूपदर्शनं प्रतिप्राणि भिद्यते तथा रूपादयोपि । तयोर्ददि (।)

[2.1.2.7.3.2,85]

सर्व्व एवोपलभ्येरन् तद्विशेषावधारणे । नानावभासितज्ज्ञानं प्रतिप्राणि प्रसक्तिमत् ।। ११४३ ।।

[2.1.2.7.3.2,86]

प्रतिस्वमुपलम्भे तु ज्ञानतैव स्ववेदने ।

[2.1.2.7.3.2,87]

यदि सर्व्व एव प्रतिप्राणि विभिन्नस्वभावा रूपादयः सर्व्वै रुपलभ्येरन्ननेकरूपाद्युपलम्भो  युगपद् भवेत् । न चास्ति तथा । तदयन्तावदपक्ष एव । अथ स्वदर्शनजनितमेव रूपादिकमुपलभ्यते तथा सति परेणासम्वेदनादर्थतैव हीयेत स्वसम्वेदनाभ्युपगमे । अथ परेणोपलभ्यते  तथा सति तज्जनितेन तस्यापरेण विशेषेण भवितव्यम् । सोपि परेणोपलभ्यते तस्याप्यपरेणेत्यनवस्था । तस्मात्स्ववेदनेनास्वसम्वेदनेन च यद्येवमप्रतीतं तल्लिङ्गमित्यतिसाहसम् । न  खल्वप्रतीतस्य लिङ्गता । ततश्च लिङ्गलक्षणाभावादनुमानेन प्रतीयते बुद्धिरित्यसदेतत् ।  भवतु नामार्थस्यान्यस्य वा प्रतीतिस्तथा सति ।

[2.1.2.7.3.2,88]

यदेवमप्रतीतन्तल् लिंगमित्यतिसाहसम् ।विद्यमानेपि लिङ्गे तान्तेन सार्द्धमपश्यतः ।। ४७३ ।।

[2.1.2.7.3.2,89]

कथं प्रतीतिलिङ्गं हि नादृष्टस्य प्रकाशकम् ।।

[2.1.2.7.3.2,90]

दृष्टस्यैवाग्नेः स्वप्रसवेन धूमादिनानुमानन्नान्यथा । न खलु दृष्टस्य प्राक् पावकस्य  धूमोनुमापको दृष्टो दृष्टः ।

[2.1.2.7.3.2,91]

तत एवास्य लिङ्गात्प्राक् प्रसिद्धेरुपवर्ण्ण ने ।। ४७४ ।।

[2.1.2.7.3.2,92]

दृष्टान्तान्तरसाध्यत्वं तस्यापीत्यनवस्थितिः ।

[2.1.2.7.3.2,93]

न ह्यनुमानं दृष्टान्तं प्रत्याचष्टे । तथा सत्यनुमानमेव न स्यात् प्रत्यक्षवत् । प्रत्यक्षस्य  लक्षणान्तरमस्तीत्यनुमानत्वेऽस्यापि समानं । तस्मात्तदपि दृष्टान्तसाधकमनुमानं दृष्टान्तान्तरात्तदपि तदन्तरादित्यनवस्था नाम प्रतिपत्तिः । अथार्थापत्त्या तत्साधनं न कस्यचिदेवं  प्रतीतिः । नह्यर्थ एव न घटते यदि प्रतीतिर्न्न स्यादिति कस्यचित्प्रतीतिः । प्रतीतोर्थो  नोपद्येत यदि प्रीतितिर्न्न स्यादिति चेत् । केयं प्रतीतता नाम । प्रतीत्या विषयीकृतत्वञ्चेत् । ननु प्रतीतेरप्रतीतौ तदेव प्रतीत्या विषयीकृतत्वं चिन्त्यम् । पुरोवर्त्तिता चेत् ।  न पुरोवर्त्तितापि कथमप्रतीता प्रतीतिं साधयेत् । प्रतीता चेत् तत्राप्यपरा पुरोवर्तितेति  तत्रानवस्थोक्तैव । तस्मात्पुरोवर्त्तितान्यो वा चतुःप्रकारप्रतीतिसिद्धौ न लिङ्गम् ।

[2.1.2.7.3.2,94]

इत्यर्थस्य धियः सिद्धिः नार्थात्तस्याः कथञ्चन ।। ४७५ ।।तदप्रसिद्धावर्थस्य स्वयमेवाप्रसिद्धितः ।

[2.1.2.7.3.2,95]

बुद्धेरर्थसिद्धिरबुद्धिकार्थसिद्धौ सर्व्वः सर्व्वदर्शी भवेत् । यदि बुद्धिरात्मानं वस्तुनि  सव्यापारं पश्यति तदार्थः प्रतीत इति भवेदन्यथा न किञ्चित्प्रतिपन्नमिति स्यात् । स्वयमेव  वा सर्व्वं प्रतीयते । तस्मान्नार्थाद् बुद्धिप्रसिद्धिः । पूर्व्वोक्तदोषप्रसङ्गात् ।

[2.1.2.7.3.2,96]

प्रत्यक्षाञ्च धियं दृष्ट्वा तस्याश्चेष्टाभिधादिकं ।। ४७६ ।।परचित्तानुमानञ्च न स्यादात्मन्यदर्शनात् ।

[2.1.2.7.3.2,97]

सम्बन्धस्य;

[2.1.2.7.3.2,98]

यदि प्रत्यक्षेणात्मनि बुद्धितत्सम्बन्धिनोः कथञ्चित्प्रतीतिस्तदा तत्सम्बद्धलिङ्गदर्शनात्परत्रापि बुद्धेरनुमानम्भवेत् अन्यथा न युक्तं । परेण दृष्टोर्थ इत्यनुमानञ्चेत् ।  स्वदृष्टस्य कुतः प्रतीतिः । अनुमानत एवेति चेत्() तत्राप्यपरो दृष्टान्त इत्यनवस्था ।  प्रत्यक्षेणैव प्रतीयत इति चेत् । ननु प्रत्यक्षमर्थं नीलादिकं प्रत्येति कथं दृष्टत्वं । स्वसम्बन्धितामपि प्रत्येतीति चेत् । स्वसम्बान्धिता तर्हि दृष्टत्वं तच्चेत्प्रतीयते आत्मनि तेन  स्वसम्वेदनप्रतिपन्नः स्यात् । तस्य परेण प्रतिपत्तावनवस्था । तत्रापि दृष्टता तथैव प्रतीतिविषय इति । ततोर्थो दृष्टः । प्रतीतिदृष्टा प्रतीतिप्रतीतिरित्यादि यदा च प्रतीतिं प्रत्येति  तदा न दृष्टतां प्रतीतिरेव दृश्या तदा भवेत् । तस्माद्विषयमात्रमेव प्रतीयते न दृष्टता  नामेति नार्थापत्तेरुत्थानं । अपि च ।

[2.1.2.7.3.2,99]

नहि तस्य प्रत्यक्षता येन तत्रार्थस्य लिङ्गता (।) नहि स्मरणमेव प्रत्यक्षं । ततः (।)

[2.1.2.7.3.2,100]

मनोबुद्धावर्थलिङ्गाप्रसिद्धितः ।। ४७७ ।।

[2.1.2.7.3.2,101]

कथमनुमानमित्युपस्कारः । अथ तत्राप्यर्थ एव जात्यादिकः प्रतिभाति ततोनुमानं (।)  दत्तमत्रोत्तरम् । न च प्रमाणन्तदिति कथमर्थः प्रतिभासेत । प्रतिभासमानो दृश्यते सत्त्योऽसत्त्यो वेति यदि परं विवाद इति चेत् । केयमसत्त्यता नाम । या विसम्वादिता । न (।)  तद्रूपे विसम्वादाभावात् । तेन रूपेणावश्यमेव सत्त्येन भाव्यं । असत्त्यव्यवहारादसत्त्यमिति  चेत् । कोयं व्यवहारः । प्रमाणं चेत् । प्रमाणेन प्रतिपन्नं कथमसत्त्यं । असत्त्यतयैव  प्रतिपन्नञ्चत् । न असत्त्यतायान्तद्रूपव्यतिरेकेणाप्रतीतेः । स्वरूपमात्रकमेव प्रतीयते न

[2.1.2.7.3.2,102]

परार्थक्रियेत्यपि न सङ्गतं । तथा सति स्वसम्वेदनप्रसङ्गात् । परेण वेद्यते चेत् । न(।)  स्मरणस्य दृष्टतायामभिनिवेशात् पूर्व्वरूपता च नास्येति न प्रतीतिरस्य । अथैतदपि  विषयीकरोति । न तर्हि स्मरणं । स्वसम्वेदनन्तु प्रत्यक्षमत्रेति युक्तं । तथा हि प्रतीतिर्ममेयमेवमिति व्यवहारः । प्रमेयरहिता प्रतीतिरेवासत्त्यता । नालौकिकादित्वं तथा व्यवहाराभावात् । अपि च बुद्ध्यन्तरेणार्थापत्त्यान्येन वा ।

[2.1.2.7.3.2,103]

प्रकाशिता कथं वा स्यात् बुद्धिर्बुद्ध्यन्तरेण वः ।

[2.1.2.7.3.2,104]

बुद्धयो हि परस्परं प्रकाशिकाः कथं । यतः ।

[2.1.2.7.3.2,105]

अप्रकाशात्मनोः सा स्याद् व्यङ्ग्यव्यञ्जकता कुतः ।। ४७८ ।।

[2.1.2.7.3.2,106]

न ह्यप्रकाशात्मनोः परस्परेणान्यथा वा व्यङ्ग्यव्यञ्जकताभावो युक्तः । प्रकाशेन हि  प्रदीपप्रभात्मना पटादयोऽप्रकाशाः प्रकाश्यन्ते नान्यथा ।

[2.1.2.7.3.2,107]

विषयस्य कथं व्यक्तिः; प्रकाशे रूपसंक्रमात् ।

[2.1.2.7.3.2,108]

प्रकाशे हि स्वयन्तदर्थस्य संक्रमात्प्रकाशनं तद्यथा प्रदीपप्रभादौ संक्रान्तस्य घटादेः  प्रकाशनम् ।

[2.1.2.7.3.2,109]

स च प्रकाशस्तद्रूपः स्वयमेव प्रकाशते ।। ४७९ ।।

[2.1.2.7.3.2,110]

यथा तर्हि घटस्यान्यद्रूपमन्यत्प्रभायास्तथान्यद्विज्ञानस्य रूपमन्यद्रूपादीनां ।

[2.1.2.7.3.2,111]

तदेतदसत् ।

[2.1.2.7.3.2,112]

भवत्येवन्तथाप्यस्य सम्विद्वाह्यप्रदीपवत् । नहि सम्वेदनाभावे द्योत्यद्योतकतागतिः ।। ११४४ ।।

[2.1.2.7.3.2,113]

यद्यपि नामान्यभाविज्ञानविषययोस्तथापि प्रदीपवदेव स्वप्रकाशेन विज्ञानात्मना  भवितव्यम् । अथ तद्वदेव विज्ञानान्तरग्राह्यता ।

[2.1.2.7.3.2,114]

तदसत् ।

[2.1.2.7.3.2,115]

यदि स्वस्माद्विभिन्नेन विज्ञानेनास्य वेदनम् । तत्सधर्मतयैवास्या बाह्यत्वमपि सम्विदः ।। ११४५ ।।

[2.1.2.7.3.2,116]

अथास्य नास्ति बाह्यत्वं स्वसम्वेदनता न किम् ।

[2.1.2.7.3.2,117]

व्यतिरिक्तेन तस्यापि नालोकेन प्रकाशनम् ।। ११४६ ।।

[2.1.2.7.3.2,118]

अत एवाह ।

[2.1.2.7.3.2,119]

तथाभ्युपगमे बुद्धेः बुद्धौ बुद्धिः स्ववेदिका ।सिद्धान्यथा तुल्यधर्मा विषयोपि धिया सह ।। ४८० ।।

[2.1.2.7.3.2,120]

यदि प्रकाशायां स्वयं बुद्धौ बुद्धेः संक्रमात् प्रकाश्या बुद्धिर्बुद्ध्या स्ववेदिका तर्हि  बुद्धिरन्यथा । बुद्धेरन्यप्रकाशतायां तुल्यधर्मत्वात्तत्सरूपतया विषयोपि प्रकाशको बुद्धेः स्यात् ।

[2.1.2.7.3.2,121]

इति प्रकाशरूपा नः स्वयं धीः संप्रकाशते ।अन्योस्यां रूपसंक्रान्त्या प्रकाशः सन्प्रकाशते ।। ४८१ ।।

[2.1.2.7.3.2,122]

एवमेव प्रकाश्यप्रकाशकभावो रूपबुद्ध्योः यदुतैकं स्वप्रकाशमन्यस्य तद्रूपतयोत्पत्तिः ।

{2.1.2.7.3.3}



〈(ग) अर्थप्रकाशनं विज्ञानरूपेण〉


[2.1.2.7.3.3,1]

ननु भवतु स्वप्रकाशा बुद्धिरेकान्या तु प्रकाश्या सादृश्यसम्भवात् । यथा पितृरूपं  गृह्णातीति । तदाह ।

[2.1.2.7.3.3,2]

सादृश्येपि हि धीरन्या प्रकाश्या न तया मता ।स्वयं प्रकाशनाद्; अर्थस्तद्रूपेण प्रकाशते ।। ४८२ ।।

[2.1.2.7.3.3,3]

अप्रकाशस्य हि प्रकाशनमन्येन न प्रकाशस्यैव । साधर्म्यमात्रात् । अप्रकाशस्यापि  न परमार्थतः प्रकाशः । कथमर्थः प्रकाशते । अर्थस्तद्रूपेण प्रकाश (क) रूपेण प्रकाशते  नत्वन्येन प्रकाश्यते । बुद्ध्योश्च स्वप्रकाशकत्वं द्वयोरपि समानमतो न प्रकाश्यप्रकाशकभावः ।

[2.1.2.7.3.3,4]

यथा प्रदीपयोर्द्दीपघटयोश्च तदाश्रयः ।व्यङ्ग्यव्यञ्जकभावेन  व्यवहारः प्रतन्यते ।। ४८३ ।।

[2.1.2.7.3.3,5]

नहि प्रदीपयोः सारूप्योत्पत्तिसम्भवेपि परस्परं प्रकाश्यप्रकाशकभावः ।

[2.1.2.7.3.3,6]

दीपघटयोस्तर्हि कथम् । प्रदीपसामग्रीतो घटस्तद्रूप उत्पद्यतेऽतः सोपि स्वप्रकाश एव  प्रकाश्यते नान्यथा । तथान्वयव्यतिरेकपरिकल्पितापोद्धारतस्तथा व्यवहारो न परमार्थत  इत्यलं प्रसङग्ेन ।

[2.1.2.7.3.3,7]

विषयेन्द्रियमात्रेण न दृष्टिमिति निश्चयः ।तस्माद्यतोयं तस्यापि वाच्यमन्यस्य दर्शनम् ।। ४८४ ।।

[2.1.2.7.3.3,8]

यदि विषयेन्द्रियमात्रत एव दृष्ट इति निश्चयो भवेत् । सकलमेव दृष्टिमिति  निश्चीयेत । दृष्टमेव दृष्टमिति निश्चीयेत (।) दृष्टमेव दृष्टं निश्चीयत इति चेत् । किमिदं  दृष्टन्नाम । यत्र दर्शनमुत्पन्नं । किमिदं दर्शनमिति । तदेव पर्यनुयुक्तं यत्राभिमुखं  चक्षुरादिकं । चक्षुरभिमुखमिति कथं प्रतीयते । तत्रापि दृष्टत्वेन व्यवहारः कथमित्यनवस्था । अथ दर्शनोत्पत्तिमात्रतो निश्चयः । नानुभूतत्वेन निश्चयात् । न चानुभवमात्रादननुभूत इति निश्चयः । नहि शुक्लताननुभवे शुक्ल इति निश्चयः । तस्माद्यदनुभवानुसारी  निश्चयस्थाभूतेनैवानुभवेन भवितव्यमिति निश्चयो युक्तः ।</div><div label="2.1.2.7.4" level="5" n="4" xml:id="pva-svasaṃvittisiddhi">

〈(४) स्वसंवित्तिसिद्धिः〉


{2.1.2.7.4.1}



〈(क) स्मृतेः स्वसंवित्तिः〉


[2.1.2.7.4.1,1]

स्मृतेरप्यात्मवित्सिद्धा ज्ञानस्या; न्येन वेदने ।दीर्घादिग्रह्णन्न स्याद् बहुमात्रनवस्थिते ।। ४८५ ।।

[2.1.2.7.4.1,2]

न केवलं विषयज्ञानत(ज्)ज्ञानविशेषात् स्वसम्वेदनं । स्मृतेरपि तत्सिध्यति ।

[2.1.2.7.4.1,3]

ननु स्मृतेरनुभवमात्रं सिध्यति न स्वसम्वेदनम् । अन्येनापि सम्वेदने स्मृतिर्युक्तैव ।

[2.1.2.7.4.1,4]

तदनुत्तरं । अन्येन वेदने ज्ञानस्य दीर्घादिग्रहणन्न स्यात् । बहुमात्रनवस्थानात् ।

[2.1.2.7.4.1,5]

यथा ह्लस्वद्वयनिरन्तरप्रयोगे तदनवस्थाने नानवस्थितमवस्थितेन सहैकत्वेन प्रतीयत इति प्राक्  प्रतिपादितम् । दीर्घप्लुतमात्रादेर्ग्रहणन्न स्यादेव । एकैकमात्राग्रहणे न दीर्घादिग्रहणं । नापि  समुदायः प्रतीयते । पूर्व्वापरसङ्कलनेन प्रतीतिरिति चेत् । न (।)तस्यापि प्रतीतविषयत्वात् ।

[2.1.2.7.4.1,6]

ननु प्रतीत एव दीर्घादिलक्षणोर्थः न प्रतीतः । किन्तु दीर्घादिलक्षणोर्थो न प्रतीतः ।  ततः ह्लस्वद्वयमिव मात्राद्वये तदिति प्रतीयते । नापरो दीर्घः ।

[2.1.2.7.4.1,7]

ननु यस्यापि स्वसम्विदिता बुद्धिस्तस्यापि कथन्दीर्घादिग्रहणं । तदाकारैकबुद्धिसम्वेदने  दीर्घवेदनव्यवस्था । अस्वसम्वेदनवादिनोपि तर्हि तदाकारैकबुद्धिवेदनमस्त्येव । केवलमन्यया  बुद्ध्या । न चानयोरवस्थयोर्व्विशेषस्थाहि ।

[2.1.2.7.4.1,8]

अन्येन वेद्यते वेद्यं वेद्यत्वाद्वेद्यबाह्यवत् । ततो बुद्धिरपि प्राप्ता वेद्यत्वादन्यवेदिका ।। ११४७ ।।

[2.1.2.7.4.1,9]

तदसत् । यत एवमपि स्यात् ।

[2.1.2.7.4.1,10]

अन्येन व्यज्यते व्यङ्ग्यं व्यङ्ग्यत्वाद् घटवस्तुवत् ।

[2.1.2.7.4.1,11]

ततोन्यद्योत्यता प्राप्ता प्रदीपस्यापि सांप्रतं ।। ११४८ ।।

[2.1.2.7.4.1,12]

उक्तञ्चात्र किञ््चित् । यद्यन्यया बुद्ध्या पूर्व्विका बुद्धिर्वेद्येत । तदान्यतदाकारबुद्ध्यवेदनाद्विषयस्य च तदाभावादवेदनमेवेति उत्सन्नोनुभवोर्थिन इति प्रतिपादितं । अथापि  स्यादनवस्थानमेव नास्ति मात्राणां । ततो न दीर्घाद्यग्रहणम् ।

{2.1.2.7.4.2}



〈(ख) स्फोटो-निरासः〉


[2.1.2.7.4.2,1]

तदप्यसत् । यत (:)।

[2.1.2.7.4.2,2]

अवस्थितावक्रमायां सकृदाभासनान्मतौ ।वर्ण्णः स्यादक्रमो दीर्घः;

[2.1.2.7.4.2,3]

न ह्यवस्थितमक्रमेण प्रतीयमानं दीर्घम्भवति कालक्रमेण प्रतीयमाने दीर्घमिति  व्यवस्थानात् । क्रमोपि मात्राणामस्त्येव नान्त्यावस्थायां दीर्घ इत्यादिप्रतिपत्तिः । तदा च  क्रमः प्रतीयमानो नान्यथैवासौ पूर्व्विकाया बुद्धेः । अथैकैवाऽसौ पूर्व्वापरभागग्राहिणी ।

[2.1.2.7.4.2,4]

तदप्यसत् । तथा हि ।

[2.1.2.7.4.2,5]

क्रमवानक्रमां कथं ।। ४८६ ।।

[2.1.2.7.4.2,6]

उपकुर्यादसंश्लिष्यन् वर्ण्णभागः परस्परं (।)

[2.1.2.7.4.2,7]

पूर्व्वापरो हि वर्ण्णभागः परस्परमनवस्थायित्वेनासङ्गतः । कथमेकां बुद्धिमुपकुर्व्वीत ।  विषयग्रहणं हि बुद्धिर्व्विषयभेदे च बुद्धिभेदोपीति नैका बुद्धिरिति कथं क्रमप्रतीतिः । तथा  चाह । नहि ।

[2.1.2.7.4.2,8]

अक्रमेण ग्रहादन्तक्रमवद्धीश्च नो भवेत् ।। ४८७ ।।

[2.1.2.7.4.2,9]

(कश्चिद्) अज्ञातेर्थे बुद्धिमुपलभते । ज्ञाते त्वनुमानादवगच्छति । यथा चासावर्थज्ञानानुसारेण कल्प्यते तथा तद्भेदवत्यपि । तथाहि । लोको व्यपदिशतीदानीं मम बुद्धि-

[2.1.2.7.4.2,10]

रुत्पन्ना । अथैक एवासावर्थात्मा दीर्घादिकः प्रतीयते । दीर्घादिर्ह्येक एव प्रथममुत्पद्यते ।  ततो दीर्घस्यैकस्यैव प्रतिपत्तौ दीर्घा बुद्धिरप्येकैव ।

[2.1.2.7.4.2,11]

तदप्यसत्त्यं । यतः ।

[2.1.2.7.4.2,12]

आन्त्यं पूर्व्वस्थितादूर्ध्वं बर्धमानो ध्वनिर्भवेत् ।

[2.1.2.7.4.2,13]

कश्चि(द्) यद्येक एवासौ वर्ण्णात्मा तदा प्रथमबुद्ध्यैव प्रतिपन्न इति कालक्षेपो न स्यात् ।  पूर्व्वभागाश्रवणे चांत्यबुद्ध्यापि प्रतीयते दीर्घादिः । अथापरापरभागप्रतीत्या दीर्घादिप्रतिपत्तिः ।  तदा एको दीर्घ इति न स्यात् । अथ पूर्व्वोप्यनुवर्त्ततेऽपरस्यापि च प्रतिपत्तिः । तथा सति  बर्द्धमानता ध्वनेः स्यात् । पूर्व्वस्यान्वयादपरस्य च सम्भवात् । अन्त्यावस्थायाञ्चासौ  दीर्घ इति प्रत्ययः । तदा चाक्रमं ग्रहणमिति क्रमवदिति न स्यात् । पूर्व्वापेक्षया क्रम इति  चेन्न । पूर्व्वापरबुद्ध्योरन्यत्त्वात् । अथ प्रथममुत्पन्ना बुद्धिरेकैवास्ते ।

[2.1.2.7.4.2,14]

तदप्ययुक्तम् ।

[2.1.2.7.4.2,15]

धियः स्वयञ्च न स्थानं तदूर्ध्वविषयास्थितेः ।। ४८८ ।।

[2.1.2.7.4.2,16]

न ह्यनुपचितध्वनिरुपचितध्वनिकालमास्ते । तथा चेदपरः पुनरुपचय इति सैवानवस्था ।  अथ विषयानवस्थानेपि स्वयमेवावतिष्ठते तदापि ।

[2.1.2.7.4.2,17]

स्थाने स्वयन्न नश्येत्सा पश्चादप्यविशेषतः ।

[2.1.2.7.4.2,18]

यदि विषयग्रहणमन्तरेणापि तद्‌ग्रहणरूपा बुद्धिरवतिष्ठेत् न कदाचिन्नश्येत् । इत्यतिदीर्घता भवेत् । अथ विषयग्रहणाभावो विषयाभावे तदा न दीर्घग्राहिका भवेत् । भागमत्रस्य  ग्रहणात् । अथैक एव वर्ण्णात्माऽक्रम उत्पन्नः कालान्तरस्थायी । तदयुक्तं ।

[2.1.2.7.4.2,19]

दोषोयं सकृदुत्पन्नाक्रमवर्ण्णस्थितावपि ।। ४८३ ।।

[2.1.2.7.4.2,20]

यदि सकृदुत्पन्नः कियन्तमपि कालमास्ते सर्व्वदा तिष्ठेत् पश्चादप्यविशेषादिति ।  किञ्च ।

[2.1.2.7.4.2,21]

सकृद्यत्नोद्‌भवाद्व्यर्थः स्याद्यत्नश्चोत्तरोत्तरः ।

[2.1.2.7.4.2,22]

येनैव प्रयत्नेन प्रथमं रूपं निर्वर्त्तितं तेनैव परोपि भागस्तदव्यतिरेकादिति तस्मादपरस्य व्यर्थतैव ।

[2.1.2.7.4.2,23]

व्यक्तावप्येष वर्ण्णानां दोषः समनुषज्यते ।। ४९० ।।

[2.1.2.7.4.2,24]

सकृद्यत्नेन सर्व्वस्य व्यक्तत्वाद्यत्नान्तरमनर्थकं । तस्मान्नैकबुद्ध्या दीर्घावयवानां  ग्रहणम् । अनेकबुद्धिग्रहणमुपगन्तव्यम् ।

[2.1.2.7.4.2,25]

तदा च ।

[2.1.2.7.4.2,26]

अनेकया तद‌्ग्रहणे या(ऽ)न्त्या धीः सानुभूयते ।न दीर्घग्राहिका सा च तन्न स्याद्दीर्घधीस्मृतिः ।। ४९१ ।।

[2.1.2.7.4.2,27]

यदा नैकया बुद्ध्या दीर्घावयवानां ग्रहणं तदान्त्या बुद्धिर्बुद्ध्यन्तरेणानुभूयते । सा  च न दीर्घग्राहिका ततः । कथं दीर्घधीस्मरणं । नाननुभूतस्मरणम् । अन्त्या च बुद्धिर्बुद्ध्यन्तरेणानुभूयते । पूर्व्वबुद्धिनान्तु व्यवहितत्वान्नानुभवः । अन्त्या च न दीर्घग्रहणव्यापृता

[2.1.2.7.4.2,28]

ततो दीर्घादिधीस्मरणमपि न भवेत् (।) अथापि स्यात् पृथक् पृथक् बुद्धीनां बुद्ध्यन्तरैर्ग्रहणं  सर्व्वाः स्मर्यन्त इति दीर्घधीस्मृतिः ।

[2.1.2.7.4.2,29]

तदप्ययुक्तं । यतः ।

[2.1.2.7.4.2,30]

पृथक् पृथक् च बुद्धीनां संवित्तौ तु ध्वनिः श्रुतेः ।अविच्छिन्नाभता न स्याद् घटनञ्च निराकृतम् ।। ४९२ ।।

[2.1.2.7.4.2,31]

बुद्धिग्राहिकाभिर्बुद्धिभिः शब्दभागबुद्धीनां व्यवधानादविच्छेदप्रतीतिर्न्न स्यात् । न हि  विच्छिन्नमविच्छिन्नं प्रत्येतुं शक्यं । संघटनेन प्रतीतिरिति चेत् । अत्राह ।

[2.1.2.7.4.2,32]

"घटनञ्च निराकृतम्" ।
		  "अन्यत्रापि समानन्तद्वर्ण्णयोर्वा सकृच्छ्रुति"रित्यादिना ।

[2.1.2.7.4.2,33]

अपि च ।

[2.1.2.7.4.2,34]

विच्छिन्नं शृणवतोप्यस्य यद्यविच्छिन्नविभ्रमः ।ह्रस्वद्वयोच्चारणेपि स्यादविच्छिन्नविभ्रमः ।। ४९३ ।।

[2.1.2.7.4.2,35]

ह्रस्वद्वयस्य निरन्तरमुच्चारणन्नास्तीति । विच्छेदादेकबुद्धेरभावः । यदि तु मात्राणामपि स एव विच्छेदस्तथाप्यविच्छेदाभिमानः । स तर्हि ह्रस्वद्वयोच्चारणेपि समानो न्याय  इति कस्मान्न दृष्टः ।

[2.1.2.7.4.2,36]

न चात्र विच्छेदप्रतीतिरपि तु विच्छेद एव । न तु विभ्रमः इत्ययमेव पक्षः क्षमः ।  किञ्च ।

[2.1.2.7.4.2,37]

विच्छिन्ने दर्शने चाक्षादविच्छिन्नाधिरोपणं ।नाक्षात्सर्वाक्षबुद्धीनां वितथत्वप्रसङ्गतः ।। ४९४ ।।

[2.1.2.7.4.2,38]

यद्ययमविच्छेदप्रत्ययो विभ्रम एव तदाक्षजो वा भवेन्मानसो वा । यदीन्द्रियजः  सर्व्वाक्षबुद्धीनां वितथत्वम्भवेत् । तथा हि ।

[2.1.2.7.4.2,39]

सर्व्वान्त्योपि हि वर्ण्णात्मा निमेषतुलितस्थितिः ।स च क्रमादनेकाणुसम्बन्धेन नितिष्ठति ।। ४९५ ।।

[2.1.2.7.4.2,40]

एकाणवत्ययकालश्च कालोल्पीयान् क्षणो मतः ।बुद्धिश्च क्षणिका तस्मात्क्रमाद्वर्ण्णान्प्रपद्यते ।। ४९६ ।।

[2.1.2.7.4.2,41]

इति वर्ण्णेषु  रूपादावविच्छिन्नावभासिनी ।विच्छिन्नाप्यन्यया बुद्धिः सर्व्वा स्याद्वितथार्थिका ।। ४९७ ।।

[2.1.2.7.4.2,42]

क्रमेण हि सकलवर्ण्णप्रतिपत्तिः (।) क्षणिका बुद्धिरपरापरप्रबन्धवद्रूपेण वर्ण्णग्रहणात् ।  रूपादयोपि जन्मभाजः क्रमादेव । ततः तत्रापि यदिन्द्रियमलातचक्रवद् भ्रान्तं प्रत्ययं  जनयेत् न क्वचिद् भ्रान्तता भवेत् । अथ मानसो विभ्रमः । तदान्यो दोषः । तथा हि ।

[2.1.2.7.4.2,43]

घटनं यच्च भावानामन्यत्रेन्द्रियविभ्रमात् ।भेदालक्षणविभ्रान्तं स्मरणन्तद्विकल्पकं ।। ४९८ ।।

[2.1.2.7.4.2,44]

तस्य स्पष्टावभासित्वं जल्पसंसर्गिणः कुतः ।

[2.1.2.7.4.2,45]

मानसो हि विप्लवः स्पष्टतामतिक्रम्य वर्तमान एव स्पष्टो भवतीत्यसत्त्यमेवैतत् ।

[2.1.2.7.4.2,46]

स्पष्टाकारञ्च वर्ण्णाद्याकारं विज्ञानमिष्यते (।) तत्कथमसौ मानसी भ्रान्तिरिति  युक्तं । जल्पसंसर्गिणो हि न स्पष्टतासम्भवो न विकल्पानुबद्धस्य स्पष्टार्थावभासितेत्युक्तं ।  तथा ।

[2.1.2.7.4.2,47]

नाक्षग्राह्येस्ति शब्दानां योजनेति विवेचितम् ।। ४९९ ।।

[2.1.2.7.4.2,48]

अथ (।)

[2.1.2.7.4.2,49]

विच्छिन्नं पश्यतोप्यक्षैर्घटयेद्यदि कल्पना ।अर्थस्य तत्सम्वित्तश्च सततं भासमानयोः ।। ५०० ।।

[2.1.2.7.4.2,50]

बाधकेऽसति सन्न्याये विच्छिन्न इति तत्कुतः ।

[2.1.2.7.4.2,51]

नाविच्छिन्नं प्रतिभासमानं विच्छिन्नमिति कल्पनीयं । न खलु प्रत्यक्षमन्यथा कल्पनामर्हति कल्पनाया एवासत्त्वकल्पनं युक्तं प्रत्यक्षबाधितत्त्वात् । तस्मादसदेतत् । अथ  स्वसम्वेदनं नास्तीति बुद्धद्ध्यन्तरसम्वेदनाभ्युपगमो न च युगपद् बुद्धिसम्भवः । तेन  बुद्ध्यन्तरेण व्यवधानाद्विच्छिन्नं दर्शनमिति । अत्राह ।

[2.1.2.7.4.2,52]

बुद्धीनां शक्तिनियमादिति चेत्स कुतो मतः ।। ५०१ ।।युगपद्बुयदृष्टेश्च चेत् तदेवेदं विचार्यते ।

[2.1.2.7.4.2,53]

शक्तिनियमे हि बुद्धीनां युगपदसम्भवः । स एव तु शक्तिनियमः कुतोवसातव्यः ।  अथ युगपद्बुद्ध्य र्शनाच्छवितनियमः । विच्छिन्नं तर्हि दर्शनं नास्त्यदर्शनस्य तत्रापि  सम्भवात् । अथादर्शनं तत्र न प्रमाणं । युगपददर्शनं अपि तर्हि कथं प्रमाणम् ।

[2.1.2.7.4.2,54]

विच्छिन्नबुद्ध्युत्पादस्य योऽभावस्याप्रसाधकः । स एवानुपलम्भः किं यौगपद्यस्य साधकः ।। ११४९ ।।

[2.1.2.7.4.2,55]

तत्र किमविच्छिन्नदर्शनाद्युगपदुत्पादः प्रत्ययानामथायौगपद्यदर्शनाद्विच्छिन्नदर्शनं कल्प्यतामिति विचार्यमेतत् ।

[2.1.2.7.4.2,56]

ननु युगपद् बुद्ध्यदर्शनमस्त्येव । नहि नित्त्येप्यभाविभूतरूपदर्शनमुपलभ्यते युगपत्  क्रमेणैव दर्शनात् । आगमोप्यस्ति भवतः । तथाह्युक्तं (।) "अस्थानमनवकाशो यदपूर्व्वाचरमे द्वे चित्ते समुत्पद्येयातां ।"

[2.1.2.7.4.2,57]

तदप्यसत् ।

[2.1.2.7.4.2,58]

तासां समानजातीये सामर्थ्यनियमो भवेत् ।। ५०२ ।।तथाहि सम्यक् लक्ष्यन्ते विकल्पाः क्रमभाविनः ।

[2.1.2.7.4.2,59]

बुद्धीनां हि शक्तिनियमः समानजातीयविज्ञानोत्पादनापेक्षया न सामान्येन । चक्षुरादिविज्ञानानि समानजातीयं चक्षुरादिविज्ञानमेव नोत्पादयन्ति न पुनः सकलमेव । तत्र यदि  ग्राह्यग्राहकरूपं द्वयमुत्पादयेदसमानजातीये को विरोधः ।</div>

{2.1.2.7.5}



〈(५) प्रत्यभिज्ञानिरासः〉


[2.1.2.7.5,1]

ननु विकल्पोपि स्पष्टावभासी प्रत्यभिज्ञानाख्यप्रत्यक्षप्रत्ययः परैरिष्यते । इष्यतां न  तु तथा । तथाहि ।

[2.1.2.7.5,2]

एतेन यः समक्षेर्थे प्रत्यभिज्ञानकल्पनां ।। ५०३ ।।स्पष्टावभासां प्रत्यक्षां कल्पयेत् सोपि वारितः ।

[2.1.2.7.5,3]

इन्द्रियविज्ञानस्य पूर्व्वापररूपग्रहणसमर्थस्याभावात्कल्पने च स्पष्टावभासवती प्रत्यक्षमिति यो मन्यते प्रत्यक्षतया सोपि वारितः । तथाहि । न कल्पना स्पष्टावभासा तस्याः  कुतः प्रत्यक्षता । न स्पष्टावभासित्वेपि प्रमाणता व्यभिचारात् । तथा हि ।

[2.1.2.7.5,4]

केशगोलकदीपादावपि स्पष्टावभासनात् ।। ५०४ ।।प्रतीतभेदेप्यध्यक्षा धीः कथन्तादृशी भवेत् ।

[2.1.2.7.5,5]

अध्यक्षस्य तत्र बाधितत्वादनध्यक्षता । केन बाध्यतेऽन्तरा विच्छेदेन । इहापि  पूर्व्वापररूपाप्रतिभासनलक्षणो विच्छे(दो)स्त्येव ।

[2.1.2.7.5,6]

तस्मान्न प्रत्यभिज्ञानाद्वर्ण्णाद्ये कत्वनिश्चयः ।। ५०५ ।।

[2.1.2.7.5,7]

प्रमाणत्वाभावादतो य आह ।

[2.1.2.7.5,8]

मात्राभेदेपि वर्ण्णानामेकत्वं प्रत्यभिज्ञया । प्रतीयते ततः केन दीर्घादेरग्रहो भवेत् ।। ११५० ।।

[2.1.2.7.5,9]

तस्यापि वचनमात्रमेतन्न प्रमाणं प्रत्यभिज्ञेति प्रतिपादनात् । अपि च । न प्रत्यक्षमक्षजं प्रत्य (भि) ज्ञा । तथाहि ।

[2.1.2.7.5,10]

पूर्व्वानुभूतस्मरणात्तद्धर्मारोपणाद् विना ।स एवायमिति ज्ञानं नास्ति तच्चाक्षजे कुतः ।। ५०६ ।।

[2.1.2.7.5,11]

न पूर्व्वानुभवमन्तरेण स्मरणं न स्मरणमन्तरेण स एवायमित्येवं रूपं प्रत्यभिज्ञानं ।  पूर्व्वानुभूतैकत्वग्रहणरूपा हि प्र त्य भि ज्ञे दानीमनुभूयमानस्य । न च स्मरणमन्तरेण पूर्व्वरूपताग्रहः । न च स्मरणविषयोर्थः प्रत्यक्षगोचरोऽन्यथा सकलमेव पूर्व्वानुभूतं प्रत्यक्षमिति  किमिदमक्षव्यापारेण । अथ कदाचित्पूर्व्वदृष्टं मृतनष्टमपि स्यादत इदानीमक्षव्यापारोपेक्ष्यते ।  यद्येवमक्षव्यापारस्तत्रैवास्तु किन्तद्देशगमनेन । योग्यदेशतां विना नाक्षं समर्थमिति चेत् ।  यद्येवं देशान्तरदृष्ट इह प्रत्यभिज्ञानाभावः । नहि देशान्तरसम्बन्धि रूपं योग्यदेशावस्थायि ।  उभयदेशसम्बन्ध्येकमेव तेन स एव योग्यदेशस्ततोयमदोषः । एवं तर्हि स्मरणमन्तरेणैव  कस्मान्न तथा प्रतीयते । तत्सम्ब धस्यापगमान्न प्रतीतिः । स्मरणेपि तर्हि कथं स एवायमिति स्यात् । व्यपगतस्यापि स्मरणमित्यदोषः । न प्रमाणम्प्रत्यभिज्ञा । सम्बन्धोपगतो  न सम्बन्धीति चेत् । तस्य तर्हि पूर्व्वदेशकालसम्बन्धाभावे इदानीन्तनमेव रूपमिति भेद एव  पूर्व्वापरयोः । अतः स एवायमिति प्रतीतिर्न्न भेदः ।

[2.1.2.7.5,12]

ननु सैव केन प्रतीतिरिति विचार्यमिदमेव । नहि प्रतीतिमात्रं प्रमाणमन्यथा किं

[2.1.2.7.5,13]

प्रत्यक्षत्वसाधननिर्ब्बन्धेन । पूर्व्वकालादिसम्बन्धे चाप्रतीयमाने यदि नित्यत्वमुच्यते सर्व्वपदार्थानामेव नित्त्यता भवेत् तदोत्पत्तिमतामपि ।

[2.1.2.7.5,14]

इदानीन्तनरूपेण प्रतीतावपि नित्त्यता । यदि तत्क्षणसम्भूते कस्मादिव न नित्त्यता ।। ११५१ ।।

[2.1.2.7.5,15]

यद्यपि तस्य पूर्व्वता नोत्पन्ना तथाप्यस्त्येव । अनुत्पन्ना कथमस्ति विनष्टा कथमस्तीति समानं चोद्यम् । न च प्रागभावप्रध्वंसाभावयोर्व्विशेषः । अयमस्ति विशेषः प्रध्वस्तं  स्मर्यते । प्रागभूतमपि सम्भवानुमानेन प्रतीयते । भावितया प्रतीयते न पूर्व्वतया ।

[2.1.2.7.5,16]

ननु भाविता प्रतीयत इति भाविप्रत्यक्षं भविष्यतीत्यर्थः । तेन तदा नास्ति पश्चाद्  भविष्यतीति । इहापि भूततया प्रतीयते प्रत्यक्षमभूदिति नेदानीमस्तीति (।) भवतु कथमिदानीमप्यस्ति । इदानीमपि प्रतीतेरिदानीमस्तीति । मध्ये तर्ह्यस्तीति कथं इदानीमेव दर्शनात् ।  नहि पूर्व्वमसदिदानीमुपलभ्यते । न तर्हि प्रत्यक्षमेतत् न चानुमानमपि तस्य पूर्व्वास्तितया  सम्बन्धाग्रहणात् । निरन्तरदर्शने सम्बन्धग्रहणमिति चेत् । न(।) निरन्तरदर्शने प्रमाणाभावात् ।  नहि निरन्तरं मम दर्शनमिति स्मरणादपरं प्रमाणं । इयमेव प्रत्यभिज्ञेति चेत् । न ।  प्रमाणत्वस्य चिन्त्यत्वात् । अविसम्वादात्प्रमाणमिति चेत् । न नित्त्यतायामविसम्वादाभावात् । तस्मादयमविसम्वादोर्थक्रियामात्रे तादृशा च पदार्थेन तादृशी क्रियतेर्थक्रिया । न  तेनैव । प्रमाणाभावात् । अन्यथा सर्व्वदार्थक्रियासम्बद्ध इति तदैवार्थक्रियानुभूयेत ।  अभावादर्थक्रियाया इति चेत् । कथमिदानीमर्थक्रियासम्बद्धेतरयोर्न भेदः । पश्चात्तत्रैवार्थक्रियानुभूयत इति न सङ्गतम् । अनवस्थाप्रसङ्गात् । यतः । तत्रापि परोऽर्थक्रियाऽविसम्वादोऽभ्युपगन्तव्यस्तत्राप्यपर इति न व्यवतिष्ठेत । तस्मादप्रमाणमेव प्रत्वभिज्ञेति स्थितमेतत् ।

[2.1.2.7.5,17]

तस्माद्व्यवहितत्वान्मात्राग्रहणस्य नैरन्तर्याभावान्न दीर्घादिग्रहणं ।

[2.1.2.7.5,18]

अथ युगपद्विज्ञानसम्भव इष्यते तदप्ययुक्तं । यतः ।

[2.1.2.7.5,19]

न चार्थज्ञानसम्वित्त्योर्युगपत्सम्भवो मतः ।लक्ष्यते प्रतिभासो वानार्थार्थज्ञानयोः पृथक् ।। ५०७ ।।

[2.1.2.7.5,20]

"युगपज्ज्ञानानुत्पत्तिर्मनसोलिङ्ग" मिति (न्या॰सू॰१।१।१६) वचनात् । न  चार्थावभासि ज्ञानमर्थश्च केवलः प्रतिभासमान उपलभ्यते । स्वसम्विदितरूपतया बाह्य  एव नीलादिप्रतिभास उपलभ्यते । नापरमपि तत्र । अर्थैकाकारतया तयोरनुपलक्षणं ।  यथा सुखतत्सम्वित्त्योः (।)

[2.1.2.7.5,21]

तदप्यसत् (।) यतः ।

[2.1.2.7.5,22]

न ह्यर्थाभासि च ज्ञानमर्था बाह्यश्च केवलः ।एकाकारमतिग्राह्ये भेदाभावप्रसङ्गतः ।। ५०८ ।।

[2.1.2.7.5,23]

यदि सुखादीनान्तन्मतेश्चैकाकारता तदा तत्राप्यभेद एव । न भेदावभासमन्तरेण  भेदः । सुखसम्वेदनमेव केवलमिति युक्तं तथा नीलादिकमिति च । तस्मात् सुखादिनीलादिव्यतिरिक्तमपरमिह जगति सम्वेदनं नास्तीति सुखादिवत् स्वसम्वेदनं नीलादिकमपीति युक्त  एष निर्ण्णयः ।

[2.1.2.7.5,24]

अथ यदि नाम सम्वेदनपरमिह न लक्ष्यते परिस्फुटेन भेदेन । तथापि तदस्त्येव ।  यथाहि रूपादौ नियत आलोकः ।

[2.1.2.7.5,25]

तदप्यसत् । तथाहि ।

[2.1.2.7.5,26]

सूपलक्षेण भेदेन यौ संवित्तौ न लक्षितौ ।अथाथेप्रत्ययौ पश्चात् स्मर्येते तौ पृथक् कथम् ।। ५०९ ।।

[2.1.2.7.5,27]

आलोकोपि यदि किमपि भेदग्राहकमस्य नास्ति प्रमाणं नास्त्येव पृथक् । भेदोपलक्षणे  हि सम्वेदनेन चिन्त्येत भेदः । न च तथा (।) तस्मान्न पृथक् सम्वेदनं नीलात् । आलोकस्तु  कदाचित्केवल उपलभ्यते । रूपं वा कैश्चित् । ततश्च यथा केवलं रूपं केवल आलोकः  सालोकं रूपं तथा केवलं विज्ञानं केवलोर्थः समंवेदनोर्थ इति स्यात् । प्रतिभासद्वयं भवेत ।

[2.1.2.7.5,28]

क्रमेणानुभवोत्पादेप्यर्थार्थमनसोरयं ।प्रतिभासस्य नानात्वचोद्यदोषो दुरुद्धरः ।। ५१० ।।

[2.1.2.7.5,29]

यथा युगपत्सम्वेदनाभ्युपगमे अर्थार्थप्रतिभासद्वयप्रसङ्ग इति दुरुद्धरो दोषः । तथा  क्रमेणापि । तथाहि (।)

[2.1.2.7.5,30]

अर्थसम्वेदनं तावत्ततोर्थाभासवेदनं (।)नहि संवेदनं शुद्धं भवेदर्थस्य वेदनं ।। ५११ ।।

[2.1.2.7.5,31]

अर्थवेदनं हि वेदनान्तरेण वेद्यमानमर्थवेदनरूपतयैव वेदितव्यम् । तथा द्विरर्थावभासनप्रसङ्गः । अन्यथा तदर्थस्य वेदनमिति कथं वेदनान्तरं वेदयेत् । तस्मादुत्तरकालमप्यर्थावभासेन  भाव्यं । न चैवं । तथाहि ।

[2.1.2.7.5,32]

तथा हि नीलाद्याकार एक एकं च वेदनं ।लक्ष्यते न तु नीलाभे वेदने वेदनं परं ।। ५१२ ।।

[2.1.2.7.5,33]

अत्र विचार्यते । किं युगपज्ज्ञानपक्ष एव दोषः किम्वा क्रमज्ञानपक्षे । यदि युगपत् ।  तदस्त । युगपन्न द्वयं सम्वेद्यते नीलाकारः सम्वेदनञ्च । तथा च प्रतिपादितं । अथ क्रमेण  (।) तदापि न सम्वेदनमात्रं पश्चाल्लक्ष्यते । स्मरणेन सनीलस्यैवोपलक्षणात् । तदयमदोषः ।  न दोषः । अयमस्यार्थः । नीलाद्याकार एकः सम्वेदनेन । एकञ्च सम्वेदनं नीलाकारेण ।  न तु नीलाभे सम्वेदने सम्वेदनमपरमर्थव्यतिरिक्तं लक्षयामः । अथवा नीलाद्याकार एक  एकञ्च सम्वेदनं सुखादिरूपं सम्वेदयामो नापरं सुखादिसम्वेदने ग्राहकं तत्राप्यपरमित्यनन्ताकारसम्वेदनानुभवः ।

[2.1.2.7.5,34]

इदानीं प्रकृतमेवानुबध्नाति ।

[2.1.2.7.5,35]

ज्ञानान्तरेणानुभवो भवेत्तत्रापि च स्मृतिः ।दृष्ठा; तद्वेदनं केन तस्याप्यन्येन चेद्; इमां ।। ५१३ ।।

[2.1.2.7.5,36]

मालां ज्ञानविदां कोयं जनयत्यनुबन्धिनीम् ।

[2.1.2.7.5,37]

यदि ज्ञानस्य ज्ञानान्तरेणानुभवः । स कथं ज्ञातव्यः । तत्रापि स्मृतिर्दृष्टेति । तद्वेद-

[2.1.2.7.5,38]

नन्तर्हि ज्ञानान्तरेणेति तत्रापि स्मृतिरेव प्रमाणम् । तदा चेमां मालां ज्ञानतद्वेदनानां को  हेतुरनुबन्धवतीं जनयेत् ।

[2.1.2.7.5,39]

पूर्व्वा धीः सैव चैन्न स्यात् संचारो विषयान्तरे ।। ५१४ ।।

[2.1.2.7.5,40]

पूर्व्व पूर्व्वा बुद्धिरेवोत्तरोत्तरया ग्राह्या न नीलादिको विषय इति तद्ग्रहणन्न स्यादेव । यतः ।

[2.1.2.7.5,41]

तां ग्राह्यलक्षणप्राप्तामासन्नां जनिकां धियं ।अगृहीत्वोत्तरं ज्ञानं गृह्णीयादपरं कथम् ।। ५१५ ।।

[2.1.2.7.5,42]

यदि बुद्धिः स्वसम्वेदनरूपासत्यर्थं गृह्णीयात्ततो यथा सन्निहितस्यार्थस्य ग्रहणमिति  विषयसंचारो भवेत् । यदा तु बुद्धिर्बुद्ध्यन्तरेण गृह्यते तदा तां ग्राह्यलक्षणप्राप्तां सतीमगृहीत्त्वोत्तरं ज्ञानं पूर्व्विकां बुद्धिं कथन्नीलादिकं गृह्णीयात् । नहि प्रत्यासन्नमात्मसम्बद्धत्वेन  ग्राह्यं मुक्त्त्वा परग्रहणे सामर्थ्ययोगः । अथ बाह्योर्थः सन्निहितः सविबन्धक इति विषयान्तरसञ्चारः ।

[2.1.2.7.5,43]

तदसत् । यतः ।

[2.1.2.7.5,44]

आत्मनि ज्ञानजनने स्वभावे नियताञ्च तां ।को नामान्यो विबध्नीयाद्बहिरङ्गेऽन्तरङ्गिकाम् ।। ५१६ ।।

[2.1.2.7.5,45]

बाह्यः सन्निहितोप्यर्थः तां विबन्धन् हि न प्रभुः ।धियं नानुभवेत् कश्चिदन्यथार्थस्य सन्निधौ ।। ५१७ ।।

[2.1.2.7.5,46]

तथा च स्मरणन्न स्यात् । अथ विबन्धकाभावे भवेत् ।

[2.1.2.7.5,47]

तदसत्त्यं । यतः ।

[2.1.2.7.5,48]

न च सन्निहितार्थास्ति दशा काचिदतो धियः ।उत्सन्नमूला स्मृतिरप्युत्सन्नेत्युज्ज्वलं मतम् ।। ५१८ ।।

[2.1.2.7.5,49]

अर्थ इत्येव स्मर्येत नानुभूत इति । अथार्थापत्यानुभूतोऽर्थः स्वानुभवं कल्पयेत् ।

[2.1.2.7.5,50]

तदप्यसत् । अर्थानुभव एव यदा सन्ततो जातस्तद नार्थापत्तिरपि । अर्थापत्तिर्यदा  स्मर्यते तदापरार्थापत्तिरिति सैवानवस्था । तस्मादनुभूतोऽनुभवः स्मर्यते नान्यथा । ततोऽर्थकृतव्याघातान्नानुभवो न च स्मरणं । न च सत्तामात्रकादर्थानुभवः । इन्द्रियसम्बन्धात् सोपि  कुतो ज्ञातव्यः । अपरेन्द्रियसम्बन्धादित्यनवस्था ।

[2.1.2.7.5,51]

अतीतादिविकल्पानां येषां नार्थस्य सन्निधिः ।सञ्चारकारणाभावादुत्सीदेदर्थचिन्ततं ।। ५१९ ।।

[2.1.2.7.5,52]

अतीतादिविकल्पानां नेन्द्रियसम्बन्धोऽतः कथमनुभूतत्वनिश्चयः । ततोर्थचिन्ता न स्यात् ।  चिन्ताचिन्तानवस्था भवेत् । अथ तत्राप्यर्थ एव देशकालान्यथात्मको भवेत् । तदा तर्हि तेन  सर्व्वदा व्याघातकृता भवितव्यं । तथा च संचारो न भवेदेव । तेनैवापकृतत्वात् ।  इन्द्रियविज्ञाने हि सन्निहित एवार्थो व्याघातकारी । ततः कदाचित् बुद्धितद्वेदनानां प्रबन्धविच्छेदो भवेत् कदाचिदन्यथा । चिन्तासन्ताने तु व्यवहिऽतोप्यर्थो विषयत्वात्सर्व्वदा व्याघातकारीति

[2.1.2.7.5,53]

तत्रार्थ एव वेद्येत न सम्वेदनमिति सम्वेदनस्मरणन्न स्यात् । अथ न व्याघातकारी तथा  सति चिन्ताचिन्तादिसन्तानवेदनमेवार्थचिन्तनमुत्सीदेदेव । अथापि स्यात् । शक्तिरस्ति का  चिद्ययात्मनि ज्ञानं जनयति (।) तस्याः क्षये क्रमेणोपजाते विषयान्तरे भवेत्सञ्चार इति ।

[2.1.2.7.5,54]

तदप्ययुक्तं । यतः ।

[2.1.2.7.5,55]

आत्मनि ज्ञानजनने शक्तिसंक्षयतः शनैः ।विषयान्तरसंचारो यदि; सैवार्थधीः कुतः ।। ५२० ।।

[2.1.2.7.5,56]

यदि शक्तिविकलापूर्व्वबुद्धिर्बुद्धिग्रहणंप्रति शक्तिविरहे साप्यर्थधीर्व्विषयान्तरसञ्चारवतीत्वेनाभिमता न भवेत् । तस्मात् ।

[2.1.2.7.5,57]

 शक्तिक्षये पूर्वधियः;

[2.1.2.7.5,58]

नार्थान्तरसञ्चारः । यतः ।

[2.1.2.7.5,59]

नहि धीः प्राग्धिया विना ।

[2.1.2.7.5,60]

किं कारणं ।

[2.1.2.7.5,61]

अन्यार्थासक्तिविगुणे ज्ञाने ज्ञानोदयागतेः ।। ५२१ ।।

{2.1.2.7.6}



〈(आलयविज्ञानम्-)〉


[2.1.2.7.6,1]

यदि तु पूर्व्वबुद्धेः कारणत्वं न स्यादर्थान्तरासक्तिवैगुण्येप्युदयो भवेत् बुद्ध्यन्तरस्य ।  नह्यकारणस्य वैगुण्यमवैगुण्यम्वा व्याघातमितरद्वा विदधीत । त मात् पूर्व्वबुद्धिः कारणमेव ।  तदशक्तत्वादर्थधीरपि न स्यादेवेति सुतरां विषयान्तरसञ्चाराभावः । आलयविज्ञानम् ।  यस्य तर्हि । आ ल य वि ज्ञा नं सकलप्रवृत्तिविज्ञानजनकम् (।) तस्य पूर्व्वविज्ञानकारणत्वं  नास्ति (।) तत एव सकृदालयविज्ञानात् प्रवृत्तिविज्ञानोदयात् । ततोस्माकमपि न तत्कारणं ।)  पूर्व्वप्रवृत्तिविज्ञानकारणत्वे तु तदन्वयव्यतिरेकानुविधायि कार्यमिति न स्यादालयविज्ञानस्य  कारणत्वं । अत्रोच्यते ।

[2.1.2.7.6,2]

सकृद्विजातीयजातावप्येकेन पटीयसा ।चित्तेनाहितवैगुण्यादालयान्नान्यसम्भवः ।। ५२२ ।।

[2.1.2.7.6,3]

यस्याप्यालयविज्ञानं कारणन्तस्यापि । यतः । कदाचित् सकृद्विजातीयविज्ञानोदयेपि  पुनरालयान्नान्यसम्भव एकेन पटीयसा पूर्व्वकप्रवृत्तिज्ञानेनार्थान्तरासक्तिविगुणाहितवैगुण्यादतः (।)  स एव तत्रापि स म न न्त रप्रत्य यः । तत एव तर्हि विगुणाद्विज्ञानोदयानुदयौ किमालयविज्ञानेन । आस्तामियमालयविज्ञानचिन्ता । वासनाधारतया वा परिकल्पितन्तदिति न  दोषः । यदि तु पूर्व्वविज्ञानस्य कारणता नेष्यते यदा ।

[2.1.2.7.6,4]

नापेक्षेतान्यथा साम्यं मनोवृत्तेर्मनोन्तरं ।

[2.1.2.7.6,5]

पूर्व्विकाया हि मनोवृत्तेर्मनोन्तरं साम्यमपेक्षेत यदि सा कारणमकारणस्यापेक्षणीयतायोगात् । तस्मादपेक्षत्वात्कारणमेवासाविति युक्तिमानेव निर्णयः ।

[2.1.2.7.6,6]

अपि च ।

[2.1.2.7.6,7]

मनोज्ञानक्रमोत्पत्तिरप्यपेक्षा प्रसाधनी ।। ५२३ ।।

[2.1.2.7.6,8]

मनोविज्ञानस्य हि समनन्तरप्रत्ययमात्रमेव हेतुः । तस्याहेतुतायामहेतुकत्वात् युगपदुदयो भवेत् । तस्मात्पूर्व्वविज्ञानकारणमेवोत्तरं विज्ञानमिति पूर्व्वविज्ञानशक्त्यभावे न  किञ्चिद् भवेत् ।

[2.1.2.7.6,9]

एकत्वान्मनसोन्यस्मिन्सक्तस्यान्या (ऽ)गतेर्यदि ।ज्ञानान्तरस्यानुदयो न कदाचित्सहोदयात् ।। ५२४ ।।

[2.1.2.7.6,10]

यद्येकत्वं मनसस्तस्य चैकत्र गतेरन्यत्रागतिरिति पूर्व्वकं विज्ञानमकारणमेव ।

[2.1.2.7.6,11]

तदप्ययुक्तं । यतस्तदपि मनःपूर्व्वकं विज्ञानमेव न तदपरं प्रमाणप्रसिद्धं । युगपद्विज्ञानानुदयेन हि तत्साध्यते स च पूर्व्वविज्ञानान्यासक्तिविगुणत्वादेव सहोदयश्च कदाचिदुपलब्धः ।

[2.1.2.7.6,12]

समवृत्तौ च तुल्यत्वात्सर्व्वदान्यागतिर्भवेत् ।

[2.1.2.7.6,13]

यस्य तु मनस एकत्वकृतो विज्ञानान्तरानुदयस्तस्य समवृत्तौ चान्यदा च सर्व्वदानुदयः ।  स्यात् ।

[2.1.2.7.6,14]

अस्माकन्तु समवृत्तावुदयोऽन्यदा चानुदय इति नहि किञ्चिद्व्याहतं ।

[2.1.2.7.6,15]

नन्वन्तरेण मनः कथं क्रमः । विज्ञानवैगुण्यादिति प्रतिपादितं ।

[2.1.2.7.6,16]

जन्म चात्ममनोयोगमात्रजानां सकृद् भवेत् ।। ५२५ ।।

[2.1.2.7.6,17]

न हि तत्र विषयान्तरगतिरस्ति । यतः क्रमो भवेत् । सुखादिबुद्धीनामात्ममनःसंयोगमात्रत्वात् इति प्रतिपादितं ।

[2.1.2.7.6,18]

अथैकत्वान्मनस एकैव बुद्धिक्रिया भवेत् ।

[2.1.2.7.6,19]

तदसत् । यतः ।

[2.1.2.7.6,20]

एकैव चेत्क्रियैकः	 स्यात्किन्दीपोनेकदर्शनः ।

[2.1.2.7.6,21]

यथैव प्रदीप एकोप्यनेकदर्शनजनकः । तथा मनोपि । तथानेकद्रष्दृवशाद त्राप्यनेकग्राह्यवशादिति समानम् । न च मनसः कारणत्वं विज्ञानस्यैव वासनानियमात् । तथात्वं  मनसस्तु नित्यत्वात् ।

[2.1.2.7.6,22]

क्रमेणापि न शक्तं स्यात्पश्चादप्यविशेषतः ।। ५२६ ।।

[2.1.2.7.6,23]

नहि नित्त्यस्य विशेषाधानं । कुतश्चिद्विशेषस्य तत्त्वान्यथाभ्यासयोगात् । यतः ।

[2.1.2.7.6,24]

तदात्मान विशेषःस्यादन्यश्चेत्तस्य किम्भवेत् । तत्सम्बन्धेपि तस्यासौ नैव स्यादेकरूपता ।। ११५२ ।।

[2.1.2.7.6,25]

अनेन देह पुरुषावुक्तौ संस्कारतो यदि ।नियमः स कुतः पश्चाद् बुद्धेश्चेदस्तु सम्मतं ।। ५२७ ।।

[2.1.2.7.6,26]

अनेन देहपुरुषावुक्तौ । योपि मन्यते देहपुरुषयोरेकत्वादेकैव क्रिया । तदप्यनेनैव  गतं । "किं दीपोनेकदर्शनः" ।

[2.1.2.7.6,27]

क्रमेणापि न शक्तिरविशेषादिति । अथ विशेषः । तदा विज्ञानमेव शक्त्यतिशयसमन्वितं तत्क्रमकारणमिति वृथा देहपुरुषयोः कारणत्वोपगमः । "संस्कारतो यदि (।) नियमः  स कुतः पश्चात् बुद्धेश्चेदस्तु सम्मतं ।" संस्कारोपि स्थित एव । ततो न नियमः । अथ  पश्चादुत्पत्तिमान् स कुतः । ज्ञानजो ज्ञानहेतुश्च संस्कार इति बुद्धेरेव संस्कारः । यद्येवं  सम्मतमेवैतदस्माकं बुद्धिजनितः संस्कारो वासनापरनामा ततो नियमः पूर्व्वबुद्धेरेवान्यत्र  प्रमाणाभावात् । नहि बुद्धिमन्तरेणान्या वासना नाम । अथापि स्यात् (।) ज्ञानान्तरजननमेव केवलं न ग्राह्यता तेन जनिकापि पूर्व्विका बुद्धिरग्राह्यतो विषयान्तरसञ्चारः ।

[2.1.2.7.6,28]

तदसत्त्यं । यतः (।)

[2.1.2.7.6,29]

न ग्राह्यतान्या जननाज्जननं ग्राह्यलक्षणं ।

[2.1.2.7.6,30]

ग्राह्ये हि पदार्थे ज्ञानजननमेव ग्राह्यलक्षणम् ।

[2.1.2.7.6,31]

यतः (।)

[2.1.2.7.6,32]

अग्राह्यं नहि तेजोस्ति; न च सौक्ष्म्याद्यनंशके ।। ५२८ ।।

[2.1.2.7.6,33]

नालोकः कथञ्चिद्विज्ञानं जनयत्यग्राह्यतया । ग्राह्यं हि सकलमेव दृष्टं । अथालोकः सावयवत्वात्परभागादिना जनकोपि न ग्राह्यः । नानङ्गस्य विज्ञानस्याङ्गाभावात् ।  आलोको हि साङ्ग इति तथा युक्तः ।

[2.1.2.7.6,34]

ग्राह्यताशक्तिहानिः स्यान्नान्यस्य जननात्मनः ।

[2.1.2.7.6,35]

तदयुक्तं । यतः

[2.1.2.7.6,36]

ग्राह्यताया न खल्वन्यज्जननं ग्राह्यलक्षणे ।। ५२९ ।।साक्षान्नह्यन्यथा बुद्धे रूपादिरुपकारकः ।

[2.1.2.7.6,37]

पारम्पर्येण हि ग्राह्यमप्यग्राह्यतया भवेदुपकारकं बुद्धेः । साक्षात्तु नान्यथेति जनिका  ग्राह्यैव बुद्धिः ।

[2.1.2.7.6,38]

ग्राह्यतालक्षणादन्यस्त्तद्भावनियमोस्य कः ।। ५३० ।।बुद्धेरपि तदस्तीति सापि तत्त्वे व्यवस्थितेति ।

[2.1.2.7.6,39]

—इति अन्तरश्लोकः ।

[2.1.2.7.6,40]

तस्मान्नाग्राह्या बुद्धिः । यस्मात् ।

[2.1.2.7.6,41]

ग्राह्योपादानसंवित्ती चेतसो ग्राह्यलक्षणाम् ।। ५३१ ।।

[2.1.2.7.6,42]

चेतसो हि ग्राहिणी विज्ञाने तदुपादानभावः । सम्वेदनता च ग्राह्यता नापरमत्र  सूक्ष्मतादिकमिति नाग्राह्यता । यद्युपादानभाव एव ग्राह्यता स चोपादानभावः स्वबुद्धेरेव ।  अन्यथा परबुद्धेरपि सम्वेदनप्रसङ्गः । परचित्ताग्रहणन्त्वनुपादानभावात् । रूपस्य चाग्रहणं  दूरसूक्ष्मादिभावादिन्द्रियस्य ग्राहिविज्ञानानुपादानादिति विषयविभागः । यदि तु बुद्धेरप्यग्राह्यता सापि चक्षुरादिवदेव ग्राह्या न भवेत् । अथार्थापत्त्या प्रतीयते बुद्धिस्तेन स्मरणम् ।

[2.1.2.7.6,43]

तदयुक्तं । सर्व्वदात्वापत्तेरसम्भवात् ।

[2.1.2.7.6,44]

यदा स्तम्भघटादीनां सत्वरं गणयेदयं । प्रपञ्चमतिबाहुल्यं नार्थापत्युदयस्ततः ।। ११५३ ।।

[2.1.2.7.6,45]

नहि त्वरितं गणयतोस्यार्थापत्तेरुदयः । अथार्थापत्तिरपि तत्र व्यापारवती न  व्यापाराप्रतीतेः ।

[2.1.2.7.6,46]

न चार्थापत्तिसद्भावो वेद्यते व्यवहारिभिः । अर्थादर्थविदोवेयं जायेतोभयतोथवा ।। ११५४ ।।

[2.1.2.7.6,47]

न तावदर्थादर्थाद्धि सर्व्वधीप्रतिपद् भवेत् । अर्थवित्तेरपि ममेत्येवं नैवार्थधीर्गति (ः) ।। ११५५ ।।

[2.1.2.7.6,48]

उभयस्मादपि गतिन्नति एव प्रसिध्यतिं । स्ववेदनादेव तस्मादात्मसम्वेदनस्थितिः ।। ११५६ ।।

[2.1.2.7.6,49]

अर्थादेव यदि सम्वेदनं गम्यते सम्वेदनमात्रं गम्येत नात्मसम्वेदनम् । अथार्थसम्वेदनात् ।

[2.1.2.7.6,50]

ननु तदेवार्थसम्वेदनमर्थापत्त्यावगम्यते । तत एव कथमर्थापत्तिरितरेतराश्रयदोषात् ।  यतो दृष्टोऽर्थोऽन्यथा नोपपद्यते इत्यदृष्टार्थपरिकल्पनमर्थापत्तिः । न चार्थसम्वेदनं दृष्टमिति  कुतोर्थापत्तिः । न चोभयस्य दर्शनमत एव न ह्येकस्य दर्शनमुभयदर्शनं तस्मात्स्वसम्वेदनमेव वेदनमन्यथासिद्धेः । अतः परेण बुद्ध्यन्तरेण प्रत्यक्षात्मना वेद्यत इत्युपगतं । तत्र  सकलपूर्व्वबुद्धिग्रहणे न विषयान्तरसंचारः । यद्युपादानतया बुद्धेर्व्वेदनमसूक्ष्मादितया च  रूपादेः । तदा योगिनां परबुद्धिसूक्ष्मादिरूपादिवेदनं कथं । न दोष एष । यतः ।

[2.1.2.7.6,51]

रूपादेः चेतसश्चैवमविशुद्धधियं प्रति ।ग्राह्यलक्षणचिन्तेयमचिन्त्या योगिनाङ्गतिः ।। ५३० ।।

[2.1.2.7.6,52]

दूरसूक्ष्मादिपरचित्तवेदनं हि कथं योगिनामिति न चिन्त्यत एवेदानीमेतत् । अर्व्वाग्दशेनापेक्षया ग्राह्यलक्षणमिदमुक्तमस्माभिः । परिशुद्धबुद्धिसन्ततयस्तु योगीश्वराः कथमिति  किमनेन चिन्तितेनेत्यास्तामेतत् । यथा चेदन्तथा चिन्तितमेव लेशतः । नन्वात्मीया  बुद्धिर्यदि गृह्यते सर्वं गृह्येतेति कुत एतत् । न गृह्यत इति तु विषयान्तरसञ्चारादेव  गम्यते । तदपि न युक्तिमत् । यतः ।

[2.1.2.7.6,53]

तत्र सूक्ष्मादिभावेन ग्राह्यमग्राह्यतां ब्रजेत् ।रूपादिबुद्धेः किं जातं पश्चाद्यत् प्राङ् न विद्यते ।। ५३३ ।।

[2.1.2.7.6,54]

न खलु तस्याः सूक्ष्मदूरादिभावो यः प्राङ् नासीत् । असम्भवेपि विशेषस्य यदि  ग्रहणविभागस्य तर्हि न सहेतुक इति न विभागवान्भवेत् ।

[2.1.2.7.6,55]

सति स्वधीग्रहे तस्मात् यैवानन्तरहेतुता ।चेतसो ग्राह्यता सैव ततो नार्थान्तरे गतिः ।। ५३४ ।।

[2.1.2.7.6,56]

—इति (अन्तरश्लोकः)

{2.1.2.7.7}



〈(६) हेतुसामग्रीवादः〉


[2.1.2.7.7,1]

ननु हेतुतैव ग्राह्यतेति न युक्तमेतत् अनेकशक्तित्वाद् भावानां । ततोन्या ग्राह्यशक्तिर्यापगता विषयान्तरसंचारकालेऽअन्या च जननमात्रशक्तिर्यत्प्रभावादुत्तरज्ञानोदयोर्थविषयः ।

[2.1.2.7.7,2]

अनेकशक्तिता च भावानामनेककार्यजननादेवावधार्यते । अन्यथा नानेककार्यप्रसवः (।) तदपि  यत् किञ्चिद्यतः ।

[2.1.2.7.7,3]

नानैकशक्त्यभावेपि भावो नानैककार्यकृत् ।

[2.1.2.7.7,4]

प्रकृत्यैवेति गदितं ;

[2.1.2.7.7,5]

प्रकृतिरेषा भावानां कारणपराधीनजन्मनां पर्यनुयोगमर्हति (।) कथमेतदिति ।  स्वकारणादुदयमासादयतां प्रतिनियमेन कस्तस्य निषेद्धा । अन्यथा सापि शक्तिरीदृशी  कुतः(।) इति न पर्यनुयोगान्मुक्तिः । स्वकारणाच्चेत् तत्किमिदानीमनया प्रकृत्यैव परिसमाप्तिरस्तु किमर्थान्तरकल्पनया । ननु स्वकारणाधीना शक्तिरियमिति लोकस्य प्रतीतिः ।  अस्तीयं प्रतीतिर्न्न व्यतिरिवतशक्तिप्रतीतिः । स्वभावभूतधर्मभेदारोपमात्रेण प्रतीतेः । कथमेतदिति चेत् । शक्तावप्यपरशक्तिप्रत्ययदर्शनात् । तथा हि ।

[2.1.2.7.7,6]

शक्तियोगात्पदार्थश्चेत् कारणं कार्यजन्मनि ।

[2.1.2.7.7,7]

शक्तेरपि कुतः शक्तिरिति किन्न विकल्प्यते ।। ११५७ ।।

[2.1.2.7.7,8]

तस्मात्कल्पनामात्रमेव शक्तिरन्यापोहेन व्यवस्थाप्यमानत्वात् ।

[2.1.2.7.7,9]

ननु शक्तिमन्तरेण नानाभूता भावा एकतः कथम्भवन्ति । शक्तिभेदे सति भवन्तीति  युक्तं । अत्राह ।

[2.1.2.7.7,10]

नानैकस्मान्न चेद्भवेत् ।। ५३५ ।।

[2.1.2.7.7,11]

न किञ्चिदेकमेकस्मात्सामग्र्य कार्य सम्भवः ।एकं स्यादपि सामग्रयोरित्युक्तं तदनेककृत् ।। ५३६ ।।

[2.1.2.7.7,12]

सामग्रीसम्भवे हि प्रायशः कार्याणां सम्भवः किञ्चिदेकमेकस्मादुत्पत्तिमत् ।  तथानेकमनेकस्मादनेकञ्चैकस्मात् । यादृश्येव यस्य सामग्री तत एव तदेकमनेकम्वा  भवेत् । एष प्रायशः प्रपञ्चः । तथाहि । स्वकारणादेवम्भूतमनेकमेकम्वा भवति ।  येनैकमनेकम्वा कार्य जनयति । न शक्तिभेदः क्वचिदुपयुज्यते । शक्तयोपि तत उपकारभागिन्यः तस्य ता इति व्यपदेशवत्यः । न ह्यन्यथा शक्तयः । पदार्थान्तरभूता हि तदाभाः  स्युः । पदार्थान्तरत्वे च तथा दर्शनप्रसङ्गः । अथवा न किञ्चिदस्ति यदेकमेकस्मात्साग्र्या  एवानेककार्योदयः । कथन्तर्ह्यनेकमेकस्मादित्युच्यते । सामग्रीद्वयान्तर्भ‌्‌तमेकमेकं कार्य  जनयतीति तथा व्यपदेशः । यदा प्रदीप एक एवानेकस्य दर्शनस्य जनकः । अनेकपुरुषानेकसमनन्तरसामग्रीसङ्गतत्वात् । यथा चैकस्यानेकशक्तियोगस्तथानेककार्ययोगोपि तस्मादनेककार्यत्वमनेकशक्तिताम्विनापि । एवन्तर्हि यथैकमनेककार्य तथैकापि बुद्धिः स्वविषयां च  बुद्धिं परार्थ विषयाञ्च जनयिष्यति (।) तत्र कदाचिद्बुद्धिविषया बुद्धिः कदाचिदर्थविषयेति  विषयान्तरसंचारः । न विशेषाभावादुभयं सर्व्वदा जनयेत् । जन (य) त्येवेति चेत् ।  तन्न यतः । तदा ।

[2.1.2.7.7,13]

अर्थं पूर्व्वञ्च विज्ञानं गृह्णीयाद्यदि धीः परा ।पूर्व्वापरार्थभासित्वाच्चन्तादावेकचेतसि ।। ५३७ ।।

[2.1.2.7.7,14]

अभिलापद्वयं नेष्टं स्याद् दृष्टक्रममक्रमं ।द्विर्द्विरेकञ्च भासेत भासनादात्मतद्विदोः ।। ५३८ ।।

[2.1.2.7.7,15]

यदि वा द्व्यं पूर्व्वबुद्धिग्राहि रूपाद्यर्थग्राहि चोत्पत्तिमत्तदा पूर्व्वबुद्ध्यर्थस्य परस्य  चार्थस्य प्रतिभासनादभिलापद्व्यं यत् क्रमवदुपलभ्यते तदक्रमं प्रतिभासेत् । नहि बुद्धिरर्थग्रहणरूपतां विना प्रतिभासते । तद्रूपत्वात्तस्याः । अर्थग्रहणप्रतिभासे चार्थ एव प्रतिभासित  इति पूर्व्वापराभिलापद्व्यं प्रतिभासेत । तथैकमेव द्विद्विरवभासेत । अर्थस्यात्मनस्तद्व्ु  द्धेश्च प्रतिभासनात् । पूर्व्वन्तावत्स्वयं प्रतिभाति पश्चात्तद्व्ुद्धिप्रतिभासने ततो द्विप्रतिभासनं ।  अथार्थप्रतिभासानन्तरं बुद्धिर्न्न गृह्यते । न बुद्धिः प्रत्यक्षेण स्वेन परेण वा गृह्यते । अर्थापत्त्यापि तर्हि यदि प्रतिभासते । तदापि भासनमात्मतद्विदोरिति स एव प्रसङ्गः । अथ  कालान्तरेर्थापत्तिर्न्न हि तत्सन्ततानेकार्थग्रहणक्रमकाले कश्चिदर्थापत्तिमनुभवति ।

[2.1.2.7.7,16]

नैतदस्ति ।

[2.1.2.7.7,17]

सामर्थ्यात्प्रतिपत्तिश्चेत्सर्व्वदा स्यान्न वान्यदा ।

[2.1.2.7.7,18]

ततोर्थापत्तिसम्वित्तौ शतकृत्वो हि भासनं ।। ११५८ ।।

[2.1.2.7.7,19]

अथ यदा स्वबुद्धीः संकलयति तदा कालान्तरेऽर्थापत्त्युदयः ।

[2.1.2.7.7,20]

तदापि न तदा किञ्चित् दृष्टमस्ति यतो भवेत् । अर्थापत्तिरतीतत्वादर्थापत्तिकृतस्तदा ।। ११५९ ।।

[2.1.2.7.7,21]

अतीतमर्थदर्शनं कथं ततोऽर्थापत्तिसम्भवः । कालान्तरेपि स्मर्यमाणादर्थापत्तिरिति  चेत् । स्मरणस्यैवार्थापत्त्यावगमो नानुभवस्य । तत्रापि स्यादभिलापद्व्यम् त्रिरवभासनञ्च ।  अथाननुभूतं न स्मर्यते ततोनुभवगतिरिति चेत् । तन्न ।

[2.1.2.7.7,22]

अनुभूतं मयेत्येव स्मरणस्य प्रवर्त्तने । बुद्धिरासीन्ममेत्येवमर्थापत्तेरसम्भवः ।। ११६० ।।

[2.1.2.7.7,23]

यदा स्मरामि पूर्व्वसम्वेदनस्येति स्मरणमेव प्रथमम्बुद्धौ प्रवर्त्तते । तदा न पूर्व्वमर्थापत्तिर्न्नापि पश्चादिति कुतः स्मरणसम्भवः । यदाप्यर्थस्य स्मरणं तदापि स्मरणस्यानुभवस्य  चानुमानमिति स्मरणानुभवार्थाकारयोर्युगपत्प्रतिभासप्रसङ्ग । तथा च स्मरणकालेपि स्पष्टार्थाकारवेदनप्रसङ्गः । अथास्पष्टाकारद्व्यवेदनं तदपि न दृष्टमेवेत्यपरिहारः । अथ यस्य  यदेष्यते तदा तस्यार्थापत्तिर्यतः स्मरामि ततोनुभूतं यतः स्मरणं ततोनुभव इति वा । एवन्तहि  यतोनुभवस्ततोनुभव इति स्यात् वाचो युक्तिः । तथा यतः स्मरणन्ततः स्मरणमिति महत्प्रमाणकौशलं । इच्छा वानुभूते जायते । न चानुभवः कदाचिदनुभूत इति कथमिच्छयार्थापत्तिरुदियात् । तस्मादसदेव बुद्ध्यन्तरेण बुद्धिवेदनम् ।

[2.1.2.7.7,24]

अथ (।)

[2.1.2.7.7,25]

विषयान्तरसञ्चारे यद्यन्त्यं नानुभूयते ।परानुभूतिवत्सर्व्वाननुभूतिः प्रसज्यते ।। ५३९ ।।

[2.1.2.7.7,26]

विषयान्तरसञ्चरणकाले हि यद्यन्त्यं विषयान्तरसंचारकालात्पूर्व्वविज्ञानं विज्ञानप्रबन्धस्य । तदा सर्वाननुभूतिः परानुभूतवद् भवेत् । अननुभूतानुभवस्यानुभूतत्वाभावात्प-

[2.1.2.7.7,27]

रानुभूतवत् । ततोऽन्त्याननुभवात्तत्पूर्व्वकाननुभू तिर्यावदादिभतस्यापि यथा परानुभवेपि तदनुभवस्यान्येना(न) नुभूतत्वादन्येनाननुभवः तथा स्वयमनुभूतेपि तत्तु पुनरर्थस्य स्वरूपं परापेक्षयापि  तथेति कथमनुभवः ।

[2.1.2.7.7,28]

ननु परानुभवे स्वयमननुभवात्परस्यानुभवो यथा व्यवस्थाप्यते तथा परेणाननुभवे  स्वस्यानुभव इति व्यवस्थाप्यतां ।

[2.1.2.7.7,29]

तदसत् । व्यवस्थाप्यतां यदि प्रमाणमस्ति । यथा तु परेणानुभूतं नात्मप्रत्यक्षं न च  परस्येति व्यवस्थापयितुं शक्यम् । तथात्मप्रत्यक्षाभिमतमपि नात्मनः परस्येति वा व्यवस्थापनामर्हति ।

[2.1.2.7.7,30]

नन्वर्थः स्वरूपेण प्रतीयते तत्कथमप्रत्यक्षता । नह्यन्यस्मिन्नप्रतीयमानेऽन्यदप्रतीतं नाम ।

[2.1.2.7.7,31]

सत्त्यं प्रतीयते । स्वयमेव प्रतीयतां । आत्मना प्रतीयते सोपि स्वयमेव प्रतीयतां ।  ततः स्वसम्वेदनमेव । अथात्मा कर्तृतया प्रतीयते (।) न (।) शरीरव्यतिरेकेणात्माभावात् ।  शरीरस्य कर्तृता चेत् । न । शरीरस्यापि कर्मत्वात् । यस्मादसत्स्वसम्वेदनं शरीरादीनां ।  स्वसम्वेदनत्वे वाऽविवाद एव । बुद्धेरसम्वेदनमिति चेत् । आत्मनः स्वसम्वेदने तेनार्थानुभवे  तावता पर्याप्तमिति व्यर्थिका बुद्धिः । तत एवाह ।

[2.1.2.7.7,32]

अत्मानुभूतं प्रत्यक्षं नानुभूतं परैर्यदि ।आत्मानुभूतिः सा सिद्धा कुतो येनैवमुच्यते ।। ५४० ।।

[2.1.2.7.7,33]

आत्मनोनुभूतिरस्तीति कुतः । अन्येनानुभूतौ परात्मासौ न भवतीति कुतः । स्वसम्वेदनेनानुभवे स्वसम्वेदनसिद्धिरेवेत्यविवाद एव । तस्मादस्वसम्वेदने सर्व्वाननुभूतिप्रसङ्गः ।

[2.1.2.7.7,34]

ननु चक्षुरादिकेनाननुभूतेपि चक्षुरादिनानुभूतमिति भवति व्यवहारः । तथात्मसम्वेदनाननुभवेपि किन्नेष्यते ।

[2.1.2.7.7,35]

अत्रोच्यते ।

[2.1.2.7.7,36]

व्यक्तिहेत्वप्रसिद्धिः स्यान्न व्यक्तेर्व्यक्ति
		मिच्छतः ।व्यक्त्यसिद्धावपि व्यक्तं यदि व्यक्तमिदं जगत् ।। ५४१ ।।

[2.1.2.7.7,37]

व्यक्तिहेतवो हि चक्षुरादयस्तेषामसिद्धावपि नाव्यक्ततार्थस्य व्यक्तिव्यक्तत्वात् ।  अस्मच्चक्षुर्व्यक्तमिति कथमस्मत्सम्वेदनजनकत्वादस्मच्चक्षुरिति व्यपदेशः । सम्वेदनस्य तु  स्वसम्वेदनादेवास्मत्त्वं । तस्यापि सम्वेदनस्यास्वसम्वेदनेनात्मसम्बन्धित्वेन किञ्चित्प्रतिपन्नमिति  स्वरूपमात्रेण व्यक्तत्वे सकलं व्यक्तं जगज्जायेतेत्यतिप्रसंगः ।

[2.1.2.7.7,38]

ननु यत्र व्यक्तिरुत्पन्ना तद्‪व्यक्तमिति कथमतिप्रसङ्गः ।

[2.1.2.7.7,39]

व्यक्तेरुदयमात्रेण व्यक्तं यदि तदाखिलं(।) अस्य व्यक्तिरितीदन्तु न सम्बन्धविनाकृतं ।। ११६१ ।।

[2.1.2.7.7,40]

तस्मात्स्वरूपमात्रेण सर्व्वस्य व्यक्तता भवेत् । अथ तद्रूप एवार्थः स्वसम्वेदनमुच्यतां ।। ११६२ ।।

[2.1.2.7.7,41]

(इति) प्रमाणवर्तिकालङ्कारे प्रत्यक्षपरिच्छेदो द्वितीयः ।। २ ।।<pb n="464"/><pb n="465"/></div></div></div></div><div label="3" level="1" n="3" xml:id="pva-parārthānumānapariccheda">

〈४. परार्थानुमानपरिच्छेदः〉
<pb n="466"/><pb n="467"/><div label="3.1" level="2" n="1">

〈३. परार्थानुमानपरिच्छेदः〉
<div label="3.1.1" level="3" n="1">

〈१. दिग्नागीयं परार्थानुमान-लक्षणम्〉


{3.1.1.1}



〈१. स्वदृष्टग्रहणफलम्〉


[3.1.1.1,1]

स्वार्थनुमानानन्तरं परार्थानुमानमुच्यते । स्वार्थानुमानपूर्व्वकत्वात्परार्थानुमानस्य ।  तत्र परार्थानुमानन्तु स्वद्ष्टार्थप्रकाशनम् । स्वेन दृष्टं स्वदृष्टम्वादिप्रतिवादिभ्यां प्रतिपाद्य  प्रतिपादकाभ्यां स्वदृष्टस्येत्यर्थः । यदि प्राश्निकास्तेषामपि तेषामधिकारात् । विप्रतिपत्तिनिरासस्तु सामर्थ्यादेव प्रसिद्धः । प्रकाश्यतेऽनेन स्वप्रतीतोर्थः परं प्रति । तच्च कायवाग्विज्ञप्तिरूपं । तत्र स्वदृष्टोऽर्थस्त्ररूपं लिङ्गम् ।

[3.1.1.1,2]

ननु त्रिरूपं लिङ्गमिति च कुतः । स्वदृष्टार्थग्रहणस्य सर्व्वार्थप्रतिपादनसम्भवात् ।  ततोनुमेयस्य परोक्षरूपस्य सकलस्य प्रकाशनं परं प्रत्यनुमानं परार्थमिति प्राप्तम् ।

[3.1.1.1,3]

अत्रोच्यते ।

[3.1.1.1,4]

त्रिरूपं लिङ्गमुत्सृज्य नान्यस्यास्ति प्रकाशनं । न शक्यं प्रतिपत्तुं तदन्येनेत्पप्रकाशनम् ।। १ ।।

[3.1.1.1,5]

प्रकाशितो ह्यसावुच्यते यत्र परस्य संप्रतिपत्तिः । अत एव प्रकर्षाभिधायी प्रशब्दः ।  प्रमाणप्रतिपन्ने च परस्य संप्रतिपत्तिः । यदि चानुमेयमपि प्रमाणप्रतिपन्नं तदाऽविवाद	 एव  त्रिरूपलिङ्गं प्रकाशनद्वारेण तु विवादास्पदीभूतानुमेयप्रतिपत्तिरिति न वचनस्य व्यर्थता ।  ततोनुमानमुदेतीति तदप्यनुमानमुपचारात् । यद्यनुमानोत्पादनाद्वचनमनुमानं प्रत्यक्षोत्पादनात्प्रत्यक्षमपि परार्थं भवेत् । नेदं चतुरस्त्रं ।

[3.1.1.1,6]

यथा गृहीतसम्बन्धस्मरणे वचनात्सति । अनुमानोदयस्तद्वन्न प्रत्यक्षोदयः क्वचित् ।। २ ।।

[3.1.1.1,7]

त्रिरूपलिङ्गस्मरणे नियमेनानुमोदयः । स्वप्रतीतार्थमात्रस्य वचनेध्यक्षविन्न तु ।। ३ ।।

[3.1.1.1,8]

न वचनमात्रादध्यक्षं परस्योदेति ।

[3.1.1.1,9]

ननु पश्य मृगो धावतीति दृश्यते दर्शनोदयः । न । तत्राप्यनुमानस्यानन्तरत्वात् ।  तथा हि(।)

[3.1.1.1,10]

तदर्थोन्मुखतायां स पश्येत्येवं नियुज्यते । मया प्रतीति (?त) मेतच्च सामर्थ्यात्प्रतिपादितं ।। ४ ।।

[3.1.1.1,11]

अभिमुखीभव मृगदर्शन इति नियोगवचनमेतत् । अभिमुखीभावश्च यथा मम तथा  तवापि । तत एवमभिमुखीभवने हेतूनां व्यापार इति स्मरन् प्रवर्तत इत्यनुमानमेव । ततोनुमानात्प्रत्यक्षसम्भवमालोच्य प्रवर्त्तते । एवन्तर्हि प्रत्यक्षविषये प्रवर्तते सम्भवानुमानं स्वभावहेतुः । कार्यहेतुर्न वचनात्प्रकाशते साक्षात् (।) तथाहि ।

[3.1.1.1,12]

धूमादत्राग्निरस्तीति वचनेन प्रकाश्यते । प्रतिबन्धमात्रं धूमस्तु प्रत्यक्षेण प्रकाशितः ।। ५ ।।

[3.1.1.1,13]

ततः त्रिरुपलिङ्गाख्यानं परार्थानुमानमिति प्रमाणसमुच्चयवृत्तिर्व्विरुध्यते ।  नेदमुपपन्नं । यतः(।)

[3.1.1.1,14]

स्मरणार्थं वचः सर्व्वं ततः तत्र प्रमाभिधा । प्रत्यक्षेण प्रतीते तु व्यर्थता वचसः सदा ।। ६ ।।

[3.1.1.1,15]

उक्तमेतद् (।)

[3.1.1.1,16]

"विदुषां वाच्यो हेतुरेव हि केवलः ।"

[3.1.1.1,17]

तथा प्रतिबन्धोपि केवल इत्यपि द्रष्टव्यम् । अथवा तत्रापि भ्रान्तिव्युदासार्थं धूमोयमिति परवचनमपेक्ष्यत एव । तथाहि (।)

[3.1.1.1,18]

ममायं निश्चयाद्ध्ूमः प्रतिपत्तिमिहागतः । कस्माद् भ्रान्तिस्तवात्रापि परेणैवं प्रबोध्यते ।। ७ ।।

[3.1.1.1,19]

अयमर्थो वचसः । न तत्र प्रत्यक्ष दृष्टोर्थोऽन्यस्मै वचनेन ख्याप्यतेऽपि	त्वनुमानमेव  तत्परार्थ तत्कारणत्वात् । धूम एवायन्नान्यथा द्रष्टव्यं यः प्राग् धूम उपलब्धस्ततोन्यथा  न भवत्ययं । सामर्थ्यादिदमुक्तम्भवति तल्लक्षणत्वात् । तस्मादनुमानवृत्तमेवे शब्देन  ख्याप्यते । न कदाचित् प्रत्यक्षे शब्दस्य व्यापारः । अत्यन्ताभ्यासात्तु नानुमानप्रपञ्चनमिति लोकस्यान्यथा प्रतिभाति । तस्माद्वचनमनुमानकारणतामेव स्वीकर्त्तुमलं । स्वभावानुमानमेव तर्हि वचनं । तत्कारणत्वान्न कारणानुमानमत्र धूम इति । स्वभावानुमानत्वाद्वचनस्य ।

[3.1.1.1,20]

तदसत् । स्वार्थानुमानेपि हि धूमरूपे स्वभावहेतुः प्रती	तोऽन्तराले । तत्रापि  न भ्रान्तिनिवृत्तिरस्ति स्वभावहेतोर्व्विरहाद्विवेक्तुः । अत्राह ।

[3.1.1.1,21]

विरोधः क इवात्रास्ति कार्यहेतुर्न हीयते । व्यवधानेपि नैवासौ विजह्यात्कार्यहेतुताम् ।। ८ ।।

[3.1.1.1,22]

स्वार्थानुमाने कार्यहेतुरस्त्येवेति एतावति विवक्षिते व्यवधानोपदर्शनं क्वोपयोगि ।  परार्थानुमाने तु कार्यहेतुरेव न सम्भवति । साक्षात्स्वभावहेतौ धूमादिवचनस्य व्यापारात् ।  ततोस्त्यनुमानेन परार्थमनुमानं ।

[3.1.1.1,23]

नैतदस्ति ।

[3.1.1.1,24]

यथासम्भवमाश्रित्य परार्थस्यानुमानता । उक्ता शास्त्रकृता सा तु मा भूदन्यत्र का क्षतिः ।। ९ ।।

[3.1.1.1,25]

अथवा यत्र भ्रान्तिर्न्नास्ति तत्र स्वार्थानुमानेऽव्यवहित एव कार्यहेतुः । परार्थानुमानेपि सैव गतिरिति साक्षादेवास्त्यनुमानस्य शब्दादुदयः । भ्रान्त्या विना किं वचनेनेप्ति  चेति । प्रतिबन्धप्रदर्शनायेति न दोषः । त्रिरूपलिङ्गाख्यानन्तु यथासम्भवमिति संप्रत्येवोक्तं । किञ्च ।

[3.1.1.1,26]

वचसो न प्रमाणत्वमनुमा त्वविनाकृतं । एतावदेवाभिप्रेतं न तु सर्व्वं वचस्तथा ।। १० ।।

[3.1.1.1,27]

य आह । कथं प्रत्यक्षानुमानयोरेव प्रामाण्यम्वचनस्यापि व्यवहारहेतुत्वान्न वचनमन्तरेण परिपूर्ण्णो लोकव्यवहारः ।

[3.1.1.1,28]

अत्रोच्यते ।

[3.1.1.1,29]

प्रत्यक्षमनुमानञ्च वचनञ्च विना न किं । व्यवहारोस्ति लोकस्य किन्तस्यास्ति प्रमाणता ।। ११ ।।

[3.1.1.1,30]

परिदृष्टपूर्व्वमर्थ स्मृत्वापि प्रत्यक्षादिकमन्तरेण किन्न प्रवर्तते । किमिदानीं स्मरणमपि  प्रमाणं । अथ तदप्रमाणमेव । वचनमपि तथार्थं न प्रमाणमिति समानं । यत्र तु प्रमाणन्तत्रानुमानकारणत्वेनैव नान्यथा । एतावन्मात्रमत्र विवक्षितं न तु सर्व्व वचनं सर्व्वानुमानकारणं वचनस्यानुमानत्वमेव न स्वातन्त्र्येण प्रमाणत्वं । सर्व्वानुमानत्वप्रदिपादनन्तु नोपयोगि । तस्मात् त्रिरूपलिङ्गाख्यानमेव वचनं ।

[3.1.1.1,31]

वेदवचनस्य तर्हि कथं प्रमाणता । तत्रापि प्रत्यक्षानुमानार्थकथनादेव प्रमाणता ।  द्वादश मासा इत्यादौ । अन्यत्राप्रमाणतैव यथा पुरुषवचसि । अपौरुषेयत्वादेव प्रमाणतेति  चेत् । न(।) अप्रत्ययत्वात् । न हि वचनमात्रात्कस्यचित् संप्रत्ययः । यदि प्रत्यक्षवद्वेदः  किं न सर्व्वः प्रत्येति । क्षणिकत्वाद्यनुमानादपि न सर्व्वः प्रत्येति । भ्रान्त्या चेत् । अत्रापि  भ्रान्तिः । तज्जातीयानुमानेन सप्रत्ययस्थानेन निवर्त्त्यतेऽनुमाने । वेदे तु न तज्जातीयवचनत्वेनेत्यसमानमेतत्

[3.1.1.1,32]

अन्वयप्रतिबद्धत्वेऽनुमानस्य प्रमाणता । वेदे तु नान्वयो दृष्ट इति पूर्व्वं विचारितं ।। १२ ।।

[3.1.1.1,33]

अथवा । अयमर्थः । वचनं त्रिरूपलिङ्गाख्यानरूपमेव परार्थानुमानं । न वेदवचनं ।  तस्य त्रैरूप्याभावात् । तस्य हि सत्त्यत्वान्वयो न दृष्टो न पक्षधर्मत्वं । तथा हि ।  अपौरुषेयत्वेनासत्त्यत्वाद्	 व्याख्या (?) तं  सत्तयन्वेन तु नास्त्यन्वयः । अथ द्वादश मासा इत्यन्वयः । अत्रोच्यते ।

[3.1.1.1,34]

अग्निहोत्रादिवाक्यस्य न वेदत्वं विनिश्चितं । पौरुषेयत्वमप्यस्य सम्भवेत्केनचित् कृतेः ।। १३ ।।

[3.1.1.1,35]

कदाचिदपौरुषेयमध्ये केनचिदेतत् पातितं भवेत् । श्रूयते च क्वचिच्छाखान्तरे  कृतत्वं । स्मरणे सति तथा व्यवहार इति चेत् । न(।) अप्रत्ययत्वात् । अन्यत्रापि  प्रसङ्गात् । एतच्च सकलं प्रतिपादितमेव प्रागिति न प्रपञ्चितमिहेत्यास्तां ।

[3.1.1.1,36]

यदि त्रिरूपं लिङ्गमेव स्वदृष्टशब्देनोच्यते । त्रिरूपलिङ्गाख्यानं परार्थमनुमानमिति  वक्तव्यं । किं स्वदृष्टार्थग्रहणेन । नान्यार्थत्वात् । तथा हि ।

[3.1.1.1,37]

परस्य प्रतिपाद्यत्वाददृष्टोपि स्वयं परैः ।दृष्टः साधनमित्येके तत् क्षेपायात्मदृग्वचः ।। १ ।।

[3.1.1.1,38]

नहि परार्थानुमाने स्वप्रतिपत्यधिकारः (।) परस्यैव प्रतिपाद्यत्वात् । परस्य चेत्तत्प्रसिद्धं  लिङ्गं परः प्रतिपद्यत एव । वादिप्रतिपत्त्या विना कथं परः प्रतिपत्तिमानिति न वाच्यं ।

[3.1.1.1,39]

न वादिप्रतिपत्तावप्यपरः प्रतिपद्यते । स्वप्रतीतिम्विना सा चेत् सैवास्त्वत्रपरेण किं ।। १४ ।।

[3.1.1.1,40]

न तावदसौ वादिनोऽत्र प्रतिपत्तिरिति संप्रत्येति । अपि तु मया एवमेव प्रतिपन्नमिति  स्वप्रत्ययात् । अनेन तु ज्ञात्वा प्रकाशितमन्यथा वेति किमनेन विचारेणातिरिच्यमानप्रपञ्चेन ।  अतोभिप्रायात् स्वयमप्रतीतमपि परैः प्रतीतमिष्यते लिङगम् । तस्याभिप्रायस्य प्रतिक्षेपार्थ

[3.1.1.1,41]

स्वदृष्टवचनं । यद्येवं स्वेनैव दृष्टमिति परदृष्टव्यच्छेदादनर्थान्तरमापतितं । न(।) उभयदृष्टप्रतिपादनार्थत्वात् । यथावस्थितलक्षणमेतत् । तेन च विप्रतिपत्तिरपि निराकृता ।  अत दर्थमेवेति स्यात् न(।) यदर्थश्चायमारम्भः स च शब्दसमुच्िचत इति युक्तं । न हि  स्वयमप्रतीतं परस्य प्रतीतमिति शक्यं वक्तुं ।<div label="3.1.1.2" level="4" n="2">

〈२. अनुमाने नागमप्रामाण्यम् 〉


{3.1.1.2.0}



[3.1.1.2.0,1]

ननु परस्य प्रतीतं तदस्तु । परेण तु प्रतिपन्नमिति परिज्ञानं नोपयोगि । स्वप्रतीतिमात्रकेण परस्य परिसमाप्तार्थत्वात् । कथन्तर्हि स्वयमज्ञातस्योपन्यासः । परप्रसिद्ध्या चेत् ।  परस्य प्रसिद्धमिति तदेतर्ह्यायातं । ततः स्वयमप्रतीतेः कथमेतत् । नहि परस्य प्रतीतिमर्व्वाग्दर्शी प्रत्यक्षयति । अनुमानमपि स्वप्रतीतिमपेक्षते । तेन परप्रतीतमिति निश्चितं  स्वप्रतीतमपि । अथागमात्परेण प्रतिपन्नं स्वयमपि तत् प्रतिपन्नमेव । किन्तु तस्यागमस्य  वादिनाऽनभ्युपगमान्न स्वप्रतिपन्नमिति व्यपदेशः । तेनागमात् (यत्) परेण प्रतिपन्नं न स्वयन्तदपि  साधनमेव । अत्रोच्यते ।

[3.1.1.2.0,2]

अनुमाविषये नेष्टं परीक्षितपरिग्रहात् ।वाचः प्रामाण्यमस्मिन् हि नानुमानं प्रवर्त्तते ।। २ ।।

[3.1.1.2.0,3]

स आगमः प्रमाणमप्रमाणम्वा । प्रमाणञ्चेदुभयसिद्धत्वं । अन्यप्रमाणदृष्टवत् ।  अप्रमाणत्वे न कस्य चिदपि । अभ्युपगमात्परस्यैव सिद्धमिति चित् । न(।) अनुमानविषयेऽभ्युपगमेनागमः प्रमाणम् । परीक्षितस्याभ्युपगमात् । प्रत्यक्षानुमानाविषये च प्रमाणं न  तद्विषये । सर्वत्र प्रामाण्ये किमनुमानेन वचनमात्रेणार्थसिद्धेः । तथा हि । अचेतना(ः)  सुखादय उत्पत्तेरनित्यत्वाद्वा रूपादिवदिति सांख्यस्य परप्रसिद्धमभिमतं । न स्वयं सांख्यस्य  उत्पत्तिमत्त्वमनित्त्यत्वम्वा प्रसिद्धं । तत्र च यदि वचनप्रामाण्यात्प्रसिद्धिः सांख्यवचनमपि  प्रमाणमेवेति तत एवाचेतनत्वं बुद्धिसुखादीनां प्रसिद्धं किमनुमानेन । अथानित्त्यत्वादिसाधनं  बौद्धं वचस्तदा तेन बुद्ध्यादेः सचेतनत्वं सिद्धमिति नानुमानेन विपर्ययप्रसिद्धिरिति  व्यर्थकमेवानुमानं ।

[3.1.1.2.0,4]

अथानुमानस्यापि प्रामाण्यात्तद्विपर्ययस्य सिद्धिस्तथा सति न प्रमाणमित्याह ।

[3.1.1.2.0,5]

बाधनायागमस्योक्तेः साधनस्य परं प्रति ।सोऽप्रमाणन्तदा(ऽ)सिद्धं तत्सिद्धमखिलन्ततः ।। ३ ।।

[3.1.1.2.0,6]

यदैवानुमानेन विपर्ययसाधनारम्भस्तदा तद्वचनमप्रमाणमेव । परीक्षाक्षमत्वात् ।  अभ्युपगमस्य (अपि) शिथिलीभावात् । अभ्युगमकृतप्रमाणभावे हि स आगमस्तस्य शैथिल्ये  तस्य प्रामाण्यमपि तथा भवेत् । ततस्तत्प्रसिद्धहेतुशैथिल्यात्साध्यसिद्धेरपि शैथिल्यं । न खलु  तदधीनसर्व्वात्मकं तन्नानुवर्त्ततेऽतदधीनत्वप्रसङ्गात् । हेतुसिद्धौ प्रमाणं न चेतनत्वस्येति  चेत् । न (।) क्वचिद् व्यभिचारदर्शनेन सर्व्वत्रानाश्वासप्रसङ्गात् ।

[3.1.1.2.0,7]

अथ प्रमाणसम्वादी स वचनैकदेशस्तदा तर्हि स हेतुरुभयवादिप्रसिद्धिमध्यासीत् ।  अथ प्रमाणप्रसिद्धमपि प्रमाणवृत्तानभिज्ञत्वात्परप्रसिद्धमेव सांख्यस्य ।

[3.1.1.2.0,8]

तदप्ययुक्तं । एवं हि स सांख्यः स्वकौपीनमेव विवृणुयात् तथापि को दोषः ।

[3.1.1.2.0,9]

स्वसिद्धेन हि लिङ्गेन तेनासौ प्रतिपादितः । नान्यत्राज्ञानमात्रेण सर्वत्राज्ञानमर्हति ।। १५ ।।

[3.1.1.2.0,10]

नहि हेतुं साधयितुमशक्त इति साध्यसाधनेपि तस्याशक्तिः । न तावत्तद्धेतोः(स्व)प्रतिपन्नसाध्यः स्वसिद्धहेतुसद्भावात् । अथासौ निर्मुखयितुं शक्य इति प्रौढवादी ।

[3.1.1.2.0,11]

तदप्ययुक्तं । सिद्धो हि हेतुः साध्यं साधयितुं किमपरेण (।) तथाहि ।

[3.1.1.2.0,12]

तवतावत्प्रसिद्धोयमस्मत्सिद्ध्या तु को गुणः । सर्व्वो मयैव व्यापारः कर्त्तव्य इति को विधिः ।। १६ ।।

[3.1.1.2.0,13]

साध्यवद्धेतुरपि मयैव साधयितव्य इति किमियं राजाज्ञा । नहि सर्व्वाज्ञः प्रतिपादयितुं शक्यः । अथ स्वनिश्चयवदन्येषां निश्चयोत्पादनेच्छया साधनमुच्यत इति न्यायादयुक्तमेतत् ।

[3.1.1.2.0,14]

तदपि न सम्यक् । तथा हि ।

[3.1.1.2.0,15]

निश्चयोत्पादमात्रेण परस्यात्र प्रयोजनं । स्वनिश्चयवदित्येतद्विशेषणमनर्थकं ।। १७ ।।

[3.1.1.2.0,16]

निश्चयमात्रेण हि परस्यार्थिता न तु तत्रापरेणानुपयोगिना विशेषणेन । न ह्यनुपयोगि  विशेषणं प्रेक्षावताभ्युपगम्यते ।

[3.1.1.2.0,17]

अत्रोच्यते ।

[3.1.1.2.0,18]

प्रतिपतिं न जानाति यः परस्य विवेकतः । प्रतिपन्नमनेनेति कथमस्य मतिर्भवेत् ।। १८ ।।

[3.1.1.2.0,19]

न मयायम्वञ्चितः संप्रतिपत्तिरेवास्येति स्वयमप्रतियतः कथं प्रतीतिः । अथापि स्यात्  (।) किमनेन प्रतिपत्तिमात्रकं परस्य भवतु तावता चरितार्थं वादिवचनमिति क इवात्र दोषः ।  एवन्तर्हि इदमपि भवेदुत्तरं ।

[3.1.1.2.0,20]

विप्रलप्यापि यत्किञ्चिन्मया त्वं प्रतिबोधितः । मम प्रतीत्या भवतः किमत्रान्यत्प्रयोजनम् ।। १९ ।।

[3.1.1.2.0,21]

यं कञ्चित्साधनाभासं प्रपञ्चेनामिधाय मया त्वं प्रतिपादित इति यदा ब्रवीति तदा  तस्य किमुत्तरम्वक्तव्यं । तत्र दूषणं वक्तव्यमिति चेत् । न(।) दूषणेन वादिनो प्रतिपत्तिर्व्विधातव्या । स च वादी तदेदमुत्तरं दद्यान्मम प्रतिपत्त्या किम्भवतः प्रयोजनमिति प्रमाप्येवमप्रतिपत्तिरिति चेत् ब्रूयात् । परस्मै तर्हि दूषणन्न निवेदनीयम् । अप्रतिपत्तिर्ममात्रेत्येतावदेव  वक्तव्यम् । न सोपपत्तिकाऽप्रतिपत्तिरिति दर्शनार्थं दूषणमपि वक्तव्यमेव । एवन्तर्हि ।

[3.1.1.2.0,22]

परेण यदि वक्तव्यं दूषणं सोपपत्तिकं । वादिनापि हि वक्तव्यं साधनं सोपपत्तिकं ।। २० ।।

[3.1.1.2.0,23]

यथा ममात्रैवं प्रतिपत्त्यभाव इति सोपपत्तिकं प्रतिवादिना कथयितव्यं । तथा वादिनापि सोपपत्तिकं साधनमन्यथा यथा ममात्राप्रतिपत्तिस्तथा परस्यापि कदाचिदिति शङ्का  नापगच्छेत् । नहि परार्थवृत्तिः परार्थप्रसिद्धिनिःश्रयमकृत्वा परितोषभागी । न च विजिगीषुतामात्रेण पण्डिताः प्रवर्त्तन्ते शास्त्राणि वा तदर्थानि तत्त्वावतारार्थत्वात् । तस्मात्  स्वपप्रतिपन्न एवं भवत्यनेन प्रतिपन्नमेतत् अप्रतिपन्नं  त्वस्यासत्त्यवचनमेव स्वप्रतिपत्तिमन्तरेण

[3.1.1.2.0,24]

तु यदि परो नाभ्युपगच्छेत् न प्रतिपादयिता वादी स्यात् । को हि भङ्गमात्मन इच्छेत् ।  स्वप्रतीते तु प्रमाणेनानभ्युपगमेपि प्रतीयतेऽसत्त्यवादिता परस्य ।

[3.1.1.2.0,25]

अथ स्वप्रतीतेपि परेण प्रतिपन्नमिति कथं प्रतिपत्तिः । यदि नाम प्रतिवादिनो प्रतीतिः  प्राश्निकाः प्रत्येष्यन्ति । प्राश्निकैः प्रतिपन्नं तेन यदि न प्रतीयते तदा तस्य सामग्री नास्ति न  वादिनो दोषः ।

[3.1.1.2.0,26]

नान्धाय दुग्धाकथने प्रतिपादकताक्षयः । चक्षुर्न्न वादिना देयं केनचित्प्रतिवादिने ।। २१।।

[3.1.1.2.0,27]

सितं दुग्धमिति कथने यदि न प्रत्येति चक्षुर्वैकल्यात् प्रतिवादिन एवान्धस्य दोषः । कथमत्र  दोषः प्रतिपादयितुः । प्राश्निकैः प्रतिपन्नं भवतु तावता चरितार्थम्वादिवचनम् । अथाप्युच्येत ।

[3.1.1.2.0,28]

परार्थकारिणामेतत्करुणाकृष्टचेतसां । प्राश्निकप्रतिपन्मात्राद् दूष्यत्वं संगतं कथम् ।। २२ ।।

[3.1.1.2.0,29]

नहि स्वपरितोषमात्रकं परार्थकारिणामभिमतं (।) परव्यामोहव्यावर्त्तनं तु तेषामर्थोऽभिमतः । तत्र (प्रतिवादि) प्रतिपादनाया बद्धपरिकरः प्राश्निकमात्रप्रतिपादनेन परितुष्यतीति क्वास्थाः क्व निपतिताः । क्व प्रतिवादिप्रतिपादनायारम्भः क्वप्राश्निकमात्रप्रतिपादनेन  परिसमाप्तिः । किञ्च ।

[3.1.1.2.0,30]

तत्पक्षपातोपहतः प्राश्निको विवदेद्यदि । तत्रापि च पुनर्मृग्यं वादिनां प्राश्निकान्तरम् ।। २३ ।।

[3.1.1.2.0,31]

प्राश्निकान्तरसञ्चारे प्राश्निके प्रतिवादिनि । अनवस्था ततो वादी कस्या स्यात्प्रतिपादकः ।। २४ ।।

[3.1.1.2.0,32]

अथ प्राश्निकलोकस्य वादिन्यप्यनुरक्तता । तथापि पक्षपातान्न प्राश्निकत्वं परिस्फुटम् ।। २५ ।।

[3.1.1.2.0,33]

अत्रोच्यते ।

[3.1.1.2.0,34]

परार्थकारी नामायं किमयोग्येंप्यसौ तथा । अतिक्रम्य (न्) न सामर्थ्यमकृतावकृपात्मकः ।। २६ ।।

[3.1.1.2.0,35]

करुणावानपि योग्ये विधातुमर्थं विभवति ।

[3.1.1.2.0,36]

अयोग्ये हि शक्तिर्व्याघातो न करुणायाः । न ह्यसावकारुणिकं इति प्रतीतिः ।  प्राश्निकानान्तु पक्षपातित्वे प्रतिवादितैवेत्यवश्यं प्राश्निकान्तरापेक्षणम् । न च सर्व एव  विप्रवदन्ते प्रयोजनाभावात् परस्परापेक्षतो वा । अथ तेषामपि परस्परं वादिप्रतिवादिता ।  एवं सति सकलव्यवहारोच्छेदः । न च दृश्यते । तस्मा(त्) प्राश्निकप्रतिबोधनमेव वादपरिसमाप्तिः । इदं पुनरकृपत्वमेव यदग्रहणादिविधानेन पराजयः परेषाम् । तस्मात्स्वप्रतिपत्तिं प्राश्निकादिभ्यो निवेद्य प्रतिपादनशक्तिरात्मसात्कर्त्तव्या । तस्मादागमसिद्धमेव  न । परसिद्धं ।

[3.1.1.2.0,37]

ननु सोप्यागमो यदा परेण प्रमाण्येनाभ्युपगतः तदा तत्सिद्धपक्षधर्मतः स्वयमसौ प्रतिपद्यत एव । न बाधितैकदेशस्य तथाभ्युपगमायोगात् । अत एवाह ।

[3.1.1.2.0,38]

तदागमवतः सिद्धं यदि कस्य क आग(म): ।बाध्यमानः प्रमाणेन स सिद्धः कथमागमः ।। ४ ।।

[3.1.1.2.0,39]

यद्यप्रमाणमनभ्युपगतश्च परेण तदा कस्य क आगमः । यद्यनभ्युप(ग) मेपि तदागमवत्ता सां ख्यस्यापीत्युभयसिद्धिरेव । अथानभ्युपगमान्नैवं न कस्यचिदपि तदागमवत्तेति

[3.1.1.2.0,40]

न कस्यचित्सिद्धं । आगमोप्यसौ नैव भवति प्रमाणेन बाधनादागमाभासः स भवेत् ।  प्रमाणाभासतः प्रतिपत्तौ व्यामूढ एवासाविति न व्यामोहनिवर्तनं परस्य तेनेति न वादी  भवेत् । प्रमाणाभासतामजानानः परो न व्यामूढः कथं । न च न जानाति । तथाहि ।

[3.1.1.2.0,41]

तद्विरुद्धाभ्युपगमस्तेनैव च कथम्भवेत् ।तदन्योपगमे तस्य त्यागाङ्गस्याप्रमाणता ।। ५ ।।

[3.1.1.2.0,42]

यदैवासौ तद्विरुद्धमभ्यूपगच्छति तदैव तदागमस्यासत्त्यतामपि प्रतिबुध्यते तन्नान्तरीयकत्वाद्विरुद्धाभ्युपगमस्य । मूढत्वाददोष इति चेत् । न मूढतायामप्रतिपादकत्वमित्युक्तं ।  व्यामोहमाधायासावपसारित इति सिद्धं वादिनः कार्यं । न । विषादिदानस्यापि प्रसङ्गात् ।  वाग्मितया व्यामोहनं वादित्वमिति चेत् । न (।) परिशुद्धवस्तु परिस्फुटप्रत्यायनस्य  वाग्मित्वात् । तथा हि ।

[3.1.1.2.0,43]

समासव्यासरूपेण प्रमोपेतस्य वस्तुनः । प्रकाशनेन वाग्मित्वमिष्यते तत्त्ववेदिभिः ।। २७ ।।

[3.1.1.2.0,44]

जिगीषुणापसारयितव्य एव यथाकथञ्चित्पर इति चेत् । न (।) यथाकथञ्चिदपसारणेनोपहासास्पदताप्राप्तेः । यदा तर्हि परिशुद्धवस्तुवचनेनापि
	      परव्यामोहस्तथा  कथम्वादितोदिता । प्राश्निकप्रतिपादनेन पर्याप्तत्वात् (।) नान्धस्यादर्शने सवितुरप्रकाशकता । तथाहि ।

[3.1.1.2.0,45]

प्रतिपादयितुर्दोषो भेवदप्रतिपादने । योग्योपि न विजातीयाद्यद्यर्थं वचनात्ततः ।। २८ ।।

[3.1.1.2.0,46]

यदि परिस्फुटवचनादपि न प्रत्येपि कास्य प्रतिवादित्वे श्रद्धा । सिद्धमात्रिकापाठकोपाध्यायशालाप्रवेश एव तस्य
	      युक्तः । अथापि स्यान्न विदग्धेष्वेवंभूत
	      साधनोपन्यासः ।  अविदग्धप्रतिवादिनं प्रत्युपन्यासात् । यतः सोपि दूषणमसम्बद्धमेव दद्यात् । तथा हि ।  मूल्ये मूल्ये तथाभूत एव पुटिकाबन्धः । तदिदं तौतोपाख्यानमायातं । ममानेन भिक्षापात्रे मद्यपानं कृतं मया त्वस्य
	      मूत्रपानं कर्तव्यम् । अपि च ।

[3.1.1.2.0,47]

नाचैतन्यं स्वयं सांख्योनित्यत्वादवगच्छति । ततः स्ववित्तौ सांख्यस्य प्रमाणमपरं भवेत् ।। २९ ।।

[3.1.1.2.0,48]

नहि स्वयं साध्यं परप्रसिद्धसाधनादवगन्तं युक्तं । ततः स्वसिद्धेन साधनेनास्य तदर्थसाधनकारिणा भाव्यं । अस्त्येव तदिति चेत् । एवं तर्हि ।

[3.1.1.2.0,49]

तत्किन्न साधनं प्रोक्तं  स्वप्रतीतिर्यदुद्भवा ।

[3.1.1.2.0,50]

तदेव स्वप्रसिद्धिनिमित्तं साधनं किन्नोपन्यस्तम् । किमपरेणाकाशचर्वणप्रयासेन ।  नहि परिस्फुटस्वरूपे सम्भवति हेतौ कष्टकल्पनाप्रयासः साधीयान् । आगमात् सांख्यस्य
	      तत्सिद्धमिति न स्वप्रतीतसाधनोपन्यासः ।

[3.1.1.2.0,51]

ननु स आगमः परस्यापि साधक एव । न । परं प्रत्यप्रमाणत्वात् । अप्रमाणात्  स्वयमपि कथं प्रतीतिः तं प्रति प्रमाणत्वात् । यदि प्रमाणं किन्न सर्व्वस्य । अभ्युपगमा-

[3.1.1.2.0,52]

भावात् । सांख्यस्यापि कथमस्मादभ्युपगमः । तेन परीक्षितत्वात् । यद्येवं परस्यापि  स्यात् । यतः ।

[3.1.1.2.0,53]

युक्त्या ययागमो ग्राह्यो ग्राहिकास्यापि
		सा न किं ।। ६ ।।

[3.1.1.2.0,54]

यथा युक्त्या परीक्षित आगमः सांख्यस्य प्रमाणतयाभिमतः । बौद्धस्यापि किमसौ न  युक्तिः । तेनानभ्युपगमादिति चेत् । एवन्तर्हि अनित्यत्त्वादचेतना इत्यपि युक्तिं कथमभ्युपगच्छेत् । न्यायप्राप्तमवश्यमभ्युपगन्तव्यमिति समानं शास्त्रोपगमेपि । तथा चोभयसिद्धे  सम्भवति साधके	 कः साधनान्तरोपन्यासप्रयासमात्मनो विदधीत । योगिगम्योयमर्थः तेन  परः साधनेन येन केन चित्प्रत्याय्यः ।

[3.1.1.2.0,55]

ननु योगिगम्यमेतदिति परोपि स्वसाध्ये वक्तुं समर्थ एव । न च तद्योगिनि न  प्रमाणमिति शक्यं । तथा हि ।

[3.1.1.2.0,56]

प्राकृतस्य सतः प्राग् यैः प्रतिपत्त्यक्ष सम्भवौ ।साधनैः साधनान्यर्थशक्तिज्ञानेस्य तान्यलं ।। ७ ।।

[3.1.1.2.0,57]

नहि योगी कश्चित् स्वभावसिद्ध आस्ते प्रमाणाभावात् । तथा च प्रत्यपादि प्राक् ।  अनित्त्येप्यप्रमाणतेति । तस्मात् प्राकृतस्य सतः पश्चादुपायानुष्ठानाद् योगिता न स्वस्तिसाधनेन । तथा च । यैः साधनैः तत्साधनोपायप्रतिपत्तिस्तदपायानुष्ठानादक्षसम्भवः  तदर्थप्रतिपत्तिरूपं प्रत्यक्षमेव (उक्त) अथवा । तादृक् प्रतिपत्तिसाधनमुक्तं । तानि तत्साधनान्यर्थस्योपायभूतस्य तदक्षसाधनस्य शक्तेः । सामर्थ्यस्य ज्ञाने समर्थान्येव । तद्योगिप्रतिपन्नार्थोपगमे ततः किमसत्साधनोपन्यासेन । यथा सौगतैर्योगिसाधनमुक्तं तथा परैरपि  वक्तुं युक्तं । अथ योगिसम्भवद्वारेणापि न तत्साधनमुपादातुं शक्यं । तदाऽवचनमेवात्र  प्राप्तं । यतः ।

[3.1.1.2.0,58]

विच्छिन्नानुगमा ये च सामान्येनाप्यगोचराः ।साध्यसाधनचिन्तास्ति न तेष्वर्थेषु काचन ।। ८ ।।

[3.1.1.2.0,59]

योह्यर्थः साधनेनानुगन्तुं शक्यः सामान्येनैव सामान्यविशेषेण वा । तत्र साध्यसाधनचिन्ता क्रियेत । तत्र सामान्येन चिन्ता । योगी तावत्सम्भवत्यस्माकमिति । तेन  दृष्टोयमर्थ इतीदमपि (सं)भवति । अथवायमेवार्थः सम्भवतीति विशेषेण । ये तु पुनः  सर्व्वथाऽननुगमेन सामान्येनापि विषयीकर्तुमशक्यास्तथाभूतेषु वस्तुषु न काचित्साध्यसाधनाधिकरणा चिन्ता । आस्तान्तावत्प्रमाणचिन्ता । आगमैकसमधिगम्योप्यसौ नार्थः ततस्तत्र  प्रमाणमवतारयन् प्रमाणविषयानभिज्ञतामेवात्मनो दुरात्मा प्रकाशयति ।

[3.1.1.2.0,60]

अथ यावदसौ न व्युत्पत्तिमान् तावत्साधनाभासतां न जानाति । ततस्तदभिप्रायात्साधनमेव । यदा तु साधनमेतन्न भवतीति प्रतिबुध्यते तदा साधनन्न भविष्यतीति क इवात्र दोषः ।

[3.1.1.2.0,61]

तदप्यसद्यतः ।

[3.1.1.2.0,62]

पुंसामभिप्रायवशात्तत्त्वातत्त्वव्यवस्थितौ ।लुप्तौ हेतुतदाभासौ तस्य वस्तु समाश्रयात् ।। ९ ।।

[3.1.1.2.0,63]

पुरुषाभिप्रायमात्रं हि हेतावप्यहेतुतान्दद्यादहेतावपि हेतुतामिति हेतुतदाभासव्यवस्था  न वास्तवी भवेत् । भवन्ती वा पुंसामभिप्रायमपहस्तयति । तस्मान्न परोपगतं साधनं ।  अपि चापरीक्षितादागमाज्ज्ञानमात्रमेवोत्पत्तिमन्न वस्तुनिश्चयः । न च ज्ञानमात्राद्वस्तु  सिध्यति । यतः ।

[3.1.1.2.0,64]

सन्नर्थो ज्ञानसापेक्षो नासन् ज्ञानेन साधकः ।सतोपि वस्तुसंश्लिष्टा(ऽ)सङ्गत्या  सदृशी गतिः ।। १० ।।

[3.1.1.2.0,65]

सन्नेवार्थोन्यस्य साधको नासन् । असतः सिद्धिरित्यहेतुकता । असति ज्ञानमस्ति  ततः सिद्धिरिति चेत् । तदसत्त्वे तस्य तज्ज्ञानमिति कुतः । ज्ञानमेव साक्षात्साधकमिति  चेत् । न (।) प्रत्यक्षत्वप्रसङ्गात् । अतो नासति ज्ञानात्सिद्धिः ।

[3.1.1.2.0,66]

नन्वस्ति तावज्ज्ञानमात्रादपि गतिर्यथा कथञ्चिदारोपितार्थात् । न । सवस्तुकस्यारोपस्य वस्तुद्वारेणैव गतिः । यदि तु गतिरप्यसौ वस्तुभूतं लिङ्गम्विना तदा गत्याभास  एवासौ । हेत्वाभासादुदयात् ।

[3.1.1.2.0,67]

नाधूमे धूमसम्वित्तेर्गतिः सत्त्यास्ति पावके । विपरीतः समारोपी नहि साध्यस्य साधकः ।। २९ ।।

[3.1.1.2.0,68]

अपि च । स्वार्थानुमानपरिच्छेदे निर्ण्णीतमेतत् । लिङ्गत्रयमेवार्थस्य साधकं  नापरं । ततश्च ।

[3.1.1.2.0,69]

लिङ्गं स्वभावः कार्यं वा दृश्यादर्शनमेव वा ।सम्बद्धं वस्तुतः सिद्धं तदसिद्धं किमात्मनः ।। ११ ।।

[3.1.1.2.0,70]

यदि साध्यस्वभावं वस्तुतः प्रसिद्धं प्रमाणप्रसिद्धत्वात् तदा किमात्मनः सांख्यस्याप्रसिद्धं । प्रमाप्रसिद्धिरुभयस्यापि प्रमाणस्य साधारणत्वात् । अथ प्रमाणन्नास्ति तदा ।

[3.1.1.2.0,71]

परेणाप्यन्यतो गन्तुमयुक्तं;

[3.1.1.2.0,72]

यथैव हि सांख्यः प्रतिपादयत्यनित्यत्वादिको हेतुस्तव सिद्धस्ततः प्रतिपद्यस्वेति ।  तथा परोपि तव प्रसिद्धमेतत्प्रमाणात्सिद्धादेव हेतोर्यथा तव प्रतिपत्तिस्तथान्यस्यापि प्रेक्षावतः ।  अन्यथा सांख्यस्य प्रेक्षापूर्वकारितैव न स्यात् । नह्यहमेवैको विदग्धः परस्तु न तथेति  सचेतनप्रतीतिः । तस्मान्न परोपगममात्रेण साधनप्रयोगो विद्वत्सु युक्तः । कथन्तर्हि  पूर्व्वाचार्यैर्भवता च परप्रसिद्धसाधनैः साध्यसिद्धिः समीहिता ।

[3.1.1.2.0,73]

तदसत् । यतः ।

[3.1.1.2.0,74]

परकल्पितैः ।प्रसङ्गे  द्वयसम्बन्धादेकाभावेन्यहानये ।। १२ ।।

[3.1.1.2.0,75]

प्रसङ्ग साधनं तत् (।) न तु ततः साध्यनिश्चयः । नहि परोपगति मात्रकात्साध्यनिश्चयः । किमर्थस्तर्हि तदेकस्य प्रसक्तस्याभावेऽन्या भावसाधनार्थं । नहि साध्याभावे

[3.1.1.2.0,76]

साधनसम्भवः । इदञ्च तत्प्रसङ्गसाधनं । देशकालावस्थाविशेषनियतैक (व्यक्ति)संसर्गव्यवच्छिन्नस्वभावान्तरविरहादनेकवृत्तेरेकस्य न देशादिविशेषवताऽन्येन योगः । तथाऽभेदात्सर्व्वरागोऽवयवरागेपीत्यादि । यतस्तथाभूतस्वभावस्य विरोधांद्भिन्नदेशादियोगेन ।

{3.1.1.2.1}



〈(१) कालनिरासः—〉


[3.1.1.2.1,1]

नन्वेकमपि व्यापित्वादनेकदेशादियोगि यदि को विरोधः । न (।) अनेककालयोगस्य  द्रष्टुमशक्यत्वात् । नहि पूर्व्वापरकालव्यापिता प्रत्यक्षत उपलभ्यते । पूर्व्वापरभावस्य  कल्पनाविषयत्वात् । यस्यातीतं दर्शनं स पूर्व्वकालो यस्यानागतं स उत्तरकालः । न च  तत्कालदृश्यपदार्थव्यतिरेकेणापरः कालः ।

[3.1.1.2.1,2]

ननु कालाभावात्कथं पूर्व्वापरव्यवहारः । तथा दिगभावात् । कालेपि सति कथं  पूर्व्वापरव्यवहारः । नहि कालसङ्गत इत्येव पूर्व्वादिव्यवहारविषयो वर्त्तमानेपि प्रसङ्गात् ।  कालभेदादिति चेत् । तथाहि ।

[3.1.1.2.1,3]

पूर्व्वकालादियोगी यः स पूर्व्वाद्यपदेशभाक् । पूर्व्वापरत्वं तस्यापि स्वरूपादेव नान्यतः ।। ३० ।।

[3.1.1.2.1,4]

पूर्वकालभावी पूर्व्वः । तथा परकालभावी पर इत्यादि । काल एव कथं पूर्व्व इति  चेत् । स्वरूपत एव कालस्य पूर्व्वादित्वं । तथा दिशः ।

[3.1.1.2.1,5]

तदेतदसत्त्यं । यतः ।

[3.1.1.2.1,6]

नित्त्यताव्यापिता या हि पूर्व्वादित्वं कथन्तयोः । सहचारितथात्वाच्चेदन्योन्याश्रयता भवेत् ।। ३१ ।।

[3.1.1.2.1,7]

सहचारिणां हि रागादीनां पूर्व्वादित्वाद्व्यापिनोरपि दिक्कालयोस्तथात्वमिति का  व्याहतिः । न खलु सहचारिणा कश्चिन्न व्यपदिश्यते । मञ्चाः क्रोशन्तीति यथा । तथात्रापि गतः स काल इति व्यपदेशः । तदत्रेतरेतराश्रयदोषस्त्वरितं भवन्तमनुधावति ।

[3.1.1.2.1,8]

सहचारिणां (तु) पुर्व्वत्वं पूर्व्वकालसमागमात् । कालस्य पूर्व्वादित्वञ्च सहचार्यवियोगतः ।। ३२ ।।

[3.1.1.2.1,9]

प्रागप्रसिद्धावेकस्य कथमन्यतरस्थितिः । सहभावे द्वयोर्न्न स्यादन्यान्यकृतपूर्व्वता ।। ३३ ।।

[3.1.1.2.1,10]

न यावत्कालस्य पूर्व्वादित्वं न तावत्सहचारिणामित्यप्रसिद्धिः समीहितस्य । अथ  द्वयोरपि समानकालापूर्व्वादिता (।) तथा सति समानकालयोः परस्परव्यापाराप्रतिपत्तेर्न्न परस्यरकृतत्वमिति स्वहेतुसमुत्थः स स्वभाव इति पदार्थानामेव स पूर्व्वादिताभाव इति व्यर्थिका  कालपरिकल्पना । तथाहि । यदतीतं वस्तु तत्पूर्व्वमुच्यते । यदनागतं तत्परं यत्सत्तद्वर्त्तमानं ।

[3.1.1.2.1,11]

ननु (च) कालाभावादेतदेव कथं । कालसद्भावेपि कथमित्येतदपि प्रतिपादितमेवेति  नोत्तरं । किञ्च ।

[3.1.1.2.1,12]

हेतुभावादभावाच्च कार्यं सदसदित्यतः । पूर्व्वापरव्यवस्थापि किमदृष्टस्य कल्पना ।। ३४ ।।

[3.1.1.2.1,13]

पूर्व्वापरमध्यभावो हि सहसद्वयवस्थया । सा च कारणभावाभावाभ्यां । तदपि  कारणं स्वकारणादेव भावाभाववदिति नादृष्टस्य कल्पना युक्तिमती ।

[3.1.1.2.1,14]

अथ चिरक्षिप्रादिरूपपरिच्छेदहेतुरनादिनिधनः काल इष्यते । तदपि यत्किञ्चित् ।  यतः ।

[3.1.1.2.1,15]

अनादिनिधनात्कालात्कथं क्षिप्रादिबुद्धयः । चिरक्षिप्रादिबुद्धिनां ग्राह्यः कालो यदीष्यते ।। ३५ ।।

[3.1.1.2.1,16]

यद्येता बुद्ध्यः कालस्वरूपोग्राहिण्यस्तदा स एवानादिनिधनतया व्यापितया च  गृह्यतामन्येन चिरादित्वेन तथाभूतस्य ग्रहणासम्भवात् ।

[3.1.1.2.1,17]

यदेव गृह्यते रूपं तदेवार्थस्य युक्तिभाक् । नैवान्येन प्रकारेण पदार्थस्थितिरिष्यते ।। ३६ ।।

[3.1.1.2.1,18]

चिरक्षिप्रादिरूपाणां परस्परविभेवतः । कालस्यापि प्रसक्तोयमिति व्याप्येकते कथम् ।। ३७ ।।

[3.1.1.2.1,19]

चिरकालः पदार्थोयमिति स्थितिविवेकतः । चिराचिरादिभेदानां कालरूपानुगामिता ।। ३८ ।।

[3.1.1.2.1,20]

चिरक्षिप्रादयो हि कालरूपानुगमनेन  प्रतीयन्ते । न पदार्थरूपानुप्रवेशेनेति व्यापिकालव्यवस्थितिः । तथाहि । योयेनानुगतः प्रतीयते स तद्योगी तद्यथा शावलेयः प्रतीयमानो  गोरूपेण तद्योगीति कालस्यापि तथा व्यवस्था । एवं तर्हि (।)

[3.1.1.2.1,21]

चिरक्षिप्रादिभेदानां कालरूपानुयायिनां । कालत्वं नाम सामान्यमिति कालो न सिध्यति ।। ३९ ।।

[3.1.1.2.1,22]

कालत्वं नाम सामान्यमिति कालो न सिध्यति ।

[3.1.1.2.1,23]

द्रव्यपदार्थमध्ये हि काल इष्यते न सामान्यं तस्य पदार्थान्तरत्वात् । न च चिरादिरूपव्यतिरिक्तो वेद्यते कालः । काल इति (तु) संज्ञामात्रं तेषामेव लाघवार्थं केनचिन्निवेशितं ।

[3.1.1.2.1,24]

चिरादयोपि नैवामी क्रियातोव्यतिरेकिणः । चिरं कृतमितीत्थं हि क्रियारूपप्रवेशतः ।। ४० ।।

[3.1.1.2.1,25]

चिरं करोतीति हि क्रियासामानाधिकरण्येन प्रतीतेः क्रियारूपानुपातिन एव तत्त्वतश्चिरादयः ।

{3.1.1.2.2}



〈(२) क्रियानिरासः—〉


[3.1.1.2.2,1]

न च क्रियापि कर्मकर्त्तृपदार्थ व्यतिरिक्ता । तथाहि ।

[3.1.1.2.2,2]

देवदत्तः करोतीति न कारः कर्त्तृतः परः । प्रतीयते प्रमाणेन तदेकत्वप्रतीतितः ।। ४१ ।।

[3.1.1.2.2,3]

नहि कर्मकरः करोति कटमिति कटकर्मकरविशेषत्यतिरिक्ता क्रिथोपलभ्यते  प्रत्यक्षतः । तदभावादनुमानतोपीत्यसत्त्वमेव क्रियायाः । तथाहि ।

[3.1.1.2.2,4]

भिद्यमानान्न भेदोन्यो बाधतौ  नापरा गतिः । अनादिवासनाभेदात्प्रत्यया एव भेदिनः ।। ४२ ।।

[3.1.1.2.2,5]

अन्वयव्यतिरेकाभ्यां हि भेदमुपरचय्यानादिवासनासनाथीकृतसन्तानशिथिलीकृतपदार्थतत्त्वाभिनिवेशो हि पृथग्जन/?/ जानाति भेदविपर्ययेपि भेदमिति विपर्यासमात्रकमेवेदं  क्रियाभेदाध्यवसानं । यतः ।

[3.1.1.2.2,6]

देवदत्तात्क्रियाऽभिन्ना यदि न स्यात्तथाऽपरः । अन्यस्यापि क्रियायोगात्क्रियान्येतिविकल्प्यते ।। ४३ ।।

[3.1.1.2.2,7]

एतच्च प्रागेव प्रतिपादितं । न चान्वयव्यतिरेकयोः प्रत्यक्षगम्यतान्यत्रानादिवासनाजनितमानसप्रत्ययगम्यत्वात् ।

[3.1.1.2.2,8]

अथ क्रिया नामेयमसत्त्वभूता तेन न प्रत्यक्षत उपलभ्यते । ननु यदि नामासत्त्वभूता  तथापि लिङ्गादियोगो मा भूत् । पदार्थव्यतिरिक्तत्वे तु प्रत्यक्षत उपलम्भको विरोधः ।  ततः कल्पितक्रियाविशेष एव चिरक्षिप्रादयो न तात्त्विकाः ।

[3.1.1.2.2,9]

कथमेवमित्याद्यर्थवत् । तथा हि ।

[3.1.1.2.2,10]

कथमित्थं तथेत्येते पदार्थव्यतिरेकिणः । भवेयुर्व्यतिरेकस्य विकल्पाः साधका यदि ।। ४४ ।।

[3.1.1.2.2,11]

यदि यो य एव विकल्प उदयवान् तदर्थरूपः स एव पदार्थः कल्पनाविषयः पारमार्थिकः  तदैवमादयोपि पदार्थाः स्युः चेत्क्वान्तर्भाव्यंताम् । नहि कालादयस्तन्निबन्धनमिष्यन्ते ।  नापि प्रतीयन्ते । अथ ते क्रियाविशेषा एव तथा सति चिरादयोपीति व्यर्थकः कालादिकल्पनाप्रयासः ।

[3.1.1.2.2,12]

तस्मात्पूर्व्वापरकालभूतपदार्थग्रहणाभावात्प्रत्यक्षेणाग्रहणमेव व्यापिनः ।

{3.1.1.2.3}



〈(३) सामान्यनिरासः—〉


[3.1.1.2.3,1]

अथ कालव्याप्तेरग्रहणेपि देशव्याप्तिग्रहणमविरोधीति मतिः । न (।) तत्रापि तदाधारव्यतिरेकेण सामान्यादेरनुपलम्भात् । तथाभूतस्वभावस्य विरोधाद्भिन्नदेशादियोगेन ।  न हि तत्रानुप्रविष्टमन्यत्रापि तदा	 भवति भेदाभावेन सर्व्वानुप्रवेश एकपिण्डता स्यात् । न  हि तदाधाराननुप्रवेशे तदनुप्रविष्टानुप्रवेशः ।

[3.1.1.2.3,2]

अथ समानमेतद् द्वयमिति धीरुदेति ततः सामान्यं भिन्नाभिन्नं । अत्रोच्यते ।

[3.1.1.2.3,3]

धियः समानाकारत्वे कथमर्थसमानता । न ह्यन्यत्र समानत्वे तत्समानः परो भवेत् ।। ४५ ।।

[3.1.1.2.3,4]

अर्थे समानाकारश्चेत् स्याद्भेदेन	 वेद्यताम् । अदृ (श्य) मानमर्थेषु कथमर्थेषु कल्प्यताम् ।। ४६ ।।

[3.1.1.2.3,5]

अनुगताकारा धीरुदयमासादयतीति कोस्य भाषितस्यार्थः । नहि वचनमविवेचितार्थमेव  यथाकथञ्चित् प्रतीयमानार्थमर्थस्य सत्त्यतां विदधाति । विवेचनञ्च समानकारा धीरिति  शब्दस्यार्थस्य प्रकारद्वित्वेन । कदाचित् स्वरूपसमानत्वात्समानाकारार्थाकारसमानत्वाद्वा  प्रकारान्तरासम्भवात् । स्वरूपसमानाकारत्वे स्वरूपमेव तद्भवेत् नार्थः समानाकारयोगीति  सामान्यमर्थः । स च बुद्ध्याकारः स्वलक्षणमेव न तत् सामान्यं । बुद्ध्यन्तरस्य तदभावादर्थगतत्वाभावाच्च ।

[3.1.1.2.3,6]

अथार्थाकार एव समान इति तदाकारा धीरिति वचः । तदप्यसत्त्यं । आकारद्वयप्रतिभासनप्रसङ्गात् । प्रतिभासत एव तदाकारद्वयमिति चेत् । न (।) यतः ।

[3.1.1.2.3,7]

स्वदृष्टौ पक्षपातेन वचो नात्र प्रतीतितः । अर्थः सिध्येत्समस्तस्य ध्वनेः सर्व्वत्र वृत्तितः ।। ४७ ।।

[3.1.1.2.3,8]

ततः समानाकारा धीरिति व्याकुलेयं धीरधियः । अतो न सामान्यं ।

[3.1.1.2.3,9]

अथ सास्नादिमत्त्वेन समानाकारता तदव्यतिरिक्तलक्षणं सामान्यं देशकालविनियतव्यक्त्यन्तरेण युक्तमिति न दोषः । असदेतत् । यतः ।

[3.1.1.2.3,10]

आकृतेरपि नैकत्वं प्रत्यक्षेण तथाऽग्रहात् । एकत्वादेकविज्ञाने सर्व्वव्यक्तिग्रहो भवेत् ।। ४८ ।।

[3.1.1.2.3,11]

एकत्वादाकृतेरेकाकृतिग्रहणेपि सर्व्वाकृतिमदर्थपरिग्रहप्रसङ्गः । अथ गृह्यत एवाकृतिराकृतिमतस्तु ग्रहणासम्भवः तद्भेदात् । नहि भिन्नं ग्रहीतुं शक्यमन्यत्तु तादात्म्यादेव गृह्यते ।

[3.1.1.2.3,12]

तदप्यसत् ।

[3.1.1.2.3,13]

तदात्मना हि तादात्म्यं न तु तादात्म्यमुच्यते । पारम्पर्येण तदात्म्येऽभेद एव प्रसज्यते ।। ४९ ।।

[3.1.1.2.3,14]

तदात्मा नामा	कृत्यन्तरेणाकृत्यन्तरस्य तादात्म्यं । तदाकृत्यन्तरमाकृतिमता तदात्मकमिति तदात्मकाकृतिमद्ग्रहणं । यदि	 चाकृतिमतस्तदभिन्नस्य न ग्रहणं आकृत्यन्तरग्रहणेपि  तदन्तरग्रहणन्न भवेत् न ह्यभेदो ग्रहणनिबन्धनमाकृतिमदग्रहणात् ।

[3.1.1.2.3,15]

अथ तद्भेदादाकृत्यन्तरमेव तन्न भवति । एवन्तर्ह्याकृत्यभेदादाकृतिमदन्तरमपि न
		भवेत् ।

[3.1.1.2.3,16]

एतेना भाष्यकारवचनं निरस्तं । न ह्येकत्रोत्सन्ना सर्व्वत्रोत्सन्ना भवति । व्यक्त्यन्तरन्नो	पलभ्यते । न ह्याकृत्यभेदात्तदभिन्नं व्यक्त्यन्तरं भवत्याकृत्यन्तरवदेव ।

[3.1.1.2.3,17]

अथाकृतिमदन्तरमेव भवति कार्ष्ण्यादिभेदात् । नाकृत्यन्तरं (।) तदसत् ।

[3.1.1.2.3,18]

कार्ष्ण्यादि व्यतिरिक्तञ्चेतद्भेदाद्भेदिता कुतः । तत्संसर्गेण भेद/?/चेत् आकृतेरप्यसौ न किं ।। ५० ।।

[3.1.1.2.3,19]

यदि कृष्णत्वादिकमन्यदेवाकृतिमतः कथन्तद्भेदाद्भेदः । न ह्यन्यद्भिन्नमन्यद्भिनत्ति ।  कारणत्वेन भिनत्येवं चेत् । न । कारणत्वाभावात् । नहि गुणा एव द्रव्यस्य कारणं  तदेकयोगक्षेमतयोदयात् । कारणत्वे वा तस्मादपरो भिन्न उदेति तस्याप्यपरेण संसर्गिणा  भेदकेन भवितव्यं । न च कारणमेव संसर्गि । अन्यथाऽग्निरपि धूमस्य संसर्गी भवेत् ।  नैवमदृष्टेरिति चेत् । संसर्गिणोपि तर्हि कारणत्वं न दृष्टमिति न कारणत्वं कल्पनीयं ।

[3.1.1.2.3,20]

अभेदपक्षे भेदश्चेत् आकृतेरपि भिन्नता । भिन्नादभिन्नं भिन्नं हि नान्यथा भिन्नता भवेत् ।। ५१ ।।

[3.1.1.2.3,21]

आकृतिमतो (ऽ) भिन्नं कार्ष्ण्यादिकं ततो भिन्नादभिन्नं यत्तदपि भिन्नमित्याकृतिमतो  भेदः । आकृतेरपि तर्हि तदभेदाद्भेदप्रसङ्गः । आकृतिरपि नाकृतिमतो भिद्यते । ततश्च  भिन्नादभिन्ना भिन्ना भवत्याकृतिमदन्तरादाकृतेश्च । आकृतिरभिन्नैव चेत् । न ह्याकृतेर्ग्गुणभूताया गुणेन कृष्णत्वादिना संसर्गः । गुणानां परस्परमसमवायात् । गुणवति समवायस्तु  गुणानामिति समयः । न युक्तमेतत् ।

[3.1.1.2.3,22]

भेदे वक्तुमिदं युक्तं अभेदेनाविभागतः । इदमत्र न चेदं हि कल्पना भिन्नभाविनी ।। ५२ ।।

[3.1.1.2.3,23]

भेदस्तर्हि भवत्वेतद्बालक्रीडनकम्भवेत् । भेदपक्षं परित्यज्य पक्षान्तरसमाश्रयात् ।। ५३ ।।

[3.1.1.2.3,24]

तत्रापि दोषस्य दृशा पुनः पूर्व्वसमाश्रयात्

[3.1.1.2.3,25]

तस्मान्न सामान्यमाकृति लक्षणमपि ।

[3.1.1.2.3,26]

एतेन प्रधानलक्षणमपि प्रत्युक्तं । तस्याप्यन्वये सकलतदवस्थाग्रहात् सर्व्वस्य  सर्व्वदर्शित्वप्रसङ्गः । तदवस्थानां प्रधानरूपादतत्त्वान्तरत्वात् ।

[3.1.1.2.3,27]

अथ परमार्थतः सर्व्वमेव प्रतिभासितं भ्रान्त्या त्वप्रतिभास इति विभ्रमः । तदप्ययुक्तं ।  यतः ।

[3.1.1.2.3,28]

सर्व्वस्याप्रतिभासः किं प्रतिभासेपि वा भ्रमः । प्रमाणमत्र नास्त्येव केवला कल्पनैव तु ।। ५४ ।।

[3.1.1.2.3,29]

कारणे शक्तिरूपेण सर्व्वेषामेव या स्थितिः । ततः प्रधानन्तत्सर्व्वजगतामुद्योद्यः ।। ५५ ।।

[3.1.1.2.3,30]

तदेव यदि सामान्य व्यापि नित्यतया स्थितेः । व्यक्तिर्व्यक्तिर्दृश्यमानापरस्परविभेदतः ।। ५६ ।।

[3.1.1.2.3,31]

इदमत्र विरुद्धं । यदुच्यते ।

[3.1.1.2.3,32]

गुणानां सुमहद्रूंप न दृष्टिपथमृच्छति । यत्तु दृष्टिपथप्राप्तं तन्मायेव सुतुच्छकं ।। ५७ ।।

[3.1.1.2.3,33]

यतः ।

[3.1.1.2.3,34]

कार्यद्वारेण यत्कल्प्यं तस्य तुच्छतया ननु । तस्यापि तुच्छता हेतौ तद्रूपस्यैव सम्भवात् ।। ५८ ।।

[3.1.1.2.3,35]

अथान्यदेव सत्कार्यवादः सम्प्रति हीयते । यच्च नैवेक्ष्यते वस्तु तदेवापारमार्थिकं ।। ५९ ।।

[3.1.1.2.3,36]

तस्मात्प्रधानलक्षणमपि न सामान्यं ।

[3.1.1.2.3,37]

अथापि स्याद्यद्यपि न सामान्यं कालभेदभिन्नव्यक्तिव्यापि गृह्यते । पूर्व्वापरभावे  प्रत्यक्षस्या (प्र)वृत्तेः । समानकालभिन्नदेशव्यक्तिव्यापि तु गृह्यत एव ।

[3.1.1.2.3,38]

तदप्यसत् । यस्मात् ।

[3.1.1.2.3,39]

भिन्नकालभवव्यक्तिव्याप्तेरग्रहणे सति । न सामान्योपयोगोस्ति व्यवहारस्तथा न हि ।। ६० ।।

[3.1.1.2.3,40]

श्वेतच्छागमालभेतेति पूर्व्वदृष्टालम्भनस्य तदेवेदमिति जात्यन्वयादालम्बनार्थं तद्व्यवहारार्थिभिः सामान्यमिष्यते (।) युगपद् दृष्टयोश्च न तद्व्यवहारोपयोगिता । द्वयोरपि  पूर्व्वनुसारेण तज्जातितया प्रतीतेः । न च पूर्व्वापरयोरपि पूर्व्वोत्तरव्यक्तिस्पष्टेतराकारव्यतिरेकादपरं सामान्यमीक्ष्यते । तथ समानकालयोरपि स्पष्टद्वयाकारात् । कथन्तर्हि समाना  वेताविति प्रत्ययः । अयं प्रत्ययः पूर्व्वोत्तरकालभाविनोरपि समानः । तथा हि ।

[3.1.1.2.3,41]

तत्र नास्ति समाना (? समा)कारः प्रत्यक्षेण समीक्षितः ।

[3.1.1.2.3,42]

समानकालव्यक्तीनामपि नेक्षणमक्षतः ।

[3.1.1.2.3,43]

साम (ा) न्यस्येति वाक्यशेषः । न समानाकारता पूर्व्वापरव्यक्तिवत्समानकालानामपि  निरूप्यते व्यतिरेकिणी । प्रत्यय एवायं केवलः प्रतीयमानस्यादृष्टेः । नहि प्रतीयमानाकारविनाकृतः प्रत्ययः प्रत्येति किञ्चित् ।

[3.1.1.2.3,44]

प्रत्ययः समानाकारः स निरालम्बनोदयः (।)

[3.1.1.2.3,45]

तद््ग्राह्याप्रतिभासित्वात् पूर्व्वोत्तरविशे (ष) वत् ।। ६१ ।।

[3.1.1.2.3,46]

यः समानाकारः स सकलो निरालम्बनः प्रत्ययः । तत्र ग्राह्याप्रतिभासात् । तद्यथा  भिन्नकालव्यक्तिसामान्यालम्बनाभिमतः अप्रतिभासमानसामान्याकारश्च समानकालव्यक्तिसामान्यविषयोपि प्रत्यय इति स्वभावहेतुः ।

[3.1.1.2.3,47]

अथ स प्रत्ययः समानतामन्तरेण सर्व्वस्य विलक्षणत्वात् कथमुदयी । तदपि यत्किञ्चित् ।

[3.1.1.2.3,48]

प्रत्ययो यदि नामायं क्वचिदेव प्रवर्त्तते । नियमो हेतुमात्रत्वे सामान्ये तु गतिः कथं ।। ६२ ।।

[3.1.1.2.3,49]

नाहेतुको नियम इति हेतुरेव परिकल्पनामर्हति । सामान्यस्य तु किमायातं । अथवा  तदन्यव्यावृत्तिमात्रमेवास्तु सामान्यमिति न क्षतिः । सा चारूपेति प्रतिपादितं । अपि च ।

[3.1.1.2.3,50]

आरोपितो य आकारो वासना बीजबोधतः । तावन्मात्रेण पर्याप्तंजातिरन्या वृथा न किम् ।। ६३ ।।

[3.1.1.2.3,51]

व्यवहारमात्रमविचारितततत्त्वयापि जात्या सम्पद्यत एव किमपरः परत्र	 प्रयास  आस्थीयते ।

[3.1.1.2.3,52]

धर्माधर्मप्रसिध्यर्थ जातिश्चेत्पारमार्थिकी । धर्मसाधनता तस्याः केन मानेन मीयताम् ।। ६४ ।।

[3.1.1.2.3,53]

धर्मादिसाधनत्वं हि जातेः स्वरूपेण प्रसिद्धादपि  न विवेकेन गम्यते जात्यन्तरादभेदात् । न च तथाऽप्रसिद्धा सती कार्योपयोगिनीति व्यर्थ एव जातिग्रहः ।

[3.1.1.2.3,54]

अथवा तथाभूतप्रत्ययविशेषोपलक्षितव्यक्तीनामेव धर्मादिसाधनत्वमिति तदेव सामान्यं

[3.1.1.2.3,55]

अथ यदि सामान्यं नित्त्यं व्यापि न भवेत्समानाकार एव व्यापी न भवेत् प्रत्ययः ।  तदयुक्तं ।

[3.1.1.2.3,56]

कारणन्तस्य किमपि प्रत्ययस्येति गम्यते । प्रमेयाकारसद्भावात्प्रमेयपरिकल्पना ।। ६५ ।।

[3.1.1.2.3,57]

न च समानाकारप्रमेयानुभवः । तथा च प्राक् प्रतिपादितं । तस्मात् प्रत्यक्षतोऽननुभवादभाव एव सामान्यस्य । दृश्यमानस्यापि रूपस्य तदपरसाधारणत्वेनाननुभवात्  (अ) सामान्यं ।

[3.1.1.2.3,58]

नन्वेकव्यक्तिनिष्ठत्वात्सामान्यस्य धर्मिणोऽभावाद् भवतो धर्मिणोऽसिद्धत्वादाश्रयासिद्धता ।

[3.1.1.2.3,59]

न सदेतत् ।

[3.1.1.2.3,60]

प्रसङ्गसाधनमिदं नाश्रयासिद्धता ततः । यद्येवं स्यादिदमपि न चोभयमितीष्टितः ।। ६६ ।।

[3.1.1.2.3,61]

यद्येवमेकव्यक्तिनिष्टत्वं तदा न देशविशेषवतान्येन योगः । न चोभयमिति स्यात् ।

[3.1.1.2.3,62]

ननु यद्यन्येनयोग एकव्यक्तिनिष्ठत्वं न स्यात् सिद्धसाव्यता नैकस्यां व्यक्तौ स्थितिः  सर्व्वव्यक्तिव्यापित्वात् । नैकस्यामेव व्यक्तौ स्थितं सामान्यमिष्यते । नैष दोषः ।

[3.1.1.2.3,63]

साधारणत्वे तस्य स्याद्वयापितावित्तिरक्षतः । नहि तद्रूपमन्येन रूपेण ग्राह्यमभ्रमं ।। ६७ ।।

[3.1.1.2.3,64]

यदि व्यापि सामान्यं व्यापितयैवाध्यक्षणे प्रमाणेन गृह्येत । न खलु विपरीतग्रहणं  प्रमाणम् । यदि च व्यापिता प्रतीयते सकलव्यक्तिप्रतीतिरेव भवेत् । व्याप्यग्रहणे व्यापकताया  अप्रतीतेः । न च प्रतीयते ततो न तथारूपं । तेन सामान्यमेव नास्तीत्युभयधर्मनिवृत्तिः ।  यद्ययं स्थितपक्षः स्याद्भवेद्धर्म्यसिद्धिदोषः परस्परविरोधप्रकटनपरमेवैतत् । न वयमेवम्भूतमर्थं प्रतिपत्तुं क्षमाः । एवम्भूतस्यापरस्यादर्शनात् । अनुमानञ्च न दृष्टान्तम्विनावतरति ।

[3.1.1.2.3,65]

अथ सामान्यमन्यथानुपपत्त्या प्रतीयमानं सकलापरपदार्थविलक्षणमेव न तस्यान्य-

[3.1.1.2.3,66]

धर्मविरोधेन विरोध उद्भावनीयः । न ह्यन्यधर्मोन्यस्य युक्तः । नहि मूर्त्तपदार्थधर्मा  अमूर्त्ते सामान्ये योजनीयाः । नैतदस्ति । यतः ।

[3.1.1.2.3,67]

अमूर्तेन्त्यविशेषेपि व्यापिता नेष्यते परैः । तद्वदव्यापिता प्राप्ता सामान्यस्यापि गृह्यताम् ।। ६८ ।।

[3.1.1.2.3,68]

येपि खल्वमूर्त्तिसङ्गता अन्त्या विशेषास्तेपि प्रतिनियताधिष्ठाना न व्यापिनः । तथा  सामान्यमपि नामूर्त्तदव्यापितामतिक्रामेत् ।

[3.1.1.2.3,69]

अथ सविशेषोऽमूर्त्तत्वेप्यव्यापी तत्त्वादेव । न तर्हि मूर्त्तेतरस्वभावकृतोयं विभागः ।  सामान्यविशेषभाव एव तर्हि व्यापितेतरत्वे निबन्धनम्भवतु को दोष इति चेत् । नन्वसिद्धिरेव ।

[3.1.1.2.3,70]

ननु सामान्यं सिद्धमेव त्वयापि धर्मितयोपादानात् । नैतदस्ति । यतः ।

[3.1.1.2.3,71]

व्यापिताऽग्रगहणे सामान्यग्रहणं  कथमुच्यतां । स्वरूपेण ग्रहस्तस्य यदि साम्यं ततः कथम् ।। ६९ ।।

[3.1.1.2.3,72]

गृह्यत इति वाक्यशेषः (।) स्वरूपेण हि गृह्यमाणं सामान्यं व्यपितयेतरथा वा गृह्येत ।

[3.1.1.2.3,73]

व्यापिताग्रहणञ्चेत् न प्रत्यक्षस्येयती गतिः । यदशेषव्यक्तिव्यापिसामान्येऽस्य प्रवर्त्तनं ।। ७० ।।

[3.1.1.2.3,74]

अथ व्यक्तयो न गृह्यन्ते । तथा तर्हि सामान्यमेकव्यक्तिसमन्वितं गृह्यमाणं कथं  व्यापितया गृहीतं । एकव्यक्तिविशेषणत्वे तद्व्यक्तिविशेषणं विशेषवदसामान्यं भवेत् ।  अथ पर्यायान्तरेण व्यक्त्यन्तरविशेषणताग्रहणमपि । तथा सति तदेवेदं सामान्यमिति कथं  गतिः । तदेवेदमिति प्रतीतिर्न्नाध्यक्षेति विचारितं । तस्मादसिद्धमेव सामान्यरूपत्वं कथं  व्यापितासाधनं । तस्मात् ।

[3.1.1.2.3,75]

नामूर्त्तत्वान्न सामान्याद्व्यापितासाधनं क्वचित् ।

[3.1.1.2.3,76]

प्रत्यक्षेण च नो दृष्टिरिति सामान्यशून्यता ।। ७१ ।।

[3.1.1.2.3,77]

यदि सामान्यमसिद्धं कथम्भवता सामान्यविषयव्यापित्वं साध्यते । धर्मित्वेन  सामान्यस्योपादाने तत्र धर्मस्यं कस्यचित्साधनं नान्यथा ।

[3.1.1.2.3,78]

न सदेतत् । यतः । उक्तमेतत् । प्रसङ्गसाधनमेतत् । न त्वयं मौलो हेतुः ।  यदि त्वया सामान्यं व्याप्यभ्युपगम्यते प्रमाणेन तत्प्रतिपत्तव्यं । प्रत्यक्षस्य तदादिना प्रमाणनिबन्धनत्वादभ्युपगमस्य । देशकालावच्छिन्नैकव्यक्तिसंसर्गावच्छिन्नस्वभावान्तरविरहतया  च प्रतीयमानं कथं व्यापि तदिति अभ्युपगन्तुं युक्तं । प्रत्यक्षेण चानेकवस्तुग्रहणेन तद्व्यतिरिक्तं अन्यथा वा प्रतीयत इति नाप्रतीयमानाभ्युपगमो युक्तः । आकृतिरेव सामान्यमुपलभ्यमानेति चेत् । न (।) आकृतेर्व्यापित्वाभावात् । व्यापित्वेनोपलम्भे सकलव्यक्त्युपलम्भः  स्यात् । तथा च देशकालभिन्नसकलव्यक्तिप्रतीतिप्रसङ्गः । एकव्यक्तिनिष्ठत्वे चाकृतेर (प्य)  यापिता साधने धर्म्यसिद्धिरपि परिहृतैव । कथन्तर्हि प्रसङ्गसाधनमेतत् । परेणाकृतिरेवसामान्यमभ्युपगतं अन्येनान्यदिति प्रसङ्ग(ा)साधनता ।

[3.1.1.2.3,79]

अथवा व्यापित्वात् नैकव्यक्तिनिष्ठतयोपलम्भः स्यादिति प्रसङ्गार्थः । विपर्यस्तु  मौलो हेतुः । प्रसङ्गस्तु मौलस्तु हेतोर्व्याप्तिसाधनार्थ एव । अन्ये तु विरहादिति मौलो हेतुः ।  प्रसङ्गस्तन्नीयमान एव । मौलनिष्ठताञ्च दर्शयितुमेवमुपन्यासः । विरहादिति च हेतुः

[3.1.1.2.3,80]

प्रसज्य प्रतिषेधरूपः । स चाभावेपि सामान्यस्य सिद्ध एव । न ह्यभावे हेतौ वस्तुरूपो  धर्म्यभ्युपगम्यते ।

[3.1.1.2.3,81]

तदभावाच्च तन्नेति वचना (द) पि तद्गतेः ।

[3.1.1.2.3,82]

तदसदेव ।

[3.1.1.2.3,83]

सामान्यं यदि धर्मि स्यात्तत्राव्यापित्वसाधनं । अभावमात्रके हेतौ क्व किङ्केन प्रसाध्यताम् ।। ७२ ।।

[3.1.1.2.3,84]

विरहमात्रकस्य हेतुत्वे तस्य केनचिदसम्बन्धात्कथं साध्यसाधनं । अथ व्यक्त्यन्तरसंसर्ग्गविरहस्तदापि कस्यासाविति निरूप्यमेव । तस्मान्नियमेन परोक्तेन सामान्येन बुद्धिस्थेन  भवितव्यम् । न च पक्षधर्मोपसंहारमन्तरेण हेतुः समर्थः साध्यसाधनाय ।

[3.1.1.2.3,85]

अथान्यापोहलक्षणं सामान्यं सिद्धं सौगतानां तथासति परस्येष्टमेव । पराभ्युपगतस्य तेनापि दूषयितुमभिप्रेतत्वात् । अपि चान्यापोहलक्षणस्य सामान्यस्य व्यापितेष्यत  एव । तथाहि । व्यावृत्त्यापि समानता ।

[3.1.1.2.3,86]

अस्त्येव वस्तु नान्वेति प्रवृत्त्यादिप्रसङ्गतः ।। ७३ ।।

[3.1.1.2.3,87]

अथ सामान्यस्याविद्यमानस्यापि विरहलक्षणो हेतुरस्त्येवेति ।

[3.1.1.2.3,88]

तदप्यसत् । अविद्यमानस्य हेतुत्वायोगात् । अविद्यमाने साध्ये योग एवेति चेत् ।  न । प्रतिबन्धे सत्येकाभावोन्याभावं गमयेत् । प्रतिबन्धश्चान्वयेन गृह्यते । अतस्तत्सामर्थ्याद्यत्र व्यापको नास्ति तत्र व्याप्याभाव इति विपक्षेऽभावमात्रमादर्श्यते । न स मौलो हेतुः ।

[3.1.1.2.3,89]

अथ व्यापकतानुपलब्धिरपि प्रतिनियतवस्तुविषयाभावसाधनायोपादीयते । तथा सति  नात्र शिंशपेति न्यायादन्येन धर्मिणा भवितव्यं प्रमाणप्रसिद्धेन । अथात्रापि भावाभावसाधारणं  धर्मींत्युपादीयते ।

[3.1.1.2.3,90]

तदप्ययुक्तं । भावाभावसाधारणस्यापरस्याभावात् । विकल्पप्रतिभास एवोभयधर्मः  साधारण इति चेत् । एवं तर्हि (।)

[3.1.1.2.3,91]

तस्मिन्भावानुपादाने साध्येऽस्यानुपलम्भनं ।

[3.1.1.2.3,92]

अन्य एव हेतुरिति यत्किञ्चिदेतत् । तस्मान्नात्र मौलो हेतुः । सामान्यस्य धर्मिणः  सिद्धेरभावात् ।

[3.1.1.2.3,93]

रूपादय एव सामान्यमिति पक्षे नेदं प्रसङ्गसाधनं । प्रत्यक्षेण तेषामव्यापिताप्रतीतेः ।  तस्मादुभयवादिसिद्धि एव हेतुर्न्न त्वन्यतरस्य प्रतिवादिन एव ।</div>

{3.1.1.3}



〈३. "अर्थ"ग्रहणफलम्〉


[3.1.1.3,1]

ननु य उभयसिद्धः सोऽर्थ एव किमर्थमर्थग्रहणं । नैतदस्ति । यतः ।

[3.1.1.3,2]

कल्पनानामात्रतः सिद्धो यथैकस्योभयोरपि । कल्पना हि न न नामैता नियतोदयसङ्गमाः ।। ७४ ।।

[3.1.1.3,3]

तत उभयसिद्धत्वेपि पक्षसपक्षान्यतरत्वादेरर्थत्वाभावादहेतुत्वं यतः ।

[3.1.1.3,4]

तदर्थग्रहणं शब्दकल्पनारोपितात्मनाम् ।अलिङ्गत्वप्रसिध्यर्थमर्थादर्थप्रसिद्धितः ।। १३ ।।

[3.1.1.3,5]

यदर्थग्रहणं स्वदृष्टग्रहणविशेष्यं तच्छद्बकल्पनामात्रघटितात्मनामहेतुताप्रतिपादनार्थ ।  अर्थस्यैव गमकत्वसम्भवात् ।

[3.1.1.3,6]

नन्वसिद्धविरुद्धानैकान्तिकलक्षण एव हेतुरप्रतिन्नार्थप्रतिपादने । यदि चास्य  त्रैरुप्यमस्ति कथमहेतुरथ त्रैरूप्याभावस्तदा स्वार्थानुमानलक्षणादेव निवृत्तिः किमर्थग्रहणेन ।  त्रिरूपलिङ्गाख्यानं हि परार्थानुमानं । न । स्वार्थानुमानेपि कल्पनारोपितं त्रैरूप्यं प्राप्तमेव  हेतुलक्षणम् । कथन्ततो निवृत्तिः । नात्र तर्हि तदर्थग्रहणं कर्त्तव्यं । स्वार्थानुमान एव  कर्त्तव्यताप्राप्तेः ।

[3.1.1.3,7]

अत्रोच्यते । स्वनिश्चयवदन्येषामिति वचनादत्र कृतं तत्रामि भविष्यतीत्यदोषः । तत्रैव  कस्मान्नेति चेत् । तत्र वा क्रियतामात्रवेति को विरोधः । अस्ति चात्र प्रयोजनं । तथाहि (।)

[3.1.1.3,8]

कल्पनादि कृतं हेतुं स्वार्थे कश्चिन्न कल्पयेत् । आत्मानमेव किं कश्चिद्विसम्वादयतीहितात् ।। ७५ ।।

[3.1.1.3,9]

किञ्च । परार्थ एव यत्न परः कार्य इति चात्रैव महान् यत्नो विधेयो महात्मनेत्यर्थग्रहणमत्र । परमार्थतस्तु कल्पनारोपितो हेतुरनैकान्तिक एव । तथाहि ।

[3.1.1.3,10]

कल्पनागमयोः कर्त्तुरिच्छामात्रानुरोधतः ।वस्तुनश्चान्यथाभावात्
		तत्कृता व्यभिचारिणः ।। १४ ।।

[3.1.1.3,11]

न खलु कल्पनासमारोपितस्य साध्यवस्तुप्रतिबन्धः । वासनामात्रप्रवर्त्तितत्वात् ।  यद्येवमप्रतिबन्धादेव न हेतुः । न । प्रतिबन्धस्यात एवाक्षेपात् । नहि साक्षात्प्रतिबन्धप्रतिपादनमस्ति । ततोर्थग्रहणं । न हि पक्षसपक्षान्तरत्वं नित्त्यानित्त्ययोरेकत्र नियतं यो यः  पक्षीक्रियते तदपेक्षया तत्र तत्र सञ्चारात् । न चेदृशी वस्तुसिद्धिर्विवक्षान्तरेन्यस्य साधनात् ।</div><div label="3.1.2" level="3" n="2">

〈 २. पक्षचिन्ता〉
<div label="3.1.2.1" level="4" n="1" xml:id="pva-parārthānumāna-hetupakṣavacanamasadhanam">

〈१. हेतुपक्षवचनमसाधनम्〉


{3.1.2.1.1}



〈(१) हेतुवचनं असाधनम्〉


[3.1.2.1.1,1]

ननु पक्षः साध्य एव तदपेक्षयान्यस्य सपक्षत्वात् । तत्र पक्षसमपक्षान्यतरत्वं नाम  धर्मस्तद्विपक्षाद् व्यावर्त्तते । ततः कथन्न हेतुः । नहि पक्षसपक्षनियतो धर्मः साध्यव्यभिचारी ।

[3.1.2.1.1,2]

तदसद्यतः ।

[3.1.2.1.1,3]

न पक्षस्य सपक्षस्य भावस्य नियमः क्वचित् । न पक्षोनित्यता मात्रमपरस्यापि सम्भवात् ।। ७६ ।।

[3.1.2.1.1,4]

यद्ययमर्थः पक्षसपक्षान्यतरत्वादिति शब्दघटानित्यता सामान्याव्यभिचरितधर्मयोगा-

[3.1.2.1.1,5]

दिति । तदा स धर्मः कृतकत्वादिलक्षण एव । अव्यभिचरितस्य साधर्म्यस्यान्यतर शब्देन  प्रतिपादनात् । न त्व व्यभिचारी	 धर्मः कृतकत्वादिलक्षण एव । एवं च सति (स) हेतुरर्थ  एव न कल्पितः । अथ पक्षीकृतेतरत्वेन विवक्षितत्वात् ।

[3.1.2.1.1,6]

तदसत् । यद्यपि नामानित्यतया पक्षत्वविवक्षा तथापि न तावताऽनित्यता सिध्यति ।  नित्यतया विवक्षितत्वे तदैवापगमात् । वास्तवञ्चेदनित्यतया पक्षत्वं प्रसिध्येत् सिद्धमेव  साधितं भवेत् । तस्मान्न कल्पितो धर्मः साधनं ।

[3.1.2.1.1,7]

स च स्वसिद्धोऽर्थः साधनं । त्रिरूपमेव लिङ्गमतस्त्रिरूपलिङ्गाख्यानं परार्थमनुमानं ।  ततो यैः पक्षवचनमपि साधनमिष्यतेऽयुक्तवादिनस्त इति प्रतिपादितं भवति । तस्यासिद्धत्वात् ।  साधनं हि साध्यं साधयेत् । न साध्यमेव (वाध्यं साधनात्) । वचनं साधनमिति चेत् ।  न । वचनस्य साक्षादसाधनत्वात् । साध्याप्रतिबन्धात् । न वचनस्यार्थे प्रतिबन्धः । तस्मात् ।

[3.1.2.1.1,8]

अर्थादर्थगतेः शक्तिः पक्षहेत्वभिधानयोः ।नार्थे तेन तयोर्न्नास्ति स्वतः साधनसंस्थितिः ।। १५ ।।

[3.1.2.1.1,9]

अनित्यः शब्दः कृतकत्वादिति त्रिरूपं कृतकत्वमेवानित्यतां गमयति । तस्य तत्राव्यभिचारात् । न पक्षवचनं हेतुवचनं वा । अन्यथा नित्यः शब्दः प्रमेयत्वागिति साध्यसिद्धिर्भवेत् । अत्रापि हेतुपक्षवचनमस्ति । तदर्थस्य तत्राप्रतिबन्धादहेतुरिति चेत् ।  अर्थादेव तर्हि अर्थस्य गतिः प्रतिबन्धात् । न वचनं साक्षात्साधनमिति प्राप्तं । वचनस्यार्थमन्तरेणापि भावात् । यत्र च हेतुवचनमसाधन । तत्र पक्षवचनस्यासाधनत्वमनुक्तसिद्धिमेव । अथ साध्यवचनं साध्यार्थंप्रतिपादनात्साधनं । न । हेतुवैयर्थ्यप्रसङ्गात् । अथ  प्रतिज्ञामात्रं न साधनमिति हेतुरुपादीयते । कथमसाधनं साधनं । सहितं साधनमिति  चेत् । कथमनुपयोगि साहित्यं विदध्यात् । नानुपयोगिना कश्चित् साहित्यं वाञ्छति ।  तस्मान्न वचनं साधनं ।

[3.1.2.1.1,10]

अपि च ।

{3.1.2.1.2}



〈(२) पक्षवचनं असाधनम्〉


[3.1.2.1.2,1]

तत् पक्षवचनं वक्तुरभिप्रायनिवेदने ।प्रमाणं संशयोत्पत्तेः ततः साक्षान्न साधनम् ।। १६ ।।

[3.1.2.1.2,2]

नहि संशय हेतुरेव तत्र हेतुः । अर्थाप्रतिबद्धत्वेन च संशयहेतुत्वं । अन्यथा  हेतुपादानमनर्थकं । यथा तर्हि वचनं साध्यार्थासाधनं । तथा साधनार्थोपि नैव तस्मात्प्रतिपत्तव्यः तत्रापि नैव तस्य प्रतिबन्धः । प्रतिबन्धे वा साध्येपि कः प्रतिबन्धः प्रतिवन्धस्य ।

[3.1.2.1.2,3]

सत्त्यमेतत् । साधनार्थमपि नैव वचनं प्रतिपादयति । तत्राभिप्रायनिवेदने प्रमाणत्वादतः साक्षान्न साधनं । साधनेपि प्रमाणमेव वचनेन आक्षिप्यते । साध्येपि प्रमाणमाक्षिप्यतामिति चेत् । न । तदानीमेव तत्र प्रमाणसद्भावात् । पूर्व्ववृत्तं हि प्रमाणमाक्षिप्यते

[3.1.2.1.2,4]

वचनेन तत्र विस्मरणसम्भवात् । वर्त्तमाने तु प्रमाणं प्रत्यक्षमेव किन्तत्र वचनेन । नहि  प्रत्यक्षेऽर्थे परोपदेशो गरीयान् । यस्माद्वचनमसाधनं । पारम्पर्येण तर्हि साधनं पक्षस्य  वचनं यथा साधनस्य । एतदप्यसत् ।

[3.1.2.1.2,5]

साध्यस्यैवाभिधानेन पारम्पर्यैण नाप्यसं ।शक्त(स्य) सूचकं हेतुवचोऽशक्तमपि स्वयम् ।। १७ ।।

[3.1.2.1.2,6]

यथा साधनवचनं साधनं तथा पक्षवचनमपि भवेत् । यदि शक्तस्य सूचकं भवेत्प्रमाणसिद्धस्य । असिद्धस्य तु सूचनं कथं साधनं । नहि स्वयमशक्तमशक्तमाश्रित्य शक्तिमत् ।  तथाहि (।)

[3.1.2.1.2,7]

न पतन्तमाश्रित्य पतत् स्थिरीभवति क्वचित् । तथा (ऽ) सिद्धमसिद्धेन न तेनैव प्रसाध्यते ।। ७७ ।।

[3.1.2.1.2,8]

साध्यस्य पक्षवचनेनासिद्धतयाभिधानात्कथं साधनं पक्षवचनं । हेतुवचनन्तु स्वयमशक्तमपि शक्तस्य वाचकमिति साधनमुक्तं ।

[3.1.2.1.2,9]

प्रतिबद्धस्य साध्येर्थे साधनस्याभिधानतः । वचनं साधनं प्रोक्तं साधनं तत्स्वतो न तु ।। ७८ ।।

[3.1.2.1.2,10]

ततो यदुक्तं परार्थञ्चानुमानञ्चेति व्याहतं । तथाहि प्रतिपाद्यापेक्षया स्वार्थमेव ।  प्रतिपादकापेक्षया त्वनुवादमात्रकं । तन्निराकृतं । यतः । अनुमानन्तदनुमानकारणत्वेनोपचारत उक्तं । न स्वतः । ततः प्रतिवाद्यपेक्षया तत्स्वार्थमिति यत्किञ्चनवादितैव ।  तस्य हि त्रिरूपमेव लिङ्गं प्रतिपादकत्वात्स्वार्थ । न वचनं । ततोर्थस्याप्रतिपत्तेः । स्मरणेन  तस्याप्युपकारकत्वात् प्रतिपादकमेवेति चेत् । न (।) अर्थवादमात्रकस्य वचनेन विधानात् ।  तत उभयापेक्षयापि वचनमनुवाद एव । परार्थता तस्य प्रतिपादकापेक्षया न प्रतिपादकस्य  तेन कक्चिदुपकारः । अनुमानकारणत्वेन त्वनुमानन्तत्प्रतिपाद्यापेक्षयैव ।

[3.1.2.1.2,11]

नन्वर्थापेक्षया परार्थमन्यपेक्षयानुमानमिति प्राप्तम् । तत्कथमेतत् । ननु गुण एव  हि दोषतयाध्यारोप्यते । येनैव तस्य प्रतिपादकस्य तदनुमानन्न भवति प्रतिपाद्यस्य वात एव  तत् प्रतिपादकस्य परार्थमन्यथा स्वार्थमपि भवेत् । स्वयमपि तेन तस्यार्थकरणात् । उपचारे  च प्रयोजनमुक्तं । वचनस्यान्येन प्रकारेणार्थसाधनाभावात् । ननु स्मरणेपि वचनं प्रमाणमप्रमाणम्वा (।) प्रमाणञ्चेत् किन्नार्थे । अ(था) प्रमाणं कथं ततः स्मरणम् । अत एवान्यथा ।  ततः प्रमाणमेव भवेन्न स्मरणं । स्मरणे च तत्कारकं न ज्ञापकमिति प्रमाणस्वभावः ।  स्मरणमेव ततः कथं । अर्थे प्रतिबन्धाभावात् । घमो हि पावके प्रतिबद्ध इति जनयति  स्मरणं । तद्यदि शब्दोपि प्रतिबद्धस्तथा स्मरणं जनयेत् ।

[3.1.2.1.2,12]

तथाहि यद्यत्स्मरणं तदस्ति प्रतिबन्धतः । यथास्ति धूमात्स्मरणं परोक्षे कृष्णवऽत्मनि ।। ७९ ।।

[3.1.2.1.2,13]

तदसत् । न स्मरणमात्रकं प्रतिबद्धत्वादिति प्रतिबन्धः । स्मरणञ्च भविष्यत्यप्रतिबद्धत्वाच्चेति । कोनयोर्व्विरोधः । तथाहि ।

[3.1.2.1.2,14]

आभोगदपि दृष्टेर्थे स्मरणं किन्न जायते । यतः कुतश्चिदर्थाद्वा प्रायेण सहचारिणः ।। ८० ।।

[3.1.2.1.2,15]

अथ निश्चितरूपं स्मरणं सम्बद्धादेव नान्यतः ।

[3.1.2.1.2,16]

तद्युक्तं । न ह्यसति प्रतिबन्धे तस्य निश्चयस्तत्र किन्तु शब्दान्निश्चितरूपं स्मरणमित्यसिद्धमतो न सम्बन्धसिद्धिः । तथाहि । सम्बन्धमनालोचयतः संदेह एव भवति । शब्दाच्च  सन्देह उपजायमान उपलभ्यत एव । कथन्तर्हि निश्चय (ः) । एवमे (वै) तत् । यथाहायमिति । न प्रमाणादेव तन्निश्चयात् । यतः । पूर्व्वप्रवृत्तप्रमाणपर्यालोचनादेव निश्चयो  न वचनमात्रात् । प्रमाणे तर्हि निश्चयो (न) वचनात् । तथापि वचनं प्रमाणमेव । अत्रोच्यते ।

[3.1.2.1.2,17]

एतदिष्यत एवात्र प्रमाणे तत्स्वतो  नहि । अस्मिन्नर्थे प्रसिद्धेपि न काचिन्नः क्षतिर्यतः ।। ८१ ।।

[3.1.2.1.2,18]

अर्थे हि वचनमप्रमा । प्रमाणे तु प्रमाणमिति नैव किञ्चित् क्षीयते न च  प्रमाणमपि वचनात्सिध्यति तस्य स्वसम्वेदनेन सिद्धेः । स्मरणमात्रमेव तत्र भवति ।  निश्चयस्तु स्वसम्वेदनादेव । किन्न वचनमात्रेण । भवत्येवाभोगमात्रादपि स्मरणदर्शनात् । अथ यदाभोगतो न भवति तदा वचने प्रमाणमिति चेत् । न सदेतत् । यतः ।

[3.1.2.1.2,19]

मिथ्यास्मरणमप्यर्थे वचनाज्जातमीक्ष्यते । वचनस्य विशेषो न सत्त्यासत्त्यतयेक्ष्यते ।। ८२ ।।

[3.1.2.1.2,20]

ईक्षणेर्थोनुमानन्तत्स्वार्थमेव तदा भवेत् । आभोगादपि जायन्ते मिथ्या स्मरणवृत्तयः ।। ८३ ।।

[3.1.2.1.2,21]

तस्मात्पूर्व्वप्रमाणस्वरूपावधारणमत्यन्तपर्यालोचनत एव कुतश्चित् लिङ्गादिति न  वचनं प्रमाणं । प्रमाणेनाप्यर्थेनाप्याभोग इति । अनुमानमेव परोक्षेऽर्थे प्रमाणं तद्द्वारेण वचनं ।

[3.1.2.1.2,22]

ननु प्रमाणं प्रतिबन्धग्राहीदानीमतीतमिति कथं प्रतिबन्धनिश्चयः । स्मरणमिदानीन्न च तत्प्रमाणं । तेन प्रमाणेन जनितत्वात् प्रमाणमेव । ततश्च ।

[3.1.2.1.2,23]

प्रमाणात्स्मरणं जातमुपचारात्प्रमा न किं । अप्रमाणात्तु यज्जातमप्रमाणन्तदिष्यते ।। ८४ ।।

[3.1.2.1.2,24]

ननु प्रमाणादेतत्स्मरणमिति स्मृतिरेवात्रापि निबन्धनं । तदपि स्मरणमन्यतः स्मरणात्परिशुद्धिभागिति कुतो निश्चयो जायतां ।

[3.1.2.1.2,25]

दृढं स्मरणमेतच्चेन्मिथ्या दाढ‌र्यन्न किम्मतं । अर्थप्राप्तेर्न्न मिथ्या चेत् सिद्धोपस्थानमेव तत् ।। ८५ ।।

[3.1.2.1.2,26]

अत्राप्युच्यते । उक्तमेवादावेतत् । "स्वरूपस्य स्वतो गति (ः) । प्रामाण्यम्व्यवहारेण ।" (प्र॰ वा॰ १।४) व्यवहारश्चार्थप्राप्तिलक्षण एवोपलभ्यते नान्य उपयोगी ।

[3.1.2.1.2,27]

ननु स्वत एव किञ्चिद् दृढं स्मरणं ततोयं प्रमाणदिति निश्चयो न व्यवहारादिति चेत् ।

[3.1.2.1.2,28]

तदसत् । यतः ।

[3.1.2.1.2,29]

अभ्यासादेव दृढता सास्ति प्राप्तिसमाश्रयात् । अन्यदभ्यस्तमन्यत्र दृढता नैव जायते ।। ८६ ।।

[3.1.2.1.2,30]

यद्ययमर्थप्राप्तिलक्षणो व्यवहारो नाभविष्यदभ्यस्तस्तत्कथं प्राप्त्युपयोगिदाढ‌र्यम्भवेत् ।  अन्यदभ्यस्तमन्यत्र दाढ‌र्यमिति स एव व्यवहारोच्छेदो लोकस्य स्यात् । तस्मादेतावती गतिः  संसारिणामिति सांव्यवहारिकं प्रमाणम (वि) चलितमिति न दोषः । तस्माद्वचनमनुमानकारणत्वादनुमानमिति स्थितमेतत् ।

[3.1.2.1.2,31]

नन्वाचार्यस्य पक्षवचनमभिमतमेव । यदाह ।

[3.1.2.1.2,32]

"स्वनिश्चयवदन्येषां निश्चयोत्पादनेच्छया पक्षधर्मत्वसम्बन्धसाध्योक्तेरन्यवर्जनं" ।। ८७ ।।

[3.1.2.1.2,33]

नैतदस्ति । यतः ।

[3.1.2.1.2,34]

हेत्वर्थविषयत्वेन तदशक्तोक्तिरीरिता ।

[3.1.2.1.2,35]

यदाह । (अस्माकन्तु ।)

[3.1.2.1.2,36]

तत्रानुमेयनिर्देशो हेत्वर्थविपयो मतः ।

[3.1.2.1.2,37]

अस्माकन्तु योनुमेयनिर्द्देशः स हेत्वर्थविषयत्वेन न साधनत्वेन (।) अतः साक्षात्साधनत्वप्रतिक्षेपात् तस्य साध्यस्योक्तेरशक्तता कथिता । कथन्तर्हि पक्षधर्मत्वं  सम्बन्धसाध्योक्तिनिर्द्देशाभ्युपगमः । नास्यायमर्थः । पक्षधर्मश्च सम्बन्धश्च साध्योक्तिश्चेति । अपि तु  सम्बन्धोक्तिसङ्गता साध्योक्तिः सम्ब धसाध्योक्तिः । यत्कृतकं तदनित्त्यमिति व्याप्त्यन्तर्गता  साध्योक्तिर्न्न प्रतिज्ञारूपेण । अवश्यं हि साधने व्यापकत्वं साध्यस्योपदर्शनीयं । अतोऽवयवद्वयमेव दर्शनीयं । सम्बन्धेन रूपद्वयाक्षेपादेव त्रिरूपता हेतोः । तस्मादनित्त्यः शब्द इति  नादावन्तेवा दर्शनीयम् । रूपद्वयमात्रकादेव साध्यस्य सिद्धेः ।

[3.1.2.1.2,38]

शक्तिस्तस्यापि चेद्धेतुवचनस्य प्रवर्तनात् ।। १८ ।।

[3.1.2.1.2,39]

तत्संशयेन जिज्ञासोर्भवेत्प्रकारणाश्रयः ।विपक्षोपगमेप्येतत्तुल्यमित्यनवस्थितिः ।। १९ ।।<div label="3.1.2.1.3" level="5" n="3" xml:id="pva-parārthānumāna-nyāyadoṣa">

〈(३) न्यायोक्तलक्षणे दोषाः〉


{3.1.2.1.3.1}



〈(क) प्रतिज्ञानिगमनयोरनुक्तिः—〉


[3.1.2.1.3.1,1]

अथापि स्याद्(।) यदि पक्षवचनाभावे हेतुवचनमतकिंतमुद्गुरपातायमानमसम्बद्धमिति न प्रवर्त्तते । ततो हेतुवचनप्रवृत्तेः तदपि साधनमेवेति न । संशयजिज्ञासा प्रकरण  तदवबोध इच्छानामपि  साधनत्वप्राप्तौ दशावयवता वाक्यस्य स्यात् । इदमत्र सन्दिग्धं  भवतः । इदमेव जिज्ञासितं । इदमेव भवता  प्रस्तुतं । इदं मयावगतं । अत्र ममेच्छेति  (।) एवं कूर्च्चशोभामारच (य) ता दशावयवं वाक्यं प्रयोक्तव्यं । तथा विपक्षोपगमेपि  साधनं प्रवर्त्तते । ततस्तस्यापि साधनत्वप्रसङ्गस्तेन सह विपक्षस्य । अथ साध्यनिश्चयमात्रं  संदेहादिप्रतिपादनमन्तरेणापि भवतीति न तैः शब्दप्रपञ्चमात्रोपयोगिभिः कश्चिदर्थगतोर्थस्ततः  संशयादिपरित्यागः (।) तदनुवादस्याकिञ्चत्करत्वत् । यद्येवं प्रतिज्ञावचनमप्यनुवादमात्रमेव वादिनो नान्तरङ्गता तस्य ।

[3.1.2.1.3.1,2]

अत्तरङ्गं तु सामर्थ्यं त्रिषु रूपेषु संस्थितं ।तत्र स्मृतिसमाधानं तद्वचस्येव संस्थितं ।। २० ।।

[3.1.2.1.3.1,3]

त्रिरूपादेव तावत्स्वार्थानुमाने सोर्थः साध्यः प्रतीयते । नहि स्वार्थानुमाने साध्यार्थः  प्रथममायाति
		  हेतोस्तेनाध्यवसितेन भवितव्यं । ततः स्वनिश्चयवदेव न प्रथमं साध्योपादानम् । पश्चाद्रूपादानमिति चेत् । पश्चादपि नोपादानं स्वार्थानुमानवदेव । परस्यापि

[3.1.2.1.3.1,4]

यदा त्रिरूपादुपजायते प्रतीतिस्तदा तस्याः स्वार्थानुमानात्को विशेषः । तस्मात् प्रतिज्ञा
		  निगमनयोरनुक्तिरेव । उपनयोपि न (व) क्तव्यः । दृष्टसामर्थ्यदर्शनपरत्वात् । न च  तस्य तत्र सत्तामात्रादपरं सामर्थ्यं (।) तच्च सत्तामात्रं शब्दे पक्षधर्म (त्वा) देव गतं ।

[3.1.2.1.3.1,5]

अथापि स्याद् (।) "आगमः प्रतिज्ञा । हेतुरनुमानं । प्रत्यक्षं दृष्टान्तः । उपनय  उपमानं । सर्व्वप्रमाणव्यापारविषयप्रदर्शनपरं निगमनं" ।

[3.1.2.1.3.1,6]

तदेतदसत् यतः ।

[3.1.2.1.3.1,7]

अनुमानात्प्रसिद्धिश्चेत्प्रमाणैरत्र किं परैः । नानुमानात्प्रसिद्धिश्चेत्प्रमाणैरत्र किम्परैः ।। ८८ ।।

[3.1.2.1.3.1,8]

हेतुसामर्थ्यादेव यद्यसावर्थः प्रतीयते किमपरप्रमाणव्यापारेण । किमत्र कुर्मो  यत्सर्व्वप्रमाणव्यापारो न खलु हेतुपरतन्त्रः कारकग्रामः । तथा भवन्पर्यनुयोगभागी किमयमेवं  भवतीति । सत्त्यमेतद्यद्येवं स्यात् । न खलु प्रतिज्ञा प्रमाणन्ततः संशयोत्पत्तेरिति  प्रतिपादनात् ।

{3.1.2.1.3.2}



〈(ख) उपनयन (उपमान) निरासः—〉


[3.1.2.1.3.2,1]

उपमानं प्रमाणं (।) न खलु "तथा चायमि" त्युपमानमन्तरेण हेतोः साध्यसिद्धिः ।  नेदमस्ति । यतः ।

[3.1.2.1.3.2,2]

पक्षधर्मत्वमेवेदं उपमानेन दर्श्यते । तथा च कृतकः शब्द इत्येवमुपदर्शितः ।। ८९ ।।

[3.1.2.1.3.2,3]

सामान्येन हि प्रतिबन्धग्रहणे कथम्विशेषाधार (ताऽ) नित्यतादिप्रसिद्धिः । विशेषाधारतया कृतकत्वादेः प्रसिद्धेः । सैव च विशेषाधारता । तथा चायमित्युपमानप्रसिद्ध्या  कुतश्चायमिति पक्षधर्मतया प्रदर्श्यते । उपमानं प्रमाणमपरं प्रसक्तमिति चेत् ।  न (।) अनुमानान्तर्गतत्वात् । गोसादृश्यादयं स गवय इति विशेषसम्बन्धसाधनं शब्दस्योपमानविषयादपरो न भवतीत्यनुमानमेव तत्र प्रमाणं । नानुमानमपरमुपमानवादिभिरपीष्यते । कृतकत्वेन सादृश्यं तस्य विषय इति चेत् । न । कृत (क) त्वद्वयव्यतिरेकेण  सादृश्यभावात् । न दण्डाधारद्वयव्यतिरेकेणापरन्दण्डित्वसादृश्यं ।

[3.1.2.1.3.2,4]

सादृश्यं यदि नास्त्यत्र व्यतिरेके गतिः कथं । सदृशोयमिति प्राप्तमन्यकारणकल्पनं ।। ९० ।।

[3.1.2.1.3.2,5]

तदसत् ।

[3.1.2.1.3.2,6]

कारणं कल्प्यते कार्याद् दृष्टिसम्बन्धतो यदि । कारणेन तदा प्राप्तं कारणस्यापि दर्शनम् ।। ९१ ।।

[3.1.2.1.3.2,7]

अपि च ।

[3.1.2.1.3.2,8]

यदि सादृश्यमत्रास्ति कस्मान्न प्रतिभासते । सूक्ष्मत्वादिति चेत् तत्त्वमदृष्टे कल्प्यतां कथं ।। ९२ ।।

[3.1.2.1.3.2,9]

भावरूपातिरेकेण विकल्पेपि न भासते । निजाभासविविक्तस्य व्यवस्थेति महाद्भुतम् ।। ९३ ।।

[3.1.2.1.3.2,10]

अनादिवासनासाङ्गि कल्पनारोपितात्मकं । सादृश्यन्न परीक्षायां तत्त्वमस्येति नास्ति तत् ।। ९४ ।।

[3.1.2.1.3.2,11]

वस्तुसम्बन्धतोनेन व्यवहारश्च सिध्यति । अर्थक्रिया कुतोर्थश्च सदृशादेव नेक्ष्यते ।। ९५ ।।

[3.1.2.1.3.2,12]

अवान्तरविशेषश्चेत तत्रापि न किमीक्ष्यते ।

[3.1.2.1.3.2,13]

न खलु सदृशाभिमतादेवार्थक्रियावाप्तिर्येन	 तदर्थक्रियाकारि सादृश्यम्भवेत् । महिष्यादितोपि क्षीराद्यर्थक्रियावाप्तेः । अथावान्तरभेदस्तत्र विद्यते । तेन विसदृशी विसदृशान्न तु  सैवार्थक्रिया । यद्येवमवान्तरभेदो गवामपि परस्परतोस्त्येव । ततः सादृश्यानुरूपार्थक्रिया  नास्त्येवेति न सम्वादः । किञ्च । विलक्षणप्रत्ययोत्पत्तेरपरत्र वैलक्षण्यमप्यस्तीति प्राप्तं ।

[3.1.2.1.3.2,14]

 B. क्रियास्ति येन ।

[3.1.2.1.3.2,15]

सादृश्याभावमात्रेण तदिति चेत् । सादृश्यमपि वैलक्षण्याभावमात्रेणेति प्राप्तं । सादृश्यमेव
		  बैलक्षण्याभाव इति चेन्न कथम्भावोऽभावः । वैलक्षण्याभावमेव सादृश्यमिति किन्न भवति ।  बैलक्षण्यञ्चोभयवादिप्रसिद्धं । न । (तद्) अभावमात्रेण सादृश्यव्यवहारपरिसमाप्तेरनर्थकमपरं सादृश्यपरिकल्पनं तस्मान्नोपमानमपरं प्रमाणं ।

{3.1.2.1.3.3}



〈(ग) प्रतिज्ञा (आगम) निरासः—〉


[3.1.2.1.3.3,1]

अथ प्रतिज्ञार्थ आगमसिद्ध इति प्रतिज्ञा आगम उच्यते । एवमपि किन्न	 प्रतिज्ञायाः  प्रयोजनं । तथा हि ।

[3.1.2.1.3.3,2]

आगमादेव सिद्धोयं यद्यर्थः किं प्रतिज्ञया । आगमान्न प्रसिद्धोयं यद्यर्थः किं (प्र) तिज्ञया ।। ९६ ।।

[3.1.2.1.3.3,3]

अनागम प्रमाणेन किमर्थो न प्रसाध्यते । न प्रतिज्ञानमात्रेण सागमार्थत्वसाधनं ।। ९७ ।।

[3.1.2.1.3.3,4]

अथाप्यत्यन्तमभ्यासात्प्रतिज्ञा हेतुमात्रतः । प्रतीतिसिद्धिस्तत्रास्ति प्रतिज्ञापदमर्थवत् ।। ९८ ।।

[3.1.2.1.3.3,5]

तदापि पञ्चावयवमभ्यस्तत्वात्कुतो वचः । प्रतिज्ञापि तदा नासौ
		    पञ्च धर्मत्वदर्शनात् ।। ९९ ।।

[3.1.2.1.3.3,6]

कथन्तर्हीदमुक्तमस्माकं तु पक्षनिर्द्देशो यः स न साधनत्वेनापि तु हेत्वर्थविषयत्वेनेति ।  एतदेवाह ।

[3.1.2.1.3.3,7]

अख्यापिते हि विषये हेतुवृत्तेरसम्भवात् ।विषयख्यापनादेव सामर्थ्यमिति चेन्मतं ।। २१ ।।

[3.1.2.1.3.3,8]

कृतकत्वादित्येतावन्मात्रकादनित्य इत्युक्तेन ज्ञायते कस्यानित्यता साध्या । ततः स  शब्दोऽनित्य इति प्रतिज्ञापदमुपादेयं । तदिदानीं हेतुविषयत्वेन नोपादीयतामन्यथा वा ।  सर्व्वथास्यां बाह्यव्यवस्थायामख्यापिते विषये हेतुवृत्तेरसम्भवात् । अवश्यम्विषयः ख्यापयितव्यः । ततः साध्यसिद्धेः प्रागवश्यं भावः प्रतिज्ञायाः साधनस्य साधनतान्यथा साधनत्वस्याभावात् । प्रमाणफलोपन्यास इति चेत् । निर्द्देशे प्रमाणफलं प्रतिज्ञा पक्ष इति न  नामान्तरकरणात्परिहारः । स चायं न्यायः शूलं चक्रमित्याहेति । अतो विषयख्यापनादेव  तस्य शक्तता सिद्धा । उक्तमत्र । संशयादीनामपि साधनत्वप्रसङ्गः ।

[3.1.2.1.3.3,9]

विषयादर्शनञ्चेदं व्याप्तिपूर्व्वकवाचकं । अन्यथा वा विधीयेत तदिदं द्वयमप्यसत् ।। १०० ।।

[3.1.2.1.3.3,10]

विषयः प्रतिज्ञया निदर्शनीय इत्यत्र विचार्यते । किम्व्याप्तितपूर्व्वकप्रयोगे । अथ  हेतोः पञ्चम्या निर्द्देशे ।

[3.1.2.1.3.3,11]

किञ्चातः ।

[3.1.2.1.3.3,12]

व्याप्तिर्व्वे  विनाप्यस्मात्कृतकः शब्द ईदृशः ।सर्व्वेऽनित्या इति प्रोक्तेप्यर्थात्तन्नाशधीर्भवेत ।। २२ ।।

[3.1.2.1.3.3,13]

यत्कृतकं तत्सर्व्वमनित्यमिति सर्वोपसंहारेण व्याप्तिदर्शने तद्व्यप्तं कृतकत्वं तत्रोपदर्शितं ।  तथाभूतमेवेत्यनित्यता शब्दस्येति ज्ञायत एव किं प्रतिज्ञापादेन विषयोपदर्शनार्थेनेत्यन्यथैव 
		  विषयस्य प्रसिद्धेः । अथ प्रतिज्ञा (पद) मन्तरेण कथम्विरुद्धहेतुनिश्चयः । नैष दोषः ।

[3.1.2.1.3.3,14]

प्रतिवादी विरुद्धस्य परिज्ञाता भवेदिति । प्रतिज्ञा क्रियते नैव स्वबधाय किमुद्यमः ।। १०१ ।।

[3.1.2.1.3.3,15]

यदि प्रतिज्ञापदानुपादानं कथं विरुद्धोयं हेतुरिति ज्ञायते परेणेति कस्यायं पर्यनुयोगः  वादिन इति चेत् । न सम्यगेतत् । भद्रमेवापतितं मा ज्ञासीत्प्रतिवादी किं मया तस्य सौर्क्य ।  करणीयं (।) व्याप्तिपूर्व्वके प्रयोगे शास्त्रकारेण कर्त्तव्यतयाभिहिते विहितो विरुद्धस्यासम्भवाद्वादिनो महानुमपकार इति च शास्त्रकारस्यापि न दोषः । न ह्यसौ वादिबधाय शास्त्रकृत् ।  प्रतिवादिनोनुग्रहः कर्त्तव्यं एवेति चेत् । कः प्रद्वेषोऽन्यत्रेति यत्किञ्चिदेतत् । यदि  नित्त्यः शब्दः कृतकत्वात् । यत्कृतकन्तदनित्त्यमिति । अत्र विरुद्धहेतुचोदनं । तदा न  कश्चिदनुन्मत्तस्तदैव नित्त्यत्वं प्रतिज्ञायानित्त्यत्वेन व्याप्तिमुपदर्शयेत् । अथ नित्त्यत्वेन व्याप्तिमुपदर्शयेत्तदा व्याप्तिविपर्ययादेव विरुद्धत्वप्रतीतिः । अपि च । यस्य प्रतिज्ञापदप्रयोगस्तदपेक्षया विरुद्धाभिधानं । नित्त्यः शब्दः कृतकत्वादिति चावसरे । अथ प्रतिज्ञापदमन्तरेणादृष्टमुद्‪गरपातायमानं साधनवाक्यमुद्धेगाय भवेत् । अतस्तदुपादानं । यतः प्रकरणार्थनिवेदनाय
		  प्रतिज्ञा ।

[3.1.2.1.3.3,16]

अत्रोच्यते । प्रस्तावमन्तरेण प्रतिज्ञावचनमप्यदृष्टमुद्‪गरायत एव । प्रतिवादिना  प्रस्तावः कृत इति चेत् । कृतं प्रतिज्ञापदेनेत्यलं प्रसङ्गेन ।</div></div>

{3.1.2.2}



〈२. प्रतिज्ञा न साधनावयवः〉


[3.1.2.2,1]

ननु प्रतिज्ञापदमन्तरेण साधनन्यूनता भवेत् । तथा चाह । हीनमन्यतमेनाप्यवयवेन प्रतिज्ञादीनां न्यूनं ।

[3.1.2.2,2]

साधनावयवत्वे हि सिद्धे तन्न‪यूनता भवेत् । साधनावयवत्वञ्च प्रतिज्ञाया निराकृतं । १०२ ।।

[3.1.2.2,3]

साधनावयवेन न्यूनं साधनं न्यूनं भवेत् । प्रतिज्ञायाश्च न साधनावयवत्वं । यतः ।

[3.1.2.2,4]

अनुक्तावपि पक्षस्य सिद्धेरप्रतिबन्धतः ।त्रिष्वन्यतमरूपस्यैवानुक्तिन्नर्यूनतोदिता ।। २३ ।।

[3.1.2.2,5]

नहि तदसम्बद्धं तदवयवः । नापि तेन न्यूनं न्यूनं । अनुपयोगिनापि न्यूनत्वेनानुपयोगिनामनङ्गन्तत्त्वादन्यूनतैव न भवेत् । अथानुपयोग्यभावेपि न न्यूनं । प्रतिज्ञापदेनापि  तथा सत्यसता समानमित्यचोद्यं । यदि च प्रतिज्ञासाधने सत्युपगम्यते  तदा साध्यनिर्द्देशः प्रतिज्ञेति
	      प्रतिज्ञालक्षणमतिव्यापि भवेत् । साध्यमसिद्धमपि साधनं भवतीत्य-

[3.1.2.2,6]

सिद्धहेत्वभिधानमपि प्रतिज्ञा भवेत् । यस्य तु न प्रतिज्ञासाधनन्तस्य साध्यनिर्द्देश इत्यपि  प्रतिज्ञालक्षणेन हेत्वाभासस्य प्रतिज्ञात्वमसाधनभूतस्य साध्यनिर्द्देशस्य प्रतिज्ञात्वात् ।

[3.1.2.2,7]

अतः ।

[3.1.2.2,8]

साध्योक्तिम्वा प्रतिज्ञां स वदन्दोषैर्न्न युज्यते ।साधनाधिकृतेरेव हेत्वाभासाप्रसङ्गतः ।। २४ ।।

[3.1.2.2,9]

न खलु साधनमसाधनं भवति । ततः साधनत्वात्तत्राप्रसङ्ग । साधनत्वेन हेत्वाभासस्याधिकृतत्वात् । साध्यनिर्द्देशत्वाभावात् । प्रतिज्ञालक्षणस्याभावात् । साधनाभासनिर्द्देशो न प्रतिज्ञा ।

[3.1.2.2,10]

ननु साध्यनिर्द्देशः प्रतिज्ञा न साधननिर्द्देश इति कुतः । साधनाभासस्य प्रतिज्ञात्वप्रसङ्गः ।

[3.1.2.2,11]

अत्रोच्यते । साध्यनिर्द्देश इत्यत्र यदि साध्यत्वेन निर्द्देशः साध्यनिर्द्देशस्तदा न भवति  साधनाभासः प्रतिज्ञासाध्यत्वेनानिर्द्देशात् । किन्तु निर्द्देश्यमनिर्द्दिष्टम्भवेत् । साध्यत्वेन  निर्द्देश इति न ज्ञायते कस्य निर्द्देशः ।

[3.1.2.2,12]

अथ साधनमर्हति यः तस्य निर्द्देशः । तदापि कथं निर्द्देश इति प्रकारानिर्द्देशात् ।  साधनत्वेन साध्यत्वेन वेति विशेषाभावात् । साधनाभासस्यापि स्यात्प्रतिज्ञात्वं । कथञ्च  साधनत्वेन साध्यत्वेन च निर्द्देश इति वक्तव्यं । पञ्चम्या परया (वा) ऽप्रथमया निर्द्देशः  स साधनत्वेन । प्रथमया साध्यत्वेन । कुत एतत् । तथा शब्दार्थप्रसिद्धेः । यद्येवं  साध्यनिर्द्देश इति प्रतिज्ञालक्षणन्न विधातव्यं । साध्यतया निर्द्देश एव प्रतिज्ञेति लोके प्रसिद्धः  शब्दार्थः । पक्षस्य तु लक्षणम्विप्रतिपत्तिनिरासार्थमिति वक्ष्यामः । तस्मात्साध्यनिर्द्देश एव  प्रतिज्ञेति लक्षणवैयर्थ्यात्साध्यनिर्द्देशः प्रतिज्ञैवेति साधनाभासस्यापि प्रसङ्गः ।

[3.1.2.2,13]

ननु भवत्पक्षेपि साध्यनिर्द्देशः प्रतिज्ञैवेति कथं न हेत्वाभासः प्रतिज्ञा । नन्वसाधनभूतो  यः साध्यनिर्द्देश इति परिहृतमेतत् ।

[3.1.2.2,14]

ननु साधनभूतोपि स्यात्कदाचिदिति कः संदेहनिवृत्तिहेतुः । विजातीयत्वमेवेति ब्रूमः ।

[3.1.2.2,15]

तथाहि ।

[3.1.2.2,16]

अविशेषोक्तिरप्येकजातीये संशयावहा ।अन्यथा सर्व्वसाध्योक्तेः प्रतिज्ञात्वं प्रसज्यते ।। २५ ।।

[3.1.2.2,17]

अयन्तावदिदं चोद्यचञ्चुश्चोदयितव्यः । क्रियते घट इति साध्यनिर्द्देशः प्रतिज्ञा  प्रसक्ता । ज्ञापकहेत्वधिकारात्तु तदपेक्षः साध्यनिर्द्देश एव प्रतिज्ञा । यद्येवमसाधनभूतः  साध्यनिर्द्देशः प्रतिज्ञेति साधनाभासो न प्रतिज्ञेति सिद्धमेतत् ।

[3.1.2.2,18]

सिद्धोक्तेः साधनत्वाच्चेत्परस्यापि न दुष्यति ।इदानीं साध्यनिर्द्देशः साधनावियवः कथं ।। २६ ।।

[3.1.2.2,19]

ननु परोप्येतद् ब्रुयात् । साधनभूतः साध्यनिर्देशः प्रतिज्ञा । साधनाभासस्तु न  साधनमसिद्धत्वादसाधनत्वान्न प्रतिज्ञा प्रतिज्ञाया साधनत्वात् । यद्यसिद्धत्वेन साधनाभासो  न साधनं प्रतिज्ञाप्यसिद्धार्था कथं साधनं । असिद्धत्वेनैव साधनत्वं प्रतिज्ञायाः । यदि

[3.1.2.2,20]

सिद्धार्था स्याद्विषयोपदर्शनत्वमेव न भवेत् । यद्येवं साधनाभासोपि प्रतिज्ञात्वेन साधनमनिवारितमेव । भवतु प्रतिज्ञात्वेन साधनं क इवात्र दोष इति चेत् । हेतो (:) असिद्धत्वदोषो  न स्यात् ।
	      हेत्वाभासख्या प्रतिज्ञा साध्यरूपायाः प्रतिज्ञाया न साधनं	 ततो दोष एवेति  चेत् । साधनत्वे कथन्न साधनं । स्वार्थापेक्षया साधनं चेत् । नार्थसहितस्य साधन(त्वा)त् । न च स ए्व तस्य साधनं । स च	 शब्दगडुमात्रस्य साधनत्वं । सर्व्वत्राभिधेयस्य साधनत्वात् । अभिप्रायनिवेदने तु प्रमाणतोक्तैव ।

[3.1.2.2,21]

अथार्थ एव साधनं । सर्व्वा तर्हि प्रतिज्ञा बहिरर्थप्रत्यायनसमर्थेति तत एव साध्यप्रसिद्धिः स्यात् । तस्मात् साक्षात्पारम्पर्येण च ततः सिद्धेरनुत्पत्तेर्न्न प्रतिज्ञा साधनं ।

[3.1.2.2,22]

अन्यः
	      पुनराह । प्रतिज्ञा साधनं साभासत्वेनोक्तेः । साभासत्वस्य साधनत्वेन सह  दर्शनात् ।

[3.1.2.2,23]

दूषणवाद्याह । प्रत्यक्षेणानेकान्तः । वचनात्मकत्वेन विशेषणाददोष इति परिहारः ।  दूषणेनानेकान्त इति चेत् । अदूषणत्वे सतीति परिहारः ।

[3.1.2.2,24]

तदेतत्सकलमसत् । तथाहि ।

[3.1.2.2,25]

साभासोक्त्याद्युपेक्षापपरिहारविडम्बना ।असम्बद्धा तथा ह्येष न न्याय इति सूचितम् ।। २७ ।।

[3.1.2.2,26]

न खल्वदर्शनमात्रेण विपक्षे	 हेतोर्गमकत्वं (।) न चास्ति नैकपरिहारो
	      यथाकथञ्चिद्विशेषणेन विपक्षविरुद्धेन तत्परिहारात् । एतच्चोक्तं प्राक् (।) अध्ययनमध्ययनान्तरपूर्व्वकमिति भारताध्ययनेनाकान्तपरिचोदने वेदेन विशेषणादिति परिहार उक्तेः ।  कः पूनर्व्वेदे विशेषः । यद्यन्यथाध्येतुं न शक्यते न भवत्येव परिहारः । नहि विशेषणमविरुद्धं विपक्षेणास्माद्धेतुं व्यावर्त्त (ि) यतुमलं । अन्यथाऽनेकत्वे सतीति को वक्तुं न  शक्नुंयात् । तस्मादसदेतदुपक्षेपपरिहारादिकमिति पूर्व्वकमेव दूषणं प्रतिज्ञायाः साधनत्वस्य ।<div label="3.1.2.3" level="4" n="3">

〈३. पक्षलक्षणकरणे प्रयोजनम्〉


{3.1.2.3.0}



[3.1.2.3.0,1]

यदि तर्हि प्रतिज्ञाया नावश्यं निद्दशः किमर्थं (तर्हि) पक्षलक्षणं । हेतुसामर्थ्याद् गम्यमान एव साध्यार्थः स च पक्षो भवत्य (न्य) था वा किमनेन विचारेण । यथा प्रतीयते  तथा भविष्यति ।

[3.1.2.3.0,2]

सत्त्यमेतत् ।

[3.1.2.3.0,3]

गम्यार्थत्वेपि साध्योक्तेरसंमोहाय लक्षणम् ।तच्चतुर्ल्लक्षणं रूपनिपातेषु स्वयं पदैः ।। २८ ।।

[3.1.2.3.0,4]

असिद्धासाधनार्थोक्तवाद्यभ्युपगमग्रहः ।

[3.1.2.3.0,5]

लक्षणं हि नाम सकलमेव व्यामोहध्वस्तये	 प्रकाशनीयमपरिमपि च वचः । तत्र च  साध्येतरविपर्ययविषया महतामपि महत्यो विप्रतिपत्तयोऽनपनीयमानाश्च महान्तमनर्थप्रथप्रस्थाननयमुपनयन्ति । न खल्वनिराकृतो दोषसमागमः श्रेयसे । तथा हि । परार्थाश्चक्षुरादय इति परत्वमात्रमसाध्यमपि साध्यमित्याहुः । साध्यमप्यात्मार्थमसाध्यं । सिद्धमपि  शास्त्रात्साध्यमाहुः शास्त्रप्रामाण्यवादिनः । साध्यनिर्देशः प्रतिज्ञेत्यनेन लक्षणेन साधनत्वेन  निर्दिष्टस्यापि पक्षत्वं प्राप्तिमिति च विप्रतिपत्तिः शास्त्रकारे (णे) ष्टमसाध्यमपि । अनभ्युपगमेपि साध्यं ततस्तन्निराकरणाय चतुर्भिः स्वरूपनिपात इष्टः स्वयं पदैः असिद्ध (:)  असाधन अर्थोक्तवाद्य
	      भ्युपगमग्रहो वेदितव्यः । असिद्ध एव साध्यः । एवमन्यदपि ।  ततोऽवधारणादेतद्विपर्ययनिरासो वेदितव्यः । (तत्र न्यायो) यदि शास्त्रादेव प्रमाणभूतादसावर्थः प्रसिद्धः किं पुनः प्रमाणेनापरेण साध्यते । परं प्रति प्रमाणन्न शास्त्रमिति तदर्थमिति  चेत् । आत्मनः कथं प्रमाणं । अभ्युपगमादेवेति चेत् । परोप्यभ्युपगमयितव्यः । तथा  यदि तत्साध्यं किमिति साधनत्वेन निर्द्देशः । अर्थोक्तस्य त्वसाध्यत्वे वाक्यार्थज्ञतैव न स्यादन्यत्र च सिद्धसाध्यता । प्रकरणसामर्थ्यशब्दान्तरसन्निधानेभ्यः शब्दार्थनिश्चयात् । अप्रकरणज्ञः  पुनर्न्न विवक्षितमर्थं प्रत्येतीति कस्तेन सह व्यवहारमार्गावतारः । तथा च प्रवाज उदीरितोर्थः  पशुनापि गृह्येत कस्तत्र सामर्थ्यातिशयः । अत एवाह ।

[3.1.2.3.0,6]

अनुक्तोपीच्छया व्याप्तः साध्य आत्मार्थवन्मतः ।। २९ ।।

[3.1.2.3.0,7]

तद्यथा संघातानां परार्थ्ये साध्ये आत्मार्थत्वन्तदनुक्तमपीच्छया व्याप्तं साध्यमिति  तत्प्रदर्शनार्थमिष्टग्रहणं । इच्छया व्याप्तन्तदित्येव कुत इति चेत् । प्रकरणात् । प्रकरणानुरूपा हि वाञ्छा भवत्यन्यथाऽप्रेक्षावत्वप्रसङ्गात् । तथा हि । अन्यत्प्रकृतमन्यच्च साध्यते ।  यदि वाद्यसौ न भवत्येव दोषोऽयमेव तस्याञ्च सो	भवेत् । यद्यसावात्मनैव ब्रूयादप्रस्तुताभिधानद्वारेणात्मनो दोष एव तेनोद्भावितः स्यात् । भवतु तस्य दोषः । प्रतिवादिनोपि न  भूतदोषोद्भावनमिति भवेदेव दोषः ( न ।) यद्यर्थप्रतिपादनेन दोषाभावात् । यदाह ।

[3.1.2.3.0,8]

"आत्मा परश्चेत्सोऽसिद्ध" इति ।

{3.1.2.3.1}



〈(१) "स्वयं" शब्दप्रयोजनम्〉


[3.1.2.3.1,1]

यद्यात्मा परः स दृष्टान्तेन सिद्धः । यदि तु परमात्रसाधनं तदा न प्रस्तुतसाधनं ।  सिद्धसाधनं वा । एवञ्च वदतः कः प्रतिवादिनो दोषः । यदि तर्हीष्टग्रहणमिच्छया  व्याप्तस्यानुक्तस्यापि साध्यत्वप्रतिपादनार्थं । तथा निष्टनिवृत्त्यर्थमपि व्यवच्छेदफलं वाक्यं  यतः । न चानिष्टन्नाम किञ्चित् । कस्यचित्केनचिदिष्टत्वात् । अत इष्टग्रहणम्वादिन  इष्ट इति प्रतिपादनार्थं । तत्र स्वयमित्यर्थो लभ्यत एव । शास्त्रकारेष्टमपि यदि तस्येष्टमिष्टमेव तदिति न तन्निवृत्तिः । अनिष्टत्वे निवृत्तिरित चेत् । न । इष्टग्रहणेनैव  निवृत्तेः । यथा प्रतिवादिप्राश्निकानामिष्टन्न साध्यमितीष्टग्रहणेन साध्यते । तथा शास्त्र-

[3.1.2.3.1,2]

कारेष्टस्यापि निवृत्तिस्तत एव स्वयंग्रहणेन सर्व्वस्यान्येष्टस्य	 निवृत्तिरिति किं शास्त्रमात्रमेव  प्रयोजनमुक्तमाचार्येण (।) स्वयमिति शास्त्रानपेक्षमभ्युपगमन्दर्शयतीति ।

[3.1.2.3.1,3]

अत्र परिहारः ।

[3.1.2.3.1,4]

सर्व्वान्येष्टानिवृत्तावव्याशंकास्थानवारणं ।वृत्तौ स्वयं श्रुतेः प्राह	 कृता चैषा तदरथिका ।। ३० ।।

[3.1.2.3.1,5]

यद्यपि नामेष्टग्रहणेनैव वाद्यपेक्षया सर्व्वान्येष्टनिराकरणं तथापि शास्त्रकारेष्टे भवत्येव  साध्यताशंका । शास्त्रकारेष्टं हि भवत्यवश्यं वादिनापीति कस्यचिदस्ति मतिः । अन्यथा  न शास्त्रविरुद्धो हेतुर्गमक इति । तत आशंकास्थानवारणार्थं स्वयं ग्रहणं । अत एव स्वयं  ग्रहणस्य शास्त्रनिवृत्तिरेव प्रयोजनमुक्तं (।) यत एषा स्वयं श्रुतिः शास्त्रेष्टनिवृत्तये कृता ।  अन्येष्टनिवृत्तिस्त्वयत्नत एव सिद्धा । तस्मादिष्टग्रहणस्यैतदेव प्रयोजनं । अनुक्तमपीच्छया  व्याप्तं साध्यं । परार्था इत्यसंहतपरार्थत्वं साध्यमिष्टग्रहणात् ।

{3.1.2.3.2}



〈(२). "विशेष" शब्दप्रयोजनम्〉


[3.1.2.3.2,1]

ननु स विशेषो धर्मधर्मिणोर्न्न साध्यः साध्यत्वे विशेषता कथं । न साध्यविशेषयोरेकता । उक्तञ्चाचार्येण "धर्मविशेषविपर्ययसाधनाद्धि विरुद्ध" इत्यादि । तदाह ।

[3.1.2.3.2,2]

विशेषः तद्व्यपेक्षातः कथितो धर्मधर्मिणोः ।

[3.1.2.3.2,3]

स एव वाञ्छया विषयीकृतः साध्यो विशेष उक्तः । परव्यपेक्षया । उक्तमेव  साध्यमिति । सुकुमारप्रज्ञः परः । तथाहि ।

[3.1.2.3.2,4]

"परार्थाश्चक्षुरादय" इति</div><div label="3.1.2.4" level="4" n="4">

〈(४). आत्मवाद-चिन्ता〉


{3.1.2.4.0}



[3.1.2.4.0,1]

परेणोक्ते दूषणवाद्याह ।

[3.1.2.4.0,2]

आत्मा न सिद्धो दृष्टान्ते तदर्यत्वं न सिध्यति । साध्यं तन्नेति चेत्तर्हि स विशेषोस्तु तस्य वः ।। १०३ ।।

[3.1.2.4.0,3]

नात्मार्थत्वं साध्यमस्माकं परार्थत्वमात्रस्य साधनात् । यदि न साध्यं तस्यैव स विशेष  इति भवतु विशेषविरुद्ध इति साध्यतामेव कस्मान्न प्रतिपादयति । न परापेक्षया परिहारा  भिप्रायात् । तावन्मात्रेणा परनिराकरणे कः स्वपक्षसाधनप्रयासं विदधीत । कथमिदानीमनुक्त	 मपि साध्यं । उक्तत्वादुक्तमेव साध्यमन्यथातिप्रसङ्गत् । अनुक्तत्वाविशेषात् सर्व्वमेव साध्यं । न च दृष्टान्ते सर्व्वमुपदर्शयितुं शक्यं । तथा च विपर्ययसाधनात्सर्व्व एव न  हेतुर्भवेत् । अत्राह ।

[3.1.2.4.0,4]

अनुक्तावपि वाञ्छाया भवेत्प्रकरणाद्‌गतिः ।। ३१ ।।

[3.1.2.4.0,5]

अनन्वयो हि दृष्टान्ते दोषस्तस्य यथोदितः ।आत्मा परश्चेत्सोऽसिद्ध इति तत्रेष्टघातकृत् ।। ३२ ।।

[3.1.2.4.0,6]

यद्यपि नामेदमेवानेनोक्तं तथापि प्रकरणादयमत्रार्थो द्रष्टव्यः । न खलु सकलं वचनं  प्रकरणनिरपेक्षमर्थप्रत्यायनसमर्थ ।

[3.1.2.4.0,7]

तस्माद्विचार्यं कैम्पर्यमार्यमर्यादया स्थितिः । वाक्यार्थनिश्चयं कर्त्तुं प्रवर्त्तन्ते जगद्‪गताः ।। ९८ ।।

[3.1.2.4.0,8]

इयमेव सकलविदग्धजनव्यवस्थितिः । अत्र च परार्थाश्चक्षुरादय इति । आत्मार्था  इति वाक्यार्थः । अतश्चानन्वयोपि तदपेक्षया दृष्टान्तरस्य तस्य साध्यत्वात् । आ चा र्येणापि तथैव दर्शितः । "आत्मपरश्चेत्सोऽसिद्धः;" इति दृष्टान्तेन सिद्ध इति द्रष्टव्यं । ततस्तस्येष्टस्य विपर्ययसिद्ध्याऽयमिष्टविघातकृत् ।

[3.1.2.4.0,9]

ननु कथमेतत् ज्ञाते प्राकरणिक एव साध्य(आत्मा) इति । तदाह ।

[3.1.2.4.0,10]

साधनं यद्विवादे न न्यस्तं तच्चेन्न साध्यते ।किं साध्यमन्यथानिष्टम्भवेद्वै फल्यमेव वा ।। ३३ ।।

[3.1.2.4.0,11]

यदि यत्र विवादस्तदेव न साध्यते आत्मार्थत्वं यत आत्मनि सिद्धः । तदान्यसाधनमप्यसम्बद्धमिति न कि (ञ्िच) त्साध्यं । तथा चोभयपक्षसाधनमपेक्ष्यानिष्टम्वा विरुद्धसाधनात् तत्परित्यागे वा साधन वैफल्यम् (।) सिद्धसाधनताप्राप्तेः ।

[3.1.2.4.0,12]

अथात्माऽसाध्येपि सिध्यति साधने परत्वमात्रस्यापि । न चासाध्यविषयोऽनन्वयदोषः  प्रतिवादिनोद्भावयितव्यः । साध्यापेक्षत्वादनन्वयादिदोषस्य ।

[3.1.2.4.0,13]

नैतदस्ति । यस्मात् । यद्यस्मिन्
	      साध्यमानेप्यसाध्यं सिध्येदिष्टं सर्व्वसिद्धिस्तथा  स्यात् । प्रत्यासत्तेस्तारतम्यं विना हि सिध्येत् किंचिन्नान्यत् (एत) तत्कुतः स्यात् । यदि  साध्यमानेन्यस्मिन्नन्यत्सिध्यति तदेष्टवद्विपर्ययोपि सिध्येत् । तथा  च सर्व्व ए्व हेतुर्व्विरुद्धो  दृष्टान्तश्च साध्यविकलः स्यात् । परस्परविरुद्धस्य सकलधर्मकलापस्य क्वचिदनन्वयात् ।  इष्टत्वात्तदेव साध्वं सिध्यति नान्यदिति चेत् । न । इच्छावशेन हेतुव्यापारविभागायोगात् ।  तदा च परस्य विपर्ययस्येष्टत्वाद् द्विपर्ययसिद्धिरनिवार्या । इच्छाया विशेषाभावात् । न च  प्रतिबन्धविशेषोस्ति येन वाद्यभिमतस्य सिद्धिर्न्न प्रतिवादिनः । विवक्षितधर्मानन्वयदोष इति  चेत् । यद्येवं न कश्चिदिष्टविधातकृद्विरुद्धो भवेत् । उक्तेन सर्व्वत्रानन्वय  सद्भावात् ।  उक्तेनानन्वये साध्यविपर्ययसाधनादेव विरुद्धः । विशेषविरुद्धस्त्वनुक्तापेक्षयैवान्यथाभावात् ।

[3.1.2.4.0,14]

सद्वितीयप्रयोगेषु निरन्वयविरुद्धते ।एतेन कथिते साध्यं; सामान्येनाथ सम्मतं ।। ३४ ।।

[3.1.2.4.0,15]

तदेवार्थान्तराभावाद्देहानाप्तौ न सिध्यति ।वाच्यं शून्यं प्रलपतां तदेतज्जाड्यचिन्तितम् ।। ३५ ।।

{3.1.2.4.1}



〈(१) चार्वाकमतनिरासः〉


[3.1.2.4.1,1]

(स) द्वितीयसाधनाय प्रयोगेषु निरन्वयदोषो विरुद्धता वानेनैव न्यायेन प्रतिपादिता ।
		यथा विभक्त चैतन्यशरीरलक्षणपुरुषघटान्यतरसद्वितीयो घटः । अनुत्पन (? न्न) त्वात् ।

[3.1.2.4.1,2]

कुड्‪यवत् इति चार्व्वाका आहुः । आविर्भूतचैतन्यविशिष्टः कायः पुरुषः । नान्य  आत्मादिः परलोकी । तत्र (च) प्रत्यक्षाविषयत्वादनुमानमेव साधनमिति हेतुमाहुः ।  अभिप्रायः न पुरुषस्तथाभूतः साधयितुं शक्यः । श्रृङ्गग्राहिकया दृष्टान्ते (ऽ) सिद्धत्वादिति  सामान्येनान्यतरसद्वितीयत्वं साध्यते(।) उपायाः साध्यसाधकाः ।

[3.1.2.4.1,3]

अत्रोच्यते ।

[3.1.2.4.1,4]

सामान्यम्वा विशेषो वा यः स वा साध्यतामिह । विवक्षितेन साध्येन भाव्यमित्यैकनिश्चयः ।। ९९ ।।

[3.1.2.4.1,5]

तात्पर्यार्थः । तथा हि पुरुष एव शब्दे नोपात्तस्तदपेक्षया वाऽनन्वय इति पूर्व्वको  न्यायः । अथ सिध्यति केवलं । न तु तत्साध्यं । तदाप्यतिप्रसङ्ग इति प्रतिपादितं ।

[3.1.2.4.1,6]

ननु नात्र विशेषाक्षेपः । तदसत् । यतो देहस्यासिद्धौ व्यक्त्यभावात्कुतः सामान्यं ।  नहि गोव्यक्त्यभावे सामान्यं । व्यक्तिविनाशेपि सामान्यं न विनश्यति नित्यत्वात् व्यञ्जकाभावान्न व्यवहारगोचरः । व्यक्तिसम्भवे पुनस्तथा भावाच्चेत् । न (।) अत्र सम्भवाभावात् । नहि तथाभूतः पुरुषः प्रमाणमन्तरेण सम्भवी । यथा वा व्यक्त्यभावे सामान्यं  न व्यवहारगोचरस्तथान्यतरसामान्यमपि । प्रमाणदत एव सिद्धिरिति चेत् । न (।)  इतरेतराश्रयदोषप्रसङ्गत् । प्रमाणेऽनुमाने सति सामान्यं सामान्येनुमानं । न ह्यसिद्धस्य  सामान्याकारत्वमिति । तस्मादन्यतरत्वादिति यथा न हेतुः तथा साध्यमस्ति । तथाहि ।  पक्षसपक्षान्यतरत्वादिति पक्षत्वमेव शब्देन पक्षसपक्षान्यतरत्वं द्वयोः शब्देऽविरोधाभावात् ।  विकल्पविषयत्वादन्यतरशब्दस्य । न च नियतधर्मसम्भवेऽपरोपक्षेपः । न चोपक्षेपमन्तरेणापरस्यान्यतरश्रुतेरवतारः । तस्मादसदेतत् ।

[3.1.2.4.1,7]

अपि च यदि तथाभूतपुरुषस्यैवात्र न प्रतिपादनं तदा पुरुषघटान्यतरसद्वितीयो घट  इत्येवोक्तम्भवेत् । किमर्थमुभयत्र घट एवोपात्तः । तत्रायमभिप्रायः साधनवादिनः । यदि  धर्मी घट उपादीयेत । स घटेन सद्वितीय इति सिद्धसाधनं स्यात् । सामान्येनापि सद्वितीयत्वेऽयमेव दोष इति प्रतिपादितं । तदनाक्षेपे किं साधनफलमनिष्टम्वा । तस्मादुभयत्र  घटजातेः प्रतिपादनं सामर्थ्यात् पुरुषेणैव सद्वितीय (त्व) प्रतिपत्तिर्भवेदित्यर्थः । तथा च  नियमेन पुरुष एवात्राभिधातुमिष्ट इति व्यर्थमन्यतरग्रहणं । तदयं स्ववचनविरोधः माता  वन्ध्येति वचनवत् । तथाहि ।

[3.1.2.4.1,8]

सामान्यान्नियमः प्राप्तौ विकल्पोन्यतरोक्तितः । नियमश्च विकल्पश्च द्वयमेकत्र दुर्लभं ।। १०० ।।

[3.1.2.4.1,9]

स ह्युभयत्र  घटोपादानाद् घटजातेः स्वेन सद्वितीय (त्वा) योगात् । सामर्थ्यात्पुरुष एव साध्यः । कथमन्यतरोक्तिस्तद्विपर्ययप्रतिपत्तये । न (।) अन्यतरोक्तेरन्वयार्थत्वात् । न कुड्यस्य पुरुषेणान्वयोस्ति । नन्वन्येनान्वये कथमन्यस्य पुरुषस्य सिद्धिः ।  सामर्थ्यादिति चेत् । कस्येदं सामर्थ्यं (।) किं हेतोरथ वचनस्य । न तावद्धेतोर्न्नानुत्पलत्वं  पुरुषसद्वितीयत्वे प्रतिबद्धं । अनैकान्तिकत्वात् । तथाहि । परलोकिपुरुषघटान्यतरसद्वितीयो घट इत्यपि साधनात् । भवतु विवक्षान्तरेऽन्यस्यापि साधनमिति चेत् । न ।  विवक्षापेक्षया साधनत्वासम्भवादिति प्रतिपादितं ।

[3.1.2.4.1,10]

अथ वचनसामर्थ्यात्तदेतद्विलक्षेक्षितं । न च वचनसामर्थ्यादर्थाः सिध्यन्ति तत्र  प्रतिबन्धाभावात् । तथा हि । पीनो दिवा न भुङ्क्ते चेत्येवमादि उक्तिसम्भवे नक्तं  भुजिरवश्यं न मिथ्योक्तेरपि सम्भवात् । यदि तथाभूतः पुरुषः प्रमाणप्रापितसन्ततः
		स्यात् घटवद् । तदा प्रमाणमूलविवक्षाप्रयुक्तं वचनं परार्थानुमानं भवेत् । स्वदृष्टार्थप्रकाशनस्य परार्थानुमानत्वात् । अनेनैव प्रमाणेन सिद्ध इति चेत् । न (।) इतरेताराश्रयदोषादिति प्रतिपादितं । प्रमाणे सति साधनं साधने सति प्रमाणमिति ।

{3.1.2.4.2}



〈(२) अनित्यताविचारः〉


[3.1.2.4.2,1]

ननु नाशेपि साध्ये समानो न्यायः । तथाहि । किं शब्दगतमनित्यत्वं साध्यमथ  घटगतं । यदि शब्दगतं न तत्सपक्षोऽथ घटगतं न तच्छब्द इति विरोधः । तथा कृतकत्वमपि । अथैतद्विकल्पसमं साधर्म्येपि विशेषोक्तिः विकल्पसमं (।) तथा सति पुरुषेपीति समानं ।

[3.1.2.4.2,2]

अत्र परिहारः ।

[3.1.2.4.2,3]

तुल्यं नाशोपि चेच्छब्दघटभेदेन कल्पने ।न सिद्धेन विनाशेन तद्वतः साधनाद् ध्वनेः ।। ३६ ।।

[3.1.2.4.2,4]

तथार्थान्तरभावे स्या तद्वान् कुम्भोपि;

[3.1.2.4.2,5]

यथा पुरुषो न सिद्धो वाक्यसामर्थ्याप्रापितः । तथाऽनित्यत्वन्न सिद्धमिति नास्त्येतत्  तथा (।) यथा पक्षसपक्षान्यतरत्वं तथा कृतकत्वमित्यपि । घटे ह्यनित्यता प्रागभावप्रध्वंसाभावमध्यस्था स्वभावाप्रसिद्धा । यदि नाम प्रसिद्धा सान्यैव । ततः शब्दः कथमनित्यः ।  न खलु सैवानित्यता शब्दे तत्सदृशी भविष्यति ।

[3.1.2.4.2,6]

सादृश्यं सिध्यति कथमन्येनान्वयसम्भवे । तथा चेत्पुरुषोपि स्यात्सिद्धिभागुत्तरं वृथा ।। १०१ ।।

[3.1.2.4.2,7]

तदसत् ।

[3.1.2.4.2,8]

अन्यत्त्व एव सादृश्यमन्यथाभाक्कथम्भवेत् । एकत्वे हि न सादृश्यं प्रतियोगिव्यपेक्षणात् ।। १०२ ।।

[3.1.2.4.2,9]

तथाहि । यादृश्यनित्यता घटे प्रागभावप्रध्वंसाभावोपलक्षिता । शब्देपि तथैव  प्रागभावादिसम्भवात् । उच्चरितप्रध्वंसिनो हि वर्ण्णा इति न विवादः । तथा घटोपि  धर्मी यदि तद्वान् कुड्यसादृश्याद् भवेत् स्यादिदं साधनं । न च पुरुषसद्वितीयत्वसादृश्यं  कुड्यधर्मिघटयोः ।

[3.1.2.4.2,10]

नन्वात्रपि यदि नामानित्यतासामान्यं वचनोपात्तमैदंपर्या (या) र्थस्तु विशेष एव शब्दगतस्तेन च नान्वय इति कथन्तत्सिद्धिः ।

[3.1.2.4.2,11]

अत्र ब्रूमः ।

[3.1.2.4.2,12]

अनित्यता ।विशिष्टा ध्वनिनान्वेति नो चेत् नायोगवारणात् ।। ३७ ।।

[3.1.2.4.2,13]

द्विविधो हि व्यवच्छेदो वियोगापरयोगयोः ।व्यवच्छेदादयोगे तु वार्ये नानन्वयागमः ।। ३८ ।।

[3.1.2.4.2,14]

यद्यपि नामानित्यता विशिष्टा नान्वेति । अन्विता विशिष्टा भविष्यति । समुदायो  हि साध्यः । स चेत्प्रागेव प्रसिद्धः किमर्थं साधनं । तस्मात् केवलेनान्वये शब्दे सिध्यदनित्यत्वं समुदायतां विशिष्टाञ्चात्मनः प्रकटयति ।

[3.1.2.4.2,15]

ननु केवलेनान्वये विशिष्टा नित्यता कथं सिध्येत् । अन्येनान्वये ऽन्यसाधनेति प्रसङ्गः ।  तथा च सर्व्वो हेतुर्व्विरुद्धो दृष्टान्तश्च साध्यविकलः स्यात् । उक्तधर्मान्वय एष दोषो नान्यत्रेति चेत् । न । साध्यत्वाविशेषात् । अदोषे चेष्टविघातः कस्यचिदपि न स्यादिति सर्व्वः  स्वाभिमतं साधयेत् । न । अयोगव्यवच्छेदेन विशेषणात् । अयोगान्ययोगव्यवच्छेदेन हि  द्विविधं विशेषणं । न ह्येवं क्रियते शब्द एवानित्य इति । अपि तु शब्दोपि । सदृशत्वादनित्यतायाः । न च पुरुषसाधने तथा संभवति । नहि घटसद्वितीयत्वं कुड्यघटयोः समानं ।  अन्यतरसद्वितीयत्वं समानमिति चेत् । न । तेनाप्यभावात् । अन्यतरसद्वितीयत्वेन हि  सादृश्यमेवं भवति यदि नियमस्याभावः । अत्र  च नियम एव घटेनैवं सद्वितीयत्वं कुड्यस्य  तथा भूतपुरुषेणैव घटस्येति पराभिप्रायः ।

[3.1.2.4.2,16]

ननु प्रतिनियमेप्यन्यतरश्रुतिः प्रयुज्यत एव । तत्कथन्नियमेन्यतरत्वाभावः । ततो न  विकल्पैकप्रतिनियमयोर्विरोधः । तथाहि । देवदत्तयज्ञदत्तयोरन्यतरो भोजनीय इति नियमत  एकत्रैव भोजनं व्यवतिष्ठते । तथात्रापि पुरुषेण सद्वितीयत्वनियमः । नात्र वचनप्रापितो  नियमः । काकतालीयन्यायेन नियमसम्भवात् । स च प्रत्यक्षेणोपलभ्यते । न चात्र  पुरुषघटान्यतरसद्वितीयत्वोक्तौ पुरुषनियमः प्रत्यक्षसिद्धः । भोजनं हि वस्तुसामर्थ्यादेकनियतं  न वचनसामर्थ्यात् । स्वरुच्या प्रेष्यस्य प्रवर्त्तनात् भोक्तुर्द्दातुर्व्वा । यदि ह्यसावुक्तो न  भोजयेन्न तु भञ्जीत भवाननियमो व्यवतिष्ठेत । अत्रापि साधनसामर्थ्यप्रापितो नियम इति  चेत् । न । विपर्ययेपि सम्भवादिति प्रतिपादितं । एतेनेदमपि निराकृतं ।

[3.1.2.4.2,17]

"विशेषेनुगमाभावः सामान्ये सिद्धसाध्यता ।"

[3.1.2.4.2,18]

यद्यनित्यतासामान्यं साध्यते । तस्य क्वचिद्विद्युदादौ सिद्धत्वात् सिद्धसाध्यता ।  अथ शब्दविशिष्टमनित्यत्वं तदा तस्य घटेऽभावादन्वयाभावः । यतः । सामान्यमेव शब्दे  (ऽ) सिद्धत्वात्साध्यते । तदाह ।

{3.1.2.4.3}



〈(३) सामान्यनिरासः〉


[3.1.2.4.3,1]

सामान्यमेव तत्साध्यं न च सिद्धप्रसाधनं ।विशिष्टं धर्मिणा तच्च न निरन्वपदोषवत् ।। ३९ ।।

[3.1.2.4.3,2]

यद्याधारविशेषानपेक्षमनित्यत्वं साध्यं स्यात्सिद्धसाधनं । शब्दे तु साध्यते सामान्यमतो  न सिद्धसाध्यता ।

[3.1.2.4.3,3]

ननु शब्दे साध्यते सामान्यञ्चेति व्याहतं । शब्दविशिष्टत्वमेव विशेषः । यदि च  सामान्यं कथं विशेषः । विशेषश्चेत्कथं सामान्यं ।

[3.1.2.4.3,4]

नैतदस्ति ।

[3.1.2.4.3,5]

सामान्येनान्वये सिद्धे पक्षधर्मत्वयोगतः । विशेषनिष्टता तस्य सम्बन्धग्रहणात्मना ।। १०३ ।।

[3.1.2.4.3,6]

नहि शब्दविशिष्टेनान्वयप्रदर्शने शब्दविशिष्टत्वसिद्धिः । केवलेनाप्यन्वयदर्शने तद्विशिष्टत्वसिद्धिः । सादृश्येनैकत्वस्य विवक्षितत्वात् तद्वदेवेति  प्रतिपादयता हि परं धूमोग्निनान्तरीयको दर्शनीयः । स तथाग्निना व्याप्तः सिद्धो यत्रौवोपदनीयते तत्रैवाग्निबुद्धि जनयति ।  सम्बन्धस्य तथैव ग्रहणात् । यद्देशो हि पावकः तद्देशमेव धूमं जनयत्यपरापर देशसञ्चारणे(न) सम्बन्धप्रतीतेः ।

[3.1.2.4.3,7]

ननु सामान्येन प्रतीतौ कथम्विशेषप्रतीतिः । सामान्यस्य विशेषमन्तरेणाभावादिति  प्रतीतेरदोषः । नहि देशकालावस्थाप्रतिनियमप्रतिपत्त्या कस्यचिद्व्यवहारसिद्धिः । एतच्च  प्रामाण्यनिरूपणे प्रागेव प्रत्यपादीति नावर्त्तनीयं पुनः । तस्माद् धर्मिविशिष्टसामान्यप्रसाधनात्  न सिद्धसाध्यता नानन्वयदोषः ।

[3.1.2.4.3,8]

ननु साध्येन सह सामान्यं प्रत्येतव्यं (।) साध्यञ्चानुमानसामर्थ्यात् प्रत्येष्यते । न च  तत् बहिर्व्याप्तिमात्रेण प्रसिध्यति । न ह्येवं व्याप्तिरादर्श्यते । सर्व्वाऽपेक्षः  कृतकोऽनित्य  इति । ततः । अन्तर्व्योप्तेरप्रसिद्धिर्ब्बहिश्चेद् व्याप्तिस्तस्यां साध्यसिद्धिर्न्न जातु । अन्यव्याप्त्यास्य सिद्धिर्यदि स्यात् सर्व्वस्य स्यात् सर्व्वसिद्धिप्रसङ्गः।

[3.1.2.4.3,9]

तदपि यत्किञ्चत् । तथाहि ।

[3.1.2.4.3,10]

उक्तमेतत् यतो धर्मिसाहित्याद् व्याप्तिरीयते ।यो यः प्रदेश एवं स्यात् स स साध्याविनाकृतः ।। १० ४।।

[3.1.2.4.3,11]

अग्निमानयं प्रदेशो धूमवत्त्वान्महानसप्रदेशवत् । तथाभूतप्रत्ययसामर्थ्यात् पूर्व्वमेव गृहीत  इत्युच्यते । अन्यथा (हि) यदि साध्योपि स्वभावः परिगृहीतः किमनुमान पूर्व्वधूमप्रतीतावेवास्यापि धूमस्य प्रतीतेरग्निप्रतीतिः । न चाविद्यमानं भावि शक्यं प्रत्येतुं । तस्मा (त्त)  द्रुपप्रत्ययसम्भवादेव प्रतीतमिति व्यवहारमात्र (त) उच्यते । व्यवहारमात्रेण ग्रहणेन परमार्थग्रहणमिति कथन्न विसम्वादः । तथाभूतार्थक्रियाकारिण्येव स परामर्श इति अवि)सम्वादः।

[3.1.2.4.3,12]

ननु स एव नियमः कथं ग्राह्यः । अस्मादेव व्यवहारात् । व्यवहारेण सकलमेव  सम्वादकमनादिना ज्ञायते न परमार्थ इति प्रतिपादितं । तस्मात् सामान्येन प्रतिबन्धग्रहणे  तस्य विशेषमन्तरेणाभावात् विशेषप्रतिपत्तिः । एवमेव सकलो व्यवहारः ।

[3.1.2.4.3,13]

एतेन धर्मिधर्माभ्यां विशिष्टौ धर्मधर्मिणौ ।प्रत्याख्यातौनिराकुर्व्वन् धर्मिण्येवमसाधनात् ।। ४० ।।

[3.1.2.4.3,14]

अनित्यः शब्द इति प्रतिज्ञायां यद्यनित्यः शब्दः साध्यः शब्दविशिष्टमनित्यत्वं शब्दे  साध्यमिति प्राप्तं । अनित्यत्वविशिष्टो वा शब्दं इति ततस्तद्विपर्ययसाधनाद्विरुद्धः । यथायं  हेतुः शब्देऽनित्यत्वं (प्र) साधयति । तथा शब्दविशिष्टानित्यत्वाभावमपीति विरुद्ध इति य आह  सोप्यनेनेष्टसाध्यवचनेन निराकृतः । नहि शब्दोऽनित्यशब्दत्वं प्रसाध्यतेऽनित्यतामात्रस्य

[3.1.2.4.3,15]

प्रसाधनात् । अनित्यतामात्रसाधने कथं समुदायसाधनमिति चेत् । न । तथैव समुदायस्य  साधनात् । धर्मिणा सह समुदायसाधनात् । नहि धर्मिण्यपरः शब्दानित्यत्वसमुदायः शब्दे  साध्यः । ततस्तस्य निराकरणेपि न दोषः । अनित्यतामात्रनिराकरणे हि दोषः । कथं  समुदायविपर्यासनमिति चेत् । द्वयोरेकाभावे समुदायस्य निराकरणात् । नैकशेषत्वे समुदायसम्भवः । तस्मात् केवल एव धर्मो धर्मिणि साध्यः । तथैव समुदायसाधनात् । एकत्र  द्वितीयसाधने समुदायसम्पत्तेः । कथं तर्हि धर्मधर्मितत्समुदायविशेषनिराकरणभेदः । तद्द्वारेण  निराकरणात् । यद‌्द्वारेण हि समुदायो निराक्रियते तेन व्यपदिश्यते । परमार्थतः समुदायनिराकरणमेव । अनित्यः शब्दः । शब्दानित्यत्ववान् वा शब्द इति समुदायनिराकरणञ्चेत् ।  नैवं प्रतिज्ञा (याः)ऽसंभवात् । अनित्यः शब्द इति तु प्रतिज्ञायां न समुदायसाधनत्वप्रतीतिरपरत्र धर्मिणि । तस्मादन्यथासमुदाय साधनासम्भवात् । केवलधर्म्यादि
		निराकरणेनैव  समुदायनिराकरणम् ।

[3.1.2.4.3,16]

न तु शब्देऽनित्यशब्दत्वनिराकरणात् । एवं साध्यस्यानभिप्रेतत्वात् । अनभिप्रेतनिराकणे न दोषः ।

[3.1.2.4.3,17]

समुदायापवादो हि न धर्मिणि विरुध्यते ।साधनं यतस्यथानेष्टं साध्यो धर्मोत्र केवलः ।। ४१ ।।

[3.1.2.4.3,18]

—इति संग्रहः ।</div><div label="3.1.2.5" level="4" n="5" xml:id="pva-parārthānumāna-svayaṃśabdagrahaṇaphalam">

〈५. स्वयंशब्दग्रहणफलम्〉


{3.1.2.5.0}



[3.1.2.5.0,1]

यदि तर्हीष्टग्रहणमनभिप्रेतसाध्यनिराकरणेप्यदोषप्रतिपादनपरं तत्र यथा शब्दनिविष्टा नित्यताबाधने धर्मिणि न दोषस्तथा अकाशगुणत्वविशिष्टानित्यत्ववाधनेप्यदोष एव ।

[3.1.2.5.0,2]

सत्त्यमेतत् । तथापि विप्रतिपत्तिनिराकरणार्थं स्वयं ग्रहणम् । तथा हि ।

[3.1.2.5.0,3]

एकस्य धर्मिणः शास्त्रे नानाधर्मस्थितावपि ।साध्यः स्यादात्मनैवेष्ट इत्युपात्ता स्वयं श्रुतिः ।। ४२ ।।

[3.1.2.5.0,4]

भवत्वेव शास्त्रदृष्टं साध्यं तत्प्रबाधने च हेतुप्रतिज्ञयोर्दोष इत्येके । तथा हि ।
	      न्यायभाष्ये । "आगमः प्रतिज्ञा ।" आगमार्थनिर्द्देशादागम इत्युच्यते नान्यथेति (न्याय-)  वार्तिकं । अन्यथाऽगमस्य प्रमाणत्वात् प्रतिज्ञायाश्च सन्देहसाधनात् कथमेकत्वं । स एवागमार्थः परं प्रति निर्द्देश्यमानः प्रतिज्ञार्थः । तस्मादागमः प्रतिज्ञा तदर्थबाधने हेतोर्द्दोषः शास्त्रार्थबाधनात् । न (च) शास्त्रविरुद्धो हेतुः साध्यसाधकः । प्रतिज्ञादोषश्च । अनित्यत्वमप्याकाशगुणत्वैकार्थसमवायसम्भवि साध्यं यथाऽन्येन हेतुना केनचित्तत्राकाशगुणत्वं शास्त्रेण  वा साध्यं तथाभूतमनित्यत्वं प्रतिज्ञार्थः । तस्य च तेन निराकरणे प्रतिज्ञादोषः । तथाहि ।

{3.1.2.5.1}



〈(१) क्षणिकोऽनाश्रयः〉


[3.1.2.5.1,1]

क्षणानन्तरनाशित्वे वृथाकासगुणात्मता । कालान्तरेण नाशेपि वृथाकाशगुणात्मता ।। १०५ ।।

[3.1.2.5.1,2]

यदि तस्य शब्दात्मनः क्षणानन्तरमहेतुत्वान्नाशः किमाकाशगुणत्वेन । आश्रयो हि  नाम स्थितिहेतुः । न च क्षणिकस्य स्थितिः । क्षणमेकन्तु स्वकारणादेव । अथ  कालान्तरस्थायी स स्वकारणादुपजातस्तथापि	 कारणवशादेव स्थास्यतीति किमाश्रयेण ।  अथाश्रयवशात्कालान्तरस्थानं नन्वविनाशादेव स्थास्यति किमाश्रयेण । न च शब्दस्य गुरुत्वं  येनाश्रयमन्तरेण पातसम्भवः । न चाकाशस्य धारणस्वभावभाक्त्वं न खलु गुरूणामाकाशेन धारणं ।

[3.1.2.5.1,3]

गुरुत्वात्पतने नास्ति व्योम्नः सन्धारणात्मता । लघवो न पतन्त्येव धारकः किङ्करिष्यति ।। १०६ ।।

[3.1.2.5.1,4]

वायुना पहृतौ शब्दस्तेनासौ धार्यतां पतन् । विनाश एव तस्य स्यात् यस्याकाशमबाधकं ।। १०७ ।।

[3.1.2.5.1,5]

स्वभावो हि (स) तस्येत्थमपेक्ष्यैव विनश्यति ।

[3.1.2.5.1,6]

यावद् विनाशको नास्ति स्थानादन्या न तद्गतिः ।।१०८ ।।

[3.1.2.5.1,7]

इत्याश्रयम्विनैवास्य स्थानमित्येव निश्चयः ।

[3.1.2.5.1,8]

यदि क्षणस्थितेर्न्नास्ति नापि कालान्तरस्थितेः ।। १०९ ।।

[3.1.2.5.1,9]

नित्यानामपि नैवास्ति साश्रयत्वमनर्थकं । सत्त्यमेतत्तथाप्येष स्वभावः सहजस्सदा ।।११० ।।

[3.1.2.5.1,10]

नहि पर्यनुयोज्योसाविति स्यादपि कल्पना ।

[3.1.2.5.1,11]

तस्मादनित्यस्य पदार्थात्मनो नाश्रय इत्यनित्यत्वस्य साधक आश्रयत्वस्य बाधक इति  हेतुदोषः । प्रतिज्ञादोषश्चेति ।

{3.1.2.5.2}



〈(२) गुणा अनाश्रयाः〉


[3.1.2.5.2,1]

अत्रोच्यते ।

[3.1.2.5.2,2]

शास्त्राभ्युपगमादेव सर्व्वादानात् प्रबाधने ।तत्रैकस्यापि दोषः स्याद् यदि हेतुप्रतिज्ञयोः ।। ४३ ।।

[3.1.2.5.2,3]

शब्दनाशे प्रसाध्ये स्याद् गन्धे भूगुणताक्षतेः ।हेतुर्व्विरुद्धोऽप्रकृतेर्नो चेदन्यत्र सा समा ।। ४४ ।।

[3.1.2.5.2,4]

यदि शास्त्रमभ्युपगतमित्येव शास्त्रबाधने दोषः प्रतिज्ञाहेत्वोस्तदा शब्दाकाशगुणत्वबाधनवद् गन्धे पृथिवीगुणत्वविपर्यासनेपि । ततो यथा तत्परिपठिततद्धर्माकाशगुणत्व  संसर्ग्गसम्भवि तदनित्यत्वं साध्यं तथा तच्छास्त्रकारेष्टगन्धधर्म्यन्तरसङ्गतपृथिवीगुणत्वसङ्गतशास्त्रप्रतिपादितत्वमपि । तद्बाधनेपि तच्छास्त्रसम्बन्धत्वमयुक्तमिति स्यादेव प्रतिज्ञादोषः ।  अप्रकरणापन्नत्वाद् गन्धस्य कथमित्यपि न वाच्यं । आकाशगुणत्वस्यापि न प्रकरणापन्नतेत्यपि  नोभयत्र विशेषः ।

[3.1.2.5.2,5]

अथात्र धर्मी प्रकृतस्तत्र शास्त्रार्थबाधनं ।

[3.1.2.5.2,6]

धर्म्यन्तरेपि प्रकृतः	 शास्त्रार्थोपगमान्न किं ।

[3.1.2.5.2,7]

यदि नामात्र धर्मी प्रकृतः स तु तद्धर्माधारतयैव । अथ शास्त्रद्वारेण धर्मान्तराधारतयापि । एवन्तर्हि तदेकशास्त्रपरिपठितधर्म्यन्तरगतधर्मसङ्गतत्वमपीति समानो दोषः ।  अथापि स्यात् । तद्धर्माधारो धर्मी प्रकृत इति धर्मान्तरमपि साध्यपक्षनिक्षिप्तमेव वादिनोपि  तथेष्टत्वात् । तदाह ।

[3.1.2.5.2,8]

अथ	 वादीष्टतां ब्रूयाद् धर्मिधर्मादिसाधनैः ।। ४५ ।।

[3.1.2.5.2,9]

आकाशगुणत्वमपि वादिन इष्टमेव । उपात्तसाध्यधर्मिधर्मित्वादनित्यवत् । तथा  साध्य समुदायैकदेशविशेषत्वादित्यादि । तदाह । न साध्यसमुदायैकदेशविशेष इत्येवाप्रकरणेच्छा भवति । तथाहि

[3.1.2.5.2,10]

कैश्चित्प्रकरणैरिच्छा भवेत् सा गम्यते च तैः ।बलात्तवेच्छेयमिति व्यक्तमीश्वरचेष्टितं ।। ४६ ।।

[3.1.2.5.2,11]

न साध्यसमुदायैकदेशविशेषत्वमात्रकमिच्छां प्रवर्त्तयति । प्रवर्त्तने वा सदेच्छासाधनप्रवृत्त्योरविरामप्रसङ्ग । अथ साध्यसमुदायैकदेशविशेषत्वेन नेष्टत्वादिति मतिस्तथा सति  तदेवेष्टत्वं साध्यं तदेव साधनमिति प्रतिज्ञार्थ एव साधनं । तस्माद् यत्र प्रकरणं तत्रैवेच्छान्यथातिप्रसङ्ग । तस्माद्विवादास्पद एवेच्छा प्रवर्त्तते नाकाशगुणत्वे ।

[3.1.2.5.2,12]

ननु प्रकरणादिच्छा भवति प्रकरणञ्च तस्या (ः) कारणं । तत्कथङ्कारणात्  कार्यसिद्धिः । अप्रतिबद्धं कारणं कार्यं गमयतीति चेत् । कथन्तथावगन्तव्यं । वचनस्य  तत्कार्यस्य दृष्टेः । वचनादेव तहि गतिः कार्यान्न प्रकरणादिति कथं तैरेव गम्यत इत्युच्यते ।

[3.1.2.5.2,13]

अत्रोच्यते ।

[3.1.2.5.2,14]

सामर्थ्यं वचनाद् गम्यं तस्यैवेति ततो गतिः । इच्छाया नियतत्वेन प्रकरणाद् गतिरुच्यते ।। १११ ।।

[3.1.2.5.2,15]

वचनाद्वीच्छामात्रस्य गतिः प्रकरणञ्च कारणत्वादिच्छाया न गमकं (।) ततो वचनाद्  गता प्रतिबद्धसामर्थ्यं प्रकरणमेवेच्छायाः प्रतिनियमस्य गमकमिति तैरेवेत्युच्यते । अप्र (क)रणा (द) पि तु तवेयमेवेच्छेति नात्र कश्चिन्न्यायः । ततः (।)

[3.1.2.5.2,16]

वदन्न कार्यलिङ्गान्तां व्यभिचारेण बाध्यते ।अनान्तरीयके चार्थे बाधितेन्यस्य का क्षतिः ।। ४७ ।।

[3.1.2.5.2,17]

इच्छाया हि कार्यं कारणम्वा गमकं । प्रकरणञ्च कारणं नाकाशगुणत्वङ्गमयति ।  तत्र तदभावात् । वचनं कार्यं तदपि नाकाशगुणत्वस्य । तथापि तवेयमिच्छेति । अकार्यलिङ्गामिच्छाम्वदन् व्यभिचारेण बाध्यते । नहि साध्यसमुदायैकदेशविशेषत्वादि (क)मिच्छायाः कार्यम् । नाप्यप्रतिबद्धसामर्थ्यं कारणं नान्तरीयक (त्व) बाधने च व्यापकाभावात्  साध्यस्याभाव इति भवेत् साध्यसाधनदोषः । न चाकाशगुणत्वं नान्तरीयकमनान्तरीयके  च बाधिते साध्यस्य ततोन्यस्य का क्षतिः ।</div></div><div label="3.1.3" level="3" n="3">

〈 ३. शब्दाप्रामाण्यचिन्ता〉
<div label="3.1.3.1" level="4" n="1" xml:id="pva-parārthānumāna-śāstravirodha">

〈१. शास्त्रविरोधो निर्बलोऽनुमाने〉


{3.1.3.1.0}



[3.1.3.1.0,1]

ननु शास्त्रमभ्युपगम्यैव वादः प्रवर्त्तते । ततः स्वशास्त्रव्यवस्थितस्य तदर्थबाधने  नियमेन दोषः । न(।) उक्तोत्तरत्वात् । गन्धे पृथिवीगुणत्वविपर्यासनेपि दोष इति ।

[3.1.3.1.0,2]

उक्तञ्च नागमापेक्षमनुमानं स्वगोचरे ।सिद्धं तेन सुसिद्धन्तन्न तदा शास्त्रमीक्ष्यते ।। ४८ ।।

[3.1.3.1.0,3]

अनुमानं हि स्वविषये	 प्रतिबन्धबलमवलम्बमानं शास्त्रमपेक्षते । प्रत्यक्षवत् प्रमाणत्वात् । यत्किमपि दृश्यते तत्किमागमापेक्षं सकलं तथानुमानमपि किमागममपेक्षते ।  तथास्मदादिप्रत्यक्षं नियमेनागमापेक्षमागमबाधितत्वेन भ्रान्तिरेव । न खलु दिव्यचक्षुषां  बचनमस्मदादिप्रत्यक्षेण बाध्यते न तैमिरिकदर्शनमितरदर्शनं बाधते ।

[3.1.3.1.0,4]

सत्त्यमेतत् । यदि दिव्यचक्षुरखिलो वचसां कर्त्ता भवेदुचितमेव वचः । सत्त्वेपि  कस्यचिदियं स तथेति नास्मद्विनिश्चय इदं स्फुटयति । परस्परवचनविरोधितया हि सर्व्वत्र  एवागमकृतः सर्व्ववेदिन इति न गम्यन्ते । मा भूवन् सर्व्ववेदिनः तथापि (न) भवतोपि  परिहीयन्ते (।) एवन्तर्हि सर्व्वागमविरोध एव परिहर्त्तव्यः स च न शक्यत एव (।) ततो न  भवेदेवानुमानोत्थानं ।

[3.1.3.1.0,5]

अथ स्वागम
	      विषयशास्त्रविरोधपरिहार एव विधातव्यः । एवन्तर्हि सोप्यभ्युपगमः	
	      परीक्ष्य कर्त्तव्यः । परीक्षाकाले चानुमानमप्रमाणं शास्त्रविरोधापरिहारात् । नास्त्येव तदा  शास्त्राभ्युपगमः किं परिहारेणेति चेत् । एवन्तर्हि सिद्धं तेन सुसिद्धमेव साध्यं । नहि सिद्धं  पश्चादसिद्धं भवति । तद्विरुद्धशास्त्राभ्युपगमादसिद्धमेवेति चेत् । स एव तर्हि सकलशास्त्रविरोधपरिहारः । अभ्युपगतापेक्षया भवति नान्यथेति चेत् । अभ्युपगमोपि कस्मान्न  सर्व्वत्रेति । परीक्षाक्षम एवेति चेत् । एवन्तर्हि प्रमाणमेव परीक्षा सैव च तेन बाध्यत इति  स्वबधाय कृत्त्योत्थापनप्रकार एषः । तस्माच्छास्त्रमेव प्रमाणविरुद्धत्वात्तदा नापेक्षते । ततो  न तद्वाधकं ।

[3.1.3.1.0,6]

यदि तर्हि शास्त्रं तदा नापेक्ष्यते वादत्याग एव प्राप्तः ।

[3.1.3.1.0,7]

वादत्यागस्तदा स्याच्चेन्न तदानभ्युपायतः ।उपायो ह्यभ्युपायेऽयमनङ्गं स तदापि सन् ।। ४९ ।।

[3.1.3.1.0,8]

नहि शास्त्रमनाश्रित्य न वादस्तदानभ्युपगमात् । परीक्षैवोपायोऽभ्युपगमस्य । अपरीक्ष्य  चेदभ्युपगतस्तदा सन्नपि तदा प्रमाणबाधित्वादनङ्गमेव । न ह्यपरीक्षाक्षमं शास्त्रं तदा बाधकं ।  कदा तर्हि शास्त्रमभ्युपगतमङ्गं वा साधनस्य ।

[3.1.3.1.0,9]

अत्रोच्यते ।

[3.1.3.1.0,10]

तथा विशुद्धे विषयद्वये शास्त्रपरिग्रहं ।चिकीर्षोः स हि कालः स्यात्तदा शास्त्रेण बाधनम् ।। ५० ।।

[3.1.3.1.0,11]

तथेत्यनुमानेन प्रत्यक्षेण च विषयद्वयस्य प्रत्यक्षपरोक्षस्य विशुद्धतायां यदि तावता न  परितोषस्तदा शास्त्रपरिग्रहचिकीर्षायां स हि कालः स्यादुभ्युप	 गमस्य । तदैव शास्त्रेण बाधनं ।

[3.1.3.1.0,12]

यतः ।

[3.1.3.1.0,13]

तद्विरोधेन चिन्तायास्तत्सिद्धार्थेष्वयोगतः ।तृतीयस्थानसंक्रान्तौ न्याय्यः शास्त्रपरिग्रहः ।। ५१ ।।

[3.1.3.1.0,14]

नहि परीक्ष्ये शास्त्राभ्युपगमे तद्विरोधेन चिन्ता तच्छास्त्रप्रसिद्धेर्थे युक्ता । तथा हि ।

[3.1.3.1.0,15]

परीक्षितं तद् यदि शास्त्रमुच्चैः प्रतिज्ञया तत्कथमस्य वाच्यम्

[3.1.3.1.0,16]

परीक्षणन्तस्य पुनर्न्न कार्यम्परीक्षणञ्चेन्न परीक्षितं तत् ।। ११२ ।।

[3.1.3.1.0,17]

तस्मात् परीक्ष्य प्रत्यक्षानुमानाभ्यां तदविषयं तृतीयस्थानसंक्रान्तिनिमित्तं शास्त्राभ्युपगम  इति नानुमानविषयस्य शास्त्रम्बाधकं ।

[3.1.3.1.0,18]

अथापि स्याद् (अ) विचार्य यस्य शास्त्राभ्युपगमस्तस्य शास्त्रं बाधकमिति भवेत्  प्रतिज्ञादोषः ।

[3.1.3.1.0,19]

नैतदस्ति । यतः ।

[3.1.3.1.0,20]

तत्रापि साध्यधर्मस्य सम्बद्धस्यैव  बाधनं ।परिहार्यं न चान्येषामनवस्थाप्रसङ्गतः ।। ५२ ।।

[3.1.3.1.0,21]

यदि शास्त्रमभ्युपगतमित्येव तदर्थबाधनं परिहर्त्तव्यं । गन्धे पृथिवीगुणविपर्यासनेपि  दोषः स्यात् । तस्मात् साध्यधर्मसम्बद्धस्यैव बाधनं परिहार्यं नान्येषामसम्बद्धानामिति  स्थितमेतत् ।

[3.1.3.1.0,22]

ननु शास्त्रमनभ्युपगम्यापि वादे वैतण्डिकः स्यात् । अनाश्रितशास्त्रकस्य नास्तिकत्वात् ।  ननु प्रमाणसिद्धमभ्युपगच्छतः का नास्तिकता । तथा प्रमाणबाधितमनभ्युपयतः । तृतीयस्थाने यः शास्त्रं नाभ्युपगच्छति नास्तिकः । तृतीयादन्यत्र तु किं शास्त्रेण (तथा) हि ।

[3.1.3.1.0,23]

केनेयं सर्व्वचिन्तासु शास्त्रं ग्राह्यमिति स्थितिः ।कृतेदानीमसिद्धान्तैर्ग्राह्यो धूमेन नानलः ।। ५३ ।।

[3.1.3.1.0,24]

यदि सिद्धान्तमभ्युगम्यैव सर्व्वप्रमाणप्रवर्त्तनं पावकोपि लोके गोपालकादिना धूमतो  न प्रतिपत्तव्यः ।

[3.1.3.1.0,25]

अथापि स्यात् परलोकोपयोगी योऽर्थः स एन शास्त्राभ्युपगमपुरःसरो नान्य इति ।

[3.1.3.1.0,26]

तदसत् ।

[3.1.3.1.0,27]

अनभ्युपगते शास्त्रे यदि तस्य विनिश्चयः (।) प्रमाणतस्तदा शास्त्रं क्वोपयोगि पुरः सरं ।। ११३ ।।

[3.1.3.1.0,28]

यदि नाभ्युपगम्यते शास्त्रेण बाधा शङ्क्यते । अभ्युपगमे तु ज्ञायते शास्त्रबाधा ।  तेन तन्न साध्यत एव । न प्रमाणप्रसिद्धस्यानिच्छतो भावात् । शास्त्रन्तु तदा परित्यज्यते ।

[3.1.3.1.0,29]

आत्मीयं कथं परित्यागार्हमिति चेत् । न । सम्बन्धाभावात् । सगुणत्वेन तस्य तत् ।  तथाहि ।

{3.1.3.1.1}



〈(१) विषमग्रहः शास्त्रम्〉


[3.1.3.1.1,1]

रिक्तस्य जन्तोर्जातस्य गुणदोषमपश्यतः ।विलब्धा वत केनामी सिद्धान्तविषमग्रहाः ।। ५४ ।।

[3.1.3.1.1,2]

यदि न्यायबाधितोपि सिद्धान्तः परित्यक्तुमशक्यस्तदा नासौ सिद्धान्तः । सिद्धान्तव्याजेन विषमग्रहो बालानां ततो मोचयितुमशक्यत्वात् ।

[3.1.3.1.1,3]

सम्बन्धात्सहजातेश्च	 परित्यकुन्न शक्यते । रिक्तस्य जन्तोर्जातस्य तद्योगः सहजः कथम् ।। ११४ ।।

[3.1.3.1.1,4]

गुणदोषविवेकोपि प्रमाणं त्यजतः कुतः ।

[3.1.3.1.1,5]

तस्मान्न शास्त्राभ्युपगमपूर्व्वकमनुमानं ।

[3.1.3.1.1,6]

ननु शास्त्रविरोधि कथमनुमानं निश्चायकं तस्माच्छास्त्रविरोधः परिहर्त्तव्यः तदनुकूलनिदर्शनेन ।

[3.1.3.1.1,7]

तदसत् । यतः ।

[3.1.3.1.1,8]

यदि साधन एकत्र सर्वं शास्त्रं निदर्शने ।दर्शयेत् साधनं स्यादित्येषा लोकोत्तरा स्थितिः ।। ५५ ।।

[3.1.3.1.1,9]

शास्त्रविरोधो हि परिहर्त्तुमशक्य एव । शास्त्राणामेव परस्परविरोधात् । सर्व्वेषां  प्रमाणत्वमप्रमाणत्वम्वा । न तावत्प्रमा(ण)त्वे सर्व्वविरोधपरिहारः परस्परविरुद्धत्वात् ।  नाप्यप्रमाणत्वे सकलजनवचसां विरोधस्य सदा भावात् । न ह्यपरिमितो विरोधः शक्यपरिहारः । एवञ्च साधनं भवतीति लोकातिक्रान्तोयं मार्गः ।

[3.1.3.1.1,10]

ननु यदि तद्धर्मिधर्म एव बाध्यते उक्तेपि कः समाश्वासः । नहि बाधकस्य साधकत्वसम्भवः । नेदमपि युक्तं । एवं हि साधनमेव किञ्चिन्न स्यात् । एवं हि साधयता  नियमतः परं बाधितव्यम् ।

[3.1.3.1.1,11]

अपि च ।

[3.1.3.1.1,12]

असम्बद्धस्य धर्मस्य किमसिद्धौ न सिध्यति ।हेतुस्तत्साधनायोक्तः किं दुष्टस्तत्र सिध्यति ।। ५६ ।।

[3.1.3.1.1,13]

असम्बद्धस्य हि धर्मस्य यदि बाधनं परिहर्त्तव्यं न हेतुरेव स्यात् । यदि चान्यो बाध्यते  कस्मादन्यन्न सिध्यति । एकोपि हि धूमः पावकशीतस्पर्शयोर्भावाभावयोः साधक उपलब्धः ।  विरोधात् साधनमविरुद्धमिति चेत् । आकाशगुणत्वेपि समानो विरोधः ।

[3.1.3.1.1,14]

अथ भवतु स हेतुः साधको भावाभावयोः । प्रतिपाद्यस्य तु कथं शास्त्रविरुद्धार्थप्रतिपत्तिः । ततः शास्त्रार्थानुगमोपि दृष्टान्ते दर्शनीयः । न हि तद्धर्मानुपनये हेतुतः  साध्यप्रतिपत्तिः ।

[3.1.3.1.1,15]

नैतदस्ति । यतः ।

[3.1.3.1.1,16]

धर्माननुपनीयैव दृष्टान्ते धर्मिणोऽखलान् ।वाग्धूमादेर्जनोन्वेति चैतन्यदहनादिकं ।। ५७ ।।

[3.1.3.1.1,17]

आस्तां तावच्छास्त्रप्रसिद्धोऽसम्बन्धो धर्मस्तद्धर्मिधर्मस्यापि कस्यचिद् दृष्टान्तेनुपनये  वाग्धूमादिकाद्धेतोरयं लोकश्चैतन्यदहनादिकं प्रत्येति नहि तदपरो धर्मो बाधित इति पावकाप्रसिद्धिः ।

[3.1.3.1.1,18]

न च न प्रत्येति प्रतिपाद्यः । अपि चानिच्छतोपि प्रतिपाद्यस्य ।

[3.1.3.1.1,19]

स्वभावं कारणम्वार्थोऽव्यभिचारेण साधयन् ।कस्यचिद् वादबाधायां स्वभावान्न निवर्त्तते ।। ५८ ।।

[3.1.3.1.1,20]

न खलु स्वकारणायत्तः स्वभावः पदार्थानां पुरुषेच्छया व्यावर्त्तते (।) अव्यभिचारश्च  हेतोः साध्यसाधने निमित्तं स चास्ति किन्न साधकः(।)

[3.1.3.1.1,21]

अथ भवत्वसौ साधकः स तु प्रतिपाद्यः कथं प्रतिपद्यते । तदाह । स्वभावं ।

[3.1.3.1.1,22]

प्रपद्यमानश्चान्यस्तं नान्तरीयकमीप्सितैः ।साध्यार्थैर्हेतुना तेन कथमप्रतिपादितः ।। ५९ ।।

[3.1.3.1.1,23]

कारणं हि कार्यजननाय प्रवृत्तमप्रतिबद्धसामर्थ्यादितरन्निवारयितुं शक्यम् । ज्ञापकन्तु  प्रतिबन्धबलात् प्रतीतिमुपजनयत् प्रतिपन्नरूपत्रयस्य न तेनैव निवारयितुं शक्यम ।

[3.1.3.1.1,24]

दह्यमानो हि पुरुषः पावकेन विनेच्छया । दाहदुःखं तिरःकुर्याद् यदि हेतोर्न्न निश्चयः ।। ११५ ।।

[3.1.3.1.1,25]

न हि तदव्यभिचारितां प्रतिपद्यमान एव तन्न प्रतीयात् । विशेषणविशिष्टविशेष्यप्रतिपत्ते	 र्व्विशेषप्रतीतिनान्तरीयकत्वात् । सर्व्वमस्ति किन्तु वाद्ययुक्तकारी भवेत् ।

[3.1.3.1.1,26]

अत्रोच्यते ।

[3.1.3.1.1,27]

उक्तोनुक्तोपि चेद्धेतुर्व्विरुद्धो	 वादिनोत्र किं ।नहि तस्योक्तिदोषेण स जातः शास्त्रबाधनः ।। ६० ।।

[3.1.3.1.1,28]

वचनगुणदोषौ हि परार्थेऽनुमानेऽधिक्रियेते नार्थस्य । न वक्त्रात्र किञ्चिद्दोषजातमकारि । शास्त्रं बाधितमिति चेत् । न । हेतुरेव शास्त्रस्य बाधकोनुक्तोपि । एवम्भूतमेव हेतुं कस्मादुपादत्त इति चेत् । अन्यस्यासम्भवात् । नहि कश्चिदनित्यत्वसाधकः  सम्भवति य आकाशगुणत्वादिकं न बाधते । तूष्णीमेव कस्मान्नास्त इति चेत् । न (।)  असाधनाङ्गवचनस्य  सुतरामेव निग्रहस्थानत्वात् । अवश्यं हि प्रतिवाद्यववोधयितव्यः ।  तस्मादत्र न वादिनो दोषः ।

[3.1.3.1.1,29]

बाधकस्याभिधानाच्चेत् दोषो यदि वदेन्न सः ।किन्न बाधेत सोऽकुर्व्वन्नयुक्तं केन दुष्यति ।। ६१ ।।

[3.1.3.1.1,30]

—इत्यन्तरश्लोकः ।

[3.1.3.1.1,31]

एवं तर्हि हेत्वाभासवचनेपि न दोषः । हेत्वाभासोपि स्वयमेव तथाभूत इति किम्वादिनो दोषः । न ह्यसावपि तदुक्तदोषेणैव दुष्यति स्वयमेव दोषात् ।

[3.1.3.1.1,32]

उक्तोनुक्तोपि चेद्धेतुरसिद्धो वादिनोत्र किं । नहि तस्योक्तिदोषेण तस्यासिद्धविरुद्धते ।। ११६ ।।

[3.1.3.1.1,33]

तदसत् ।

[3.1.3.1.1,34]

अन्येषु हेत्वाभासेषु स्वेष्टस्यैवाप्रसाधनात् ।दुष्येद् व्यर्थाभिधानेन नात्र तस्य प्रसाधनात् ।। ६२ ।।

[3.1.3.1.1,35]

अत्र साध्यसाधनाय साधने वक्तव्ये तदसाधनस्य वचने दोषः । व्यर्थकत्वादभिधानस्य ।  सार्थकाभिधानाधिकारे व्यर्थकवचनं हि व्यर्थं । अत्र तु साध्यसाधनाददोषः । अवचन एवात्र  दोष इति । अत्राप्याकाशगुणत्वस्यावचने दोष इति चेत् । न । साधकस्यापि सम्भवात्  वादीष्टसाध्ये ऽवचनं दोषो युक्तः । न त्वत्र शास्त्रार्थाकाशगुणत्वाबाधकस्य सम्भवः । अतो  नावचनं दोषः ।

[3.1.3.1.1,36]

ननु यदि हेतुः शास्त्रार्थं बाधतेऽनित्यत्वमपि कथं साधयेत् । तेनैवानैकान्तिकत्वात् ।  अत्रोच्यते ।

[3.1.3.1.1,37]

यदि किञ्चत् क्वचिच्छा(स् )त्रे न युक्तं प्रतिषिध्यते ।ब्रुवाणो युक्तमप्यन्यदिति राजकुलस्थितिः ।। ६३ ।।

[3.1.3.1.1,38]

नहि सकलशास्त्रार्थविरोधः । क्वचिदेव शास्त्रे तस्य भावात् । सम्बन्धभावाभावाभ्यां  साधनमसाधनञ्चेति क इवात्र विरोधः । अयुक्तस्य प्रतिषेधे युक्तस्यापि प्रतिषेध इति  राजशासनमेतत् ।

[3.1.3.1.1,39]

अपि च ।

[3.1.3.1.1,40]

सर्व्वानर्थान् समीकृत्य वक्तुं शक्यं न साधनं ।सर्व्वत्र तेनोत्सन्नेयं साध्यसाधनसंस्थितिः ।। ६४ ।।

[3.1.3.1.1,41]

सर्व्वार्थाविरोधेन न किञ्चित्साधनं शक्यं वक्तुं । प्रकृतसाध्यसम्बन्धमात्रमेवापेक्ष्यते ।  अन्यथाऽसम्भवात् । शास्त्रार्थाविरोध एव कर्त्तव्य इति चेत् । न(।) अविशेषादपरस्यापि  प्राप्तेः । अथ शास्त्रस्यापि विरोधः परिहर्त्तव्यः (।) तथा सति साधनमेव किञ्चिन्न  स्यादित्युत्सीदेत् साध्यसाधनभावः सर्व्वत्र । शास्त्रं तर्हि कस्मादङ्गीकृतमिति चेत् । एतदेवात्रोपपादयितव्यमभिप्रेतं । न प्रथमं शास्त्राभ्युपगमः कर्त्तव्यः । कृते सति प्रमाणविरोधे  पश्चादपि वरं परित्यागः । परेषां पुनर्मतं शास्त्राभ्युपगमः प्रतिज्ञा । ततः शास्त्रमभ्युपगम्य  न विरोधयितव्यं । अभ्युपगमसिद्धान्ते सति वादविधानवृत्तेः ।

[3.1.3.1.1,42]

यदि तर्ह्याकाशगुणत्वबाधनेपि न हेतुदोषः कथम्विरुद्धाव्यभिचारी साधनदोषः ।  तत्रापि साधनान्तरप्रसिद्धार्थविरोधतो दोषः । इहापि शास्त्रप्रसिद्धार्थविरोध एव दोषः ।

[3.1.3.1.1,43]

न सदेतत् । यतः ।

[3.1.3.1.1,44]

विरुद्धयोरेकधर्मिण्ययोगादस्तु बाधनं ।विरुद्धैकान्तिकेनात्र तद्वदस्ति विरोधिता ।। ६५ ।।

[3.1.3.1.1,45]

विरुद्धाव्यभिचारिणोरिह	 परस्परविरुद्धार्थाव्यभिचारिता द्वयोरपि समानबलैव ।  द्वयोरप्यागमाश्रितत्वात् । वस्तुबलप्रवृत्तन्त्वनुमानं शास्त्रञ्च न तथाभूतं । ततस्तयो (र्)  न परस्परबाधनं विरुद्धाव्यभिचारिवत् । न च द्वयोरपि साधनं विरुद्धयोरेकत्र धर्मिण्ययोगात् । शास्त्रस्य तु विरुद्धानुमानापेक्षया प्रमाणत्वाभावात् । तदर्थो बाध्यत एव न बाधको  विरुद्धाव्यभिचारिवत् । शास्त्रस्य च प्रमाणबलाननुगृहीतस्य प्रतिषिद्धमेव प्रामाण्यं ।  तस्मान्न विरुद्धाव्यभिचारिपक्षोपक्षेपपक्षः क्षमः ।

[3.1.3.1.1,46]

अथापि शास्त्रमतीन्द्रियार्थदर्शिना प्रवर्त्तितं कथन्तस्यानुमानेन बाधा । ततस्तेन  प्रतिबद्धमप्रमाणमेवानुमानमपि । ततस्तुल्यबलत्वाद् विरुद्धाव्यभिचारिवदत्रापि दोष  एवेति चेत् ।

[3.1.3.1.1,47]

तदसत् । यतः ।

[3.1.3.1.1,48]

शास्त्रेण बाधनं स्याच्चेदनुमाने विरोधिनि । प्रमाणं निखिलन्नष्टमागमः परिशिष्यते ।। ११७ ।।

[3.1.3.1.1,49]

यदि सकलमनुमानं शास्त्रेण बाध्यते । तदा नानुमानेन शास्त्रार्थः साध्यते परं प्रतीति  कथमागमः प्रतिज्ञा भवेत् । नहि किञ्चिदनुमानमन्यद्वा प्रमाणं यन्न शास्त्रेण	 बाध्यते ।  अनित्यनित्यताद्यनुमानस्यापरापरशास्त्रेण बाधनात् । अस्त्यग्निरित्यादिकमपि शून्यताशास्त्रेण  बाध्यते । अथ तदप्रमाणं कथमप्रमाणमनुमानस्य बाधकं । अनुमानेन बाधितमप्रमाणं न  सर्व्वमिति चेत् । ननु तदेवानुमानं शास्त्रेण बाधितमप्रमाणमिति भवतः पक्षः । ततो न  भवतः पक्षपरित्यागो युक्तः । अथ परीक्षितं प्रमाणन्तेन बाधनं ।

[3.1.3.1.1,50]

नन्वनुमानमेव परीक्षा ततः कथं शास्त्रेण तेन बाधिता परीक्षा शास्त्रस्य प्रामाण्यहेतुः ।  न खलु तत्रासम्भवि तत् सम्भावयति । तस्मादनुमानमेव प्रत्यक्षपूर्व्वकं दृढमूलत्वात् प्रमाणं  तेन बाधितं शास्त्रं न प्रमाणमेवेति न तत्प्रतिपक्ष इति न विरुद्धाव्यभिचारिवदत्रापि दोषः ।  तेनाकाशगुणत्वाभावेन सहानित्यत्वसाधनात्	 साधनमेव न तु दोषवत् । विरुद्धाव्यभिचारी  तु नित्यत्वं तदभावञ्च साधयन्नहेतुरेवासम्भवात्तदभावतद्भावयोरेकत्र । आकाशगुणत्वाभावस्य  त्वनित्यत्वेन न विरोध इति कुतो दोष एकत्र धर्मिणि साधने ।

[3.1.3.1.1,51]

अबाध्यबाधकत्वेपि तयोः शास्रार्थविप्लवात् ।असम्बन्धेपि बाधा चेत् स्यात् सर्व्वं सर्व्वबाधनम् ।। ६६ ।।

[3.1.3.1.1,52]

गन्धेपि पृथिवीगुणत्वविपर्यासनात् । अन्येन तेन च प्रकृतेन हेतुनेति ।

[3.1.3.1.1,53]

सम्बन्धस्तेन तत्रैव बाधनादस्ति चेदसत् ।हेतोः सर्व्वस्य चिन्त्यत्वात् स्वसाध्ये गुणदोषयोः ।। ६७ ।।

[3.1.3.1.1,54]

यदि नाम तत्र धर्मिणि तस्याकाशगुणत्वस्य सद्भाव इति सम्बन्धस्तथापि न तत्साध्यमप्रकृतत्वादप्रकरणेपि न बाधनं दोषः । सर्व्वस्य हेतोः स्वसाध्यापेक्षया दोषस्य चिन्तयि(तु) मभिसमीहितत्वात् ।

[3.1.3.1.1,55]

तस्य स्वासाध्यानुपरोधेपि तदपरासम्बन्धबाधने यदि दोषः शास्त्रपीडालक्षणः । तदान्येनापि हेतुनान्यत्रापि धर्मिणि समैव दोषकारिणी पीडेति प्रतिपादयन्नाह ।

[3.1.3.1.1,56]

नान्तरीयकतासाध्ये सम्बन्धः सेह नेक्षते ।केवलं शास्त्रपीडेह	 दोषः सान्यकृते समा ।। ६८ ।।

[3.1.3.1.1,57]

व्यापकस्य हि साध्यस्याभावसाधनं परिहर्त्तव्यं । यः साध्यसाधननान्तरीयकस्यद्वाधने हि तदभावे व्याप्यस्यापि निवृत्तेः । न चाकाशगुणत्वस्य साध्यनान्तरीयकता । ततस्तदभावेपि न साध्योपरोधः । अपि च ।

[3.1.3.1.1,58]

शास्त्राभ्युपगमात् साध्यः शास्रदृष्टोखिलो यदि ।प्रतिज्ञासिद्धदृष्टान्त
		  हेतुवादः प्रसज्यते ।। ६९ ।।

[3.1.3.1.1,59]

प्रमाणसमुच्च(य)स्य व्याख्याता प्राह । शास्त्राभ्युपगमात्साध्यता सकलस्य शास्त्रदृष्टस्यान्यथा शास्त्राभ्युपगमस्य व्यर्थता । नहि तदर्थासाध्यतायां शास्त्रोपगमः क्वचिदुपयोगी । अभ्युपगमम्वार्हति । स्वातन्त्रेण		 प्रमाणेन न किञ्चित् । तस्मादुपगम्य शास्त्रं  तदर्थः साधनीयः । ततस्तद्विरोधे दोष एव ।

[3.1.3.1.1,60]

अत्रोच्यते । असिद्धहेतुदृष्टान्तयोः प्रतिज्ञात्वं भवेन्निर्द्देशस्य । तयोरपि शास्त्रार्थत्वस्य कदाचिद्भावात् । भवतु को दोष इति चेत् । प्रतिज्ञैव सकला प्राप्ता ततो सिद्धतादिदोषो न वक्तव्यः ।

[3.1.3.1.1,61]

ननु यः शास्त्रार्थो न भवति स हेतुर्व्वक्तव्यस्तत्रासिद्धतादिदोषः सावकाशः । न (।)  तस्यापि स्वमुखेनाभ्युपगमात् । अथ स्वमुखेनाभ्युपगतं न प्रतिज्ञा परमुखेनाभ्युपगतं नितरामेव । परस्यापि वैशेषिकादेः । साध्यनिर्द्देशः प्रतिज्ञेति असिद्धसाधननिद्दशोपि भवेत् ।  तस्यापि यदि नामानिर्द्दिष्टः शास्त्रार्थः प्रतिज्ञा न भवेत् निर्द्दिष्टस्तु भवत्येव । तथा हि भाष्य उक्तमागमः प्रतिज्ञा । न तु	 प्रतिज्ञा या स आगमः । नन्वा	 गमः प्रतिज्ञैव । न (।)  आगमार्थनिर्द्देशादागमः प्रतिज्ञानस्वरूपतः । ततः साध्यनिर्द्देशः प्रतिज्ञेति स्यात् प्रतिज्ञाऽसिद्धहेत्वादिस्तस्याप्यागमार्थत्वात् (।)

[3.1.3.1.1,62]

सत्त्यमेतत् । सकल एव शास्त्रार्थः साध्यः । तथापि । न साधनत्वेनोक्तस्य  प्रतिज्ञात्वं साध्यत्वेनानीप्सितत्वात् न्यायमुखप्रकरणे । तत्र तु स्वयं साध्यत्वेनेप्सितः  पक्षो "विरुद्धार्थोनिराकृत" इति पाठात् । न च साधनत्वेन निर्द्दिष्टस्ये
		प्सिततमत्वं साध्यता  च कर्मणः । न च साधनत्वेनेष्टं कर्म्म । तद्यथा ओदनं पयसा भुङ्क्त इति पयः । प्रमाणसमुच्चये न स्वरूपेणैवेति अवधारणात् । नैयायिकस्य च साध्यनिर्द्देशः प्रतिज्ञेति साध्यत्वेनैवेति भावप्रधानत्व	 स्यावधारणात् न साधननिर्द्देशः प्रतिज्ञा । अत्रोच्यते ।

[3.1.3.1.1,63]

उक्तयोः साधनत्वेन नो चेदीप्सितवादतः ।न्यायप्राप्तं न साध्यत्वं वचनाद् विनिवर्त्तते ।। ७० ।।

[3.1.3.1.1,64]

शास्त्राभ्युपगमादिति न्याय एष यदि तत्कथं न्यायप्राप्तस्य वचनेन निवर्त्तनं । न्याय-

[3.1.3.1.1,65]

सूचकं हि वचनं (न) न्यायमेव विरुणद्धि । अथ वचनसंसूचितोपि न्यायः साधक एव ।  साधनत्वेन	 निर्द्दिष्टस्यासाध्यत्वस्य ।

[3.1.3.1.1,66]

नैतदस्ति ।

[3.1.3.1.1,67]

विरुद्धाव्यभिचारि स्याद् द्वयमेतत्तथा सति । शास्त्राभ्युपगमादेतदीप्सितादि वचस्तथा ।। ११८ ।।

[3.1.3.1.1,68]

यदि ईप्सितवचनादि न्यायेनासाध्यत्वं साधनस्य साध्यते । तथा शास्त्राभ्युपगमादित्यनेन साध्यत्वं (।) तथा सत्येकत्र परस्परविरुद्धार्थसाधनादे तौ शंस (? संश)सं जनयेतां ।  तथा च । शास्त्राभ्युपगमादिति न साधक इति कुतः शास्त्रदृष्टस्यासाधनत्वेनेष्टस्यापि साध्यता ।

[3.1.3.1.1,69]

अथ शास्त्राभ्युपगमादिति न न्यायः । तथा सतीप्सितम्वादिना साध्यं न साधनत्वेनेष्टं (।) अत्राह

[3.1.3.1.1,70]

अनीप्सितमसाध्यञ्चेद्वादिना	 न्योप्यनीप्सितः ।धर्मोऽसाध्यस्तदाऽसाध्यं बाधमानं विरोधि किम् ।। ७१ ।।

{3.1.3.1.2}



〈(२) शब्दस्याकांशगुणत्वनिरासः〉


[3.1.3.1.2,1]

नह्याकाशगुणत्वमपि वादिनेप्सितमतो न साध्यं । प्रकृतपरित्यागेन हि कः प्रेक्षावान्  अप्रकृतमीप्सिततमं कुर्यात् ।

[3.1.3.1.2,2]

ननु शास्त्रमभ्युपगम्य तदर्थविरोधे स्वयमुक्तेन हेतुनाऽवश्यमेव दोषदुष्टः । न ।  प्रतिवादीष्टस्य स्वयञ्च साधनात् । न दुष्ट इति प्रतिपादितमेतत् । अथ प्रमाणविरोधोपि  यद्याकाशगुणता शब्दस्य न स्यादुत्पत्तिस्थान एव श्रूयेत । आकाशगुणत्वे तु तद्योगादन्यत्रापि  श्रुतिः । नैतदस्ति । तत्रैव तस्य ग्रहणात् रूपवत् । दूरस्थितेन कस्माद् गृह्यते । रूपस्यापि  तर्हि तदाकाशगुणत्वप्राप्तिः । अपि च । तदाकाशमेकमनेकमिति वा स्यात् (इति) ।  यद्येकं योजनसहस्त्रादपि तद्गुणस्य श्रुतिः स्यात् । अनेकत्वे वदनदेश एव । तस्मान्नाकाशगुणत्वस्य शब्दे कुतश्चित् प्रतीतिः ।

[3.1.3.1.2,3]

नन्वाकाशगुणत्वमन्तरेणावस्थानमेव न स्यात् । अवश्यं हि पदार्थेन स्थितिमत (ा)भाव्यं । तत्र रूपस्पर्शरसगन्धानां पृथिव्यादिमहाभूतचतुष्टयमाश्रयः । शब्दस्य त्वाकाशमनाश्रि	तत्वायोगात् । पृथिव्यादीनामपि तर्हि आकाशाश्रितत्वमेव तत एव हेतोः । न(।)  गुणत्वाभावात् । तदेवागुणत्वमाश्रितत्वेन सिध्यति । गुणत्वञ्च शब्दस्याश्रितत्वे पृथिव्यादीनां गुणाश्रितत्वादगुणत्वञ्चेत् । तदेव न सिध्यत्याश्रयस्याकाशस्य सम्भवे । आकाशाश्रितं हि रूपादि पृथिव्यादि च भवेत् । पृथिव्यादे  रूपादेश्चाकाशासमवायित्वात् ।  पृथिवीसमवेतं हि रूपादिकं । कोयं समवायो नाम । एकलोलीभावेनावस्थानमिति चेत् ।  न तर्हि शब्दस्याकाशगुणत्वं तेन सहैकलोलीभावेनाप्रतिपत्तेः । गन्धस्य च पृथिव्या अथाकाश  उपलभ्यमानत्वात्तदाश्रितः शब्दस्तदेव च तस्य स्थानं । तूलकादेरपि तर्हि तत्रोपलभ्यमानत्वादाकाशाश्रितत्वं तेन धारणात् । स्वयमेव लभ्य (?घु) त्वादवस्थानमिति चेत् । शब्द-

[3.1.3.1.2,4]

स्यापि तथा स्यादित्यनाकाशगुणत्वं । अथ तूलकादेः पृथिव्यपि स्थानमाकाशे तु स्थानन्नाकाशकृतं वायुना सन्धारित्वात् । शब्दस्याप्येवमिति नाकाशगुणता । तथाहि ।

[3.1.3.1.2,5]

वायुना प्रेर्यमाणस्य शब्दस्यान्यत्र न श्रुतिः । वायुरेवाश्रयस्तस्य केयमन्यस्य कल्पना ।। ११९ ।।

[3.1.3.1.2,6]

यथा हि । वायुना धार्यमाणस्य तूलकादेर्न्न वायुगुणता तथा शब्दस्यापि ।

[3.1.3.1.2,7]

यथा च प्रेर्यते तूलमाकाशे मातरिश्वना । तथा शब्दोपि किं वायोः प्रतीपं शब्दवित्क्वचित् ।। १२० ।।

[3.1.3.1.2,8]

अथ शब्दः प्रेरयितुमशक्य एव मातरिश्वना गुणेन संयोगाभावात् । तूलकस्य तु  पृथिवीत्वान्न विरोधः । अन्यथाच्छायातपादिरपि प्रेर्येत । कथन्तस्य प्रेरणं द्रव्यस्यैव  तदाश्रितस्य प्रेरणात् (।)

[3.1.3.1.2,9]

संयुक्तसमवायेन वायुना प्रेर्यते यदि । नैषापि कल्पना शब्दे प्रेरणं वियदः कुतः ।। १२१ ।।

[3.1.3.1.2,10]

अथापि प्रेर्यते व्योम तथा सति न निष्क्रियं । व्यापिनः प्रेरणा चास्य सम्भवत्यतिदुर्घटम् ।। १२२ ।।

[3.1.3.1.2,11]

अपि च ।

[3.1.3.1.2,12]

संयुक्तसमवायेन यदि प्रेरणमिष्यते । समवायेन किन्नास्ति समवेतस्य वायुना ।। १२३ ।।

[3.1.3.1.2,13]

वायुगुणतैव शब्दस्यास्तु तद्द्वारेण तस्य देशान्तरगमनात् । वायोः स्पर्श एव गुण इति  चेत् । नैकगुणत्वमेव द्र(व्य) स्येति नियमः । रूपरसगन्धस्पर्शवती पृथिवीत्यादि परसिद्धान्तात् । दृष्टश्च गुणस्यापि गन्धस्य वायुना प्रेरणं । तत्रापि संयुक्तपृथिवी समवायादेव  प्रेरणमिति चेत् । न । तदुपलम्भे पृथिव्युपलम्भाभावात् । तत उत्पन्नस्य केवलस्य वायुना  प्रेरणे को विरोधः । गुणस्य निष्क्रियत्वादिति चेत् । तदेव निष्क्रिययत्वं केवलप्रेरणायां न  सिध्यति । सक्रियत्वमपि सहितप्रेरणायामसिद्धमिति चेत् । न । सहितप्रेरणाया असिद्धेः ।  गुणस्य सक्रियत्वं कथमिति चेत् । अयमपरोस्यय दोषस्तु ।

[3.1.3.1.2,14]

यद्ययुक्तं क्वचिच्छास्त्रे गुणत्वादि निषिध्यते (।) युक्तमप्यत्र नेष्येत तदेतद्राजशासनं ।। १२४ ।।

[3.1.3.1.2,15]

किञ्च न प्रेरणं नाम निजस्थानविनाशिनाम् । सक्रियत्वं न नामास्ति पदार्थस्य विनाशिनः ।। १२५ ।।

[3.1.3.1.2,16]

देशान्तरे तत्सदृशक्षणोत्पत्तिगुणेन किं । जलकल्लोलगमनः परैः शब्दो न किं मतः ।। १२६ ।।

[3.1.3.1.2,17]

अपि च ।

[3.1.3.1.2,18]

न गुणव्यतिरेकेण गुणवान् मानसङ्गतः । स्पर्शादिव्यतिरेकेण किमन्यदुपलभ्यते ।। १२७ ।।

[3.1.3.1.2,19]

यदि च गन्धः संयुक्तसमवायेन वायुना भुवा सहाकृष्यते । शब्दोपि पृथिव्यादिगुण  एव । ततः पृथिव्यादिना सहैवाकृष्यतां किमाकाशकल्पनया ।

{3.1.3.1.3}



〈(३) आकाशस्य भूतत्वनिरासः〉


[3.1.3.1.3,1]

अपि च पृथिब्यादयो धारणादिकर्म्मणा परिकल्प्यतां नाम आकाशन्तु कथं । अवकाशदानादाकाशमपीति चेत् । किमिदमवकाशदादन्नाम । अवस्थितेरव्याघातः (।) पृथिव्यादयः  परस्परदेशावस्थितिविघातकृतः । ततोऽवस्थानस्य दात्रापरेण केनचिन्महाभूतान्तरेण  भवितव्यं । तदाकाशं ।

[3.1.3.1.3,2]

तदपि यत्किञ्चित् । तंथाहि ।

[3.1.3.1.3,3]

नावस्थितेर्व्विघातोस्ति यदि भूतान्तरस्थितिः । परस्परस्याभावेपि न विघातोस्त्यवस्थितेः ।। १२८ ।।

[3.1.3.1.3,4]

महाभूतान्तराभावे महाभूतान्तरस्थितिः । महाभूतान्तराभावमात्रमाकशमुच्यताम् ।। १२९ ।।

[3.1.3.1.3,5]

ननु महाभूतान्तरस्य वाय्वादेः क्वावस्थानं यदि नाकाशं । नन्वाकाशस्यापि क्वावस्थानं  यदि महाभूतान्तरं म भवेदित्यनवस्था । अथाकाशमनाधारस्वभावमाधारश्चान्यस्येति चेत् ।  वायुरवि तर्ह्यनाधारस्वभावोन्यस्य चाधार इति अर्थान्तरपरिकल्पना न साध्वी । अपि च ।

[3.1.3.1.3,6]

लोष्ठस्य कथमाधारो नाकाशं पततः क्वचित् । वायौ गतिमति व्योम्नः कथमाधारतागतिः ।। १३० ।।

[3.1.3.1.3,7]

वायोर्गत्यविबन्धश्चेदाकाशान्नेदमुत्तरं । गतेर्व्विबन्धाभावोहि विबन्धकविनाकृतः ।। १३१ ।।

[3.1.3.1.3,8]

अथ ।

[3.1.3.1.3,9]

आकाशं व्यापि नित्यञ्च धार्यतेन्येन तत्कथं । तेनानाधारता तस्य परं प्रति तु धारकं ।। १३२ ।।

[3.1.3.1.3,10]

व्यापित्वमात्मनोप्येतत्तदवस्थमरूपि च । तस्यैवाधारभावः किं परं प्रति न कल्प्यते ।। १३३ ।।

[3.1.3.1.3,11]

यस्यात्मा नास्ति तादृक्षस्तस्याकाशेन का क्रिया ।

[3.1.3.1.3,12]

दिशोपि व्यापिताकाशकृत्यं ताभिः प्रकल्त्यताम् ।। १३४ ।।

[3.1.3.1.3,13]

परस्परव्यापितायामेकत्वं व्यापिनां न किम् ।

[3.1.3.1.3,14]

नन्वाकाश आलोक इति व्यवहारो नात्मादिषु कथमेकता । (ननु) यदि व्थवहारोनुरुध्यते यथाव्यवहारस्तथा पदार्थकल्पना तदनुरूपैव युक्ता । छिद्रमेवाकाशम् । अच्छिद्रकारकाभावे च तद्व्यवहारः । यदा चाच्छिद्रकारिणो भावस्तदाकाशं क्व गतवत् । नहि  पार्श्वाप (द) श(?स)रणमुच्यते	 व्योम्नस्तदभावे च तत्र चान्यत्र वा क्व गतमाकाशं ।  विनष्टञ्चेत् । साध्वी नित्यता । तत्रैवास्तु इति चेत् । अच्छिद्रमाकाशमिति च व्याहतं ।  तत्रा
		प्यस्त्यवान्यथा तस्य पदार्थस्य स्थितिरेव न स्यात् । अथ केयं स्थितिः । किं धार्यमाणता । अथाविहन्यमानता । यदि धार्यता । तदसत् । नाकाशेन घटादयो धार्यन्तेऽपि  तु भुवा । (अथ) अनुपघातः । तदप्यसत्त्यं । यतः

[3.1.3.1.3,15]

उपघातो यतस्तस्य तस्याभावेन तस्य सः । आकाशान्नोपघातस्तु व्यक्तमाकाशचर्व्वणम् ।। १३५ ।।

[3.1.3.1.3,16]

तस्मादभावो भूतानां चतुर्ण्णां व्योम कथ्यते । तदन्यत्र महाभूते व्यवहारोस्ति न प्रमा ।। १३६ ।।

{3.1.3.1.4}



〈(४) दिङ्‌निरासः〉


[3.1.3.1.4,1]

अनेन दिगपि व्याख्याता । तस्या अपि व्यापितायां नावकाशदानादिकं । तथाहि ।

[3.1.3.1.4,2]

व्यापित्वेन प्रतीच्यादिप्रत्ययो नेतरत्वतः । गतिर्न्नास्त्यपरा तस्यास्तदभावप्रसङ्गतः ।। १३७ ।।

[3.1.3.1.4,3]

यदि व्यापित्वं दिशः । सैव पूर्व्वा ततोन्यत्र व्यवस्थितस्य कथं परा । अथ तत्रोभयरूपता तथा सत्युभयप्रत्ययप्रसङ्ग ।

[3.1.3.1.4,4]

अथ प्रतिनियतव्यञ्जकाभावात् काप्यवस्था दिशोभिव्यज्यतेनेंकावस्थायाः । थाय  पितृपुत्रादिरूपस्य स्वरूपस्यापि पित्रादित्वाभिव्यक्तिः पुत्रादित्वापेक्षया ।

[3.1.3.1.4,5]

तदप्यसद्यतः ।

[3.1.3.1.4,6]

अवस्थाया दिशो व्यक्तिर्न्नियताया यतोन्यतः । तत एव हि भावानामवस्था पूर्व्वतादिवत् ।। १३८ ।।

[3.1.3.1.4,7]

यत एव पूर्व्वापरदेशव्यवस्थितपुरुषापेक्षया (इ)त(र)स्य परादिता दिग्भागस्य तत  एव भावानामेव सेति किन्नाभ्युपेयते । पूर्व्वदेशावस्थितत्वात् पुरुषादीनां पूर्व्वता देशस्य  देशान्तरापेक्षया तस्यापि पुनरादित्याद्यपेक्षयेति किमन्यदिक्‌परिकल्पनेन । आदित्यादिना  दिगभिव्यज्यते । तेन चादित्यस्य पूर्व्वतादिता । तदिदमितरेतराश्रयदोषः । तावन्मात्रेण च  व्यवहारः प्रसिद्धः किमन्यापेक्षापरिकल्पनाप्रयासेन ।

[3.1.3.1.4,8]

नन्वपेक्षामन्तरेणापि ऋज्वेतदि (ति)भवति व्यवहारात् पदार्थान्तरमेव दिक् ।

[3.1.3.1.4,9]

तदप्यसत्त्यं । यतः ।

[3.1.3.1.4,10]

अपेक्षाभेदतस्तत्राप्यस्ति दर्शनमृज्विति । अत्यन्ताभ्यासतोन्येन विना पश्चात्तथा गतिः ।। १३९ ।।

[3.1.3.1.4,11]

तथा हि तव प्रगुणमेतदिति लोक उपलभ्यते व्यवहारः । ततोत्यन्ताभ्यासात् पश्चात्तदनुसरणेनापेक्षां विनापि । कुत एतत्(।) तदन्वयव्यतिरेकानुविधानादन्यत्रापि निमित्त नैमित्तिकभावगतिः । तथाहि ।

[3.1.3.1.4,12]

समुद्रमध्यमध्यास्य जायते विभ्रमो नृणां । ग्रहनक्षत्रदृष्ट्या तु दिग्विभागविनिश्चयः ।। १४० ।।

[3.1.3.1.4,13]

न नक्षत्रादिसम्बन्धमात्राद्दिगपरेक्ष्यते । स्वरूपाप्रतिभासे हि कथन्त (द्ग) तिरुच्यते ।। १४१ ।।

[3.1.3.1.4,14]

तथाहि । पूर्व्वादिगिति भास्करोदयसङ्गम एव मनसि निलीयते ।

[3.1.3.1.4,15]

नन्वादित्यस्यान्यथा दर्शनेपि दिग्व्यामोहवाहिमानसानां सैव पुर्व्वोपलक्षिता दिक् प्रतिभाति नादित्त्योदयवशेन । तथा ह्यादित्त्योदयोपि पश्चिमदिगवलम्ब्यवभासते ।

[3.1.3.1.4,16]

अत्राप्युच्यते ।

[3.1.3.1.4,17]

अभ्रान्तमानसासङ्गी यत्रास्तमय ईक्षितः । स्वभ्यस्ता सैव दिक् तत्र ग्रामारामादिलक्षिता ।। १४२ ।।

[3.1.3.1.4,18]

य एवारामग्रामादि (र्)उत्तरादिदिगुपलक्षणमादित्योदयाद्यपेक्षया प्राक्तनावस्थायां  सातत्येनोपलब्धः तदभ्यासापरान्ना
		दित्योदयोनुरुध्यतेऽपि तु तदुपलक्षिता सैव दिगिति दृढवासनासङ्गमाद् व्यवहारः । तस्मात् (।)

[3.1.3.1.4,19]

अनादिवासनासङ्गसम्मुखीभूतचेतसां । प्रमेयविरहादेते प्रत्यया एव केवलाः ।। १४३ ।।

[3.1.3.1.4,20]

न खल्वत्यन्तमवधानदानतात्पर्यपर्यासितपर्याकुलमानसोपि दिगादीनां निजं रूपमवधारयति । अनवधारिततद्रूप एव (तु) लोकः परामर्शविरहाद् गतानुगतिकन्यायापकृतमानसतया  तथा व्यवहरतीति किमत्र कुर्म्मः ।

[3.1.3.1.4,21]

अनादित्वात्तु सत्त्यत्वे नास्ति ह्यस्यापि सत्त्यता ।

[3.1.3.1.4,22]

ईश्वरादिविकल्प (ा) नामप्यनादि (न्त) तो न किम् ।। १४४ ।।

[3.1.3.1.4,23]

तस्मादसद्व्यवस्थेयं दिगादीनां व्यवस्थितिः । व्यवहारमात्रमेवेदं शास्त्राभ्यासादुपागतम् ।। १४५ ।।

[3.1.3.1.4,24]

न शास्त्राणामनादित्वे सर्व्वेसामेव सत्त्यता । परस्परविरोधेन बाध्यबादकभावतः ।। १४६ ।।

[3.1.3.1.4,25]

तस्मात्पदार्थानामेव परस्परापेक्षया पूर्व्वः पर इत्यादि नामव्यवहारार्थमुपरचयन्ति स्म  वृद्धाः । अनादित्वाद्वा संस्कारस्य पूर्व्वव्यवहार एव प्रबोधमुपगतस्तथा व्यवहारयतः ।

{3.1.3.1.5}



〈(५) कालनिरासः〉


[3.1.3.1.5,1]

स एव च स्वभावो भेदेन निर्द्दिश्मानः कालाद्याख्यां भजति । तथाहि । आसीदस्ति  भविष्यतीति प्रत्ययेभ्यः देवदत्तादेरतीतानानागतकालव्यवस्थानं । आसीत्सकाल इत्यादितश्च  कालस्यापि कालान्तरेवस्थानं प्रसक्तमित्यनवस्था । अथ स्वरू(पे) णैव कालः पूर्व्वो न  कालान्तरापेक्षया । तथा दिगपीति । स्वभावभूतधर्मभेदेन तथा व्यपदेश ऐन्द्री दिक्  पूर्व्वेति । एवन्तर्हि (।) पदार्थानामपि वृक्षादीनां स्वयमेव पूर्व्वता नापरकालादिपूर्व्वत्वापेक्षया । अथ कालादेः स्वतो न पूर्व्वादिताऽपि तु तत्संसर्ग्गिपदार्थापेक्षया । तथाहि ।

[3.1.3.1.5,2]

राजानो ये चिरातीता (स्) तत्संसर्गव्यपेक्षया ।

[3.1.3.1.5,3]

कालोप्यसौ चिरातीत इति तत्र व्यवस्थितिः ।। १४७ ।।

[3.1.3.1.5,4]

अत्रोच्यते ।

[3.1.3.1.5,5]

अतीत भावसंसर्गात्कालस्यातीतता यदि । भावस्य तदतीतत्वं तत्कालापेक्षयाऽपतेत् ।। १४८ ।।

[3.1.3.1.5,6]

अन्योन्यसंश्रयत्वेन न स्यादन्यतरस्थितेः । यौगपद्यादतीतत्वं यदि स्यादनवस्थितिः ।। १४९ ।।

[3.1.3.1.5,7]

न परस्परहेतुत्वं युगपद्भाविनोर्द्वयोः । तयोरथ परस्माच्चेत्तस्यापीत्यनवस्थितिः ।। १५० ।।

[3.1.3.1.5,8]

अन्यच्च । यद्याकाशगुणः शब्दः । वायुगुणः स्पर्शः । तेजोगुणो रूपं । अब्गुणो  रसः । पृथिवीगुणो गन्धः । कलगुणः क इति वक्तव्यमेव । तथात्मादेः । अथ कालस्य  महत्वादिकं तदात्मादीनामपि । ततः प्रातिस्विकः कश्चिद् वक्तव्यः । अथ पदार्थानां  प्रतिबन्धाभ्यनुज्ञे । ते(च)कारणवशादेवान्वयव्यतिरेकतः । तस्यापि स्वकारणादित्यनादिः  काल  परंपरा । अपि च ।

[3.1.3.1.5,9]

नित्यस्य व्यापिनः शक्तिः प्रतिबन्धाभ्यनुज्ञयोः ।

[3.1.3.1.5,10]

यद्यात्मनोपि सा प्राप्ता नेष्टादन्यस्य भिन्नता ।। १५१ ।।

[3.1.3.1.5,11]

तथाहि । कालो दिगात्माकाशमिति समानमेतन्नित्यादितया । ततः ।

[3.1.3.1.5,12]

समानदेशकालत्वे निर्व्यापारत्वयोगतः । अनेन कृतमन्येन नेति वैधर्म्यवित् कथम् ।। १५२ ।।

[3.1.3.1.5,13]

तस्मादसन्नेवाकाशादिवादः । तस्मादाकाशगुणत्वं शब्दस्य न प्रमाणसङ्गतं । अपि च

[3.1.3.1.5,14]

आकाशवायुप्रभवो हि शब्दः कथं न वायोर्गुण उक्त एषः ।

[3.1.3.1.5,15]

आकाश एव श्रुतिरस्य तेन व्योम्नो गुणत्वं प्रतिपन्न एषः ।। १५३ ।।

[3.1.3.1.5,16]

ज्वालादिराकाशगतो न दृष्टः किन्तद्गुणत्वं कथितन्न तस्य ।

[3.1.3.1.5,17]

अन्योपि तस्याश्रय इत्ययुक्तं ध्वनेरपि स्यात् पटहादिरन्यः ।। १५४ ।।

[3.1.3.1.5,18]

यदि यो यत्रस्थतया प्रतीयते स तद्गुणः ज्वालादिकमपि किन्नाकाशगुणः । तस्यान्योपि कुड्यकाष्ठादिक आश्रय इति तत्रस्थतया प्रतीयमानो नाकाशगुणः ।

[3.1.3.1.5,19]

तदसत् । उभयस्थत्वे भवतूभयगुणः । ध्वनेरपि पटहशङ्खादयः किं नाश्रयः ।  देशान्तरे श्रूयमाणत्वादिति चेत् । आलोकादेरपि समानमेतत् । आश्रयेपि मण्यादौ तस्योपलंभादिति चेत् । क्वथ्यमानद्रव्यशब्देपि समानमेतत् । तस्मान्नाकाशगुणत्वं शव्दस्य ।  तत्रस्थतोपलब्धेरपि तत्रस्थालोकवत् । न चाकाशस्य स्थापकत्वमप्रतिघत्वात् । आकाशमरूप्यनिदर्शनमप्रतिघं । आलोके सत्याकाशं प्रज्ञायते यत्रालोक एव तत्राकाशप्रज्ञप्तेः प्रज्ञप्तिमदाकाशं । तस्मादाकाशगुणः शब्द इति न सुभाषितं । तस्मान्नाकाशगुणत्वबाधने कश्चिद्दोषः ।</div><div label="3.1.3.2" level="4" n="2">

〈२. अन्यथा "स्वयं" शब्दोऽनर्थकः〉


{3.1.3.2.0}



[3.1.3.2.0,1]

अपि च ।

[3.1.3.2.0,2]

पक्षलक्षणबाह्यार्थः स्वयं शब्दोप्यनर्थकः ।

[3.1.3.2.0,3]

स्वयं शब्दो हि शास्त्रकारेष्टस्य शास्त्राभ्युपगमात् साध्यताप्राप्तिरिति तन्निवृत्यर्थ एव ।  नान्यदस्य प्रयोजनं । यदि पुनस्तस्यापि साध्यता । व्यर्थतैव तस्य स्यात् । तथा सति पक्षलक्षणासङ्गतत्वात् ।

[3.1.3.2.0,4]

शास्त्रेष्विच्छाप्रवृत्त्यर्थो यदि शङ्का कुतो न्वियं ।। ७२ ।।

[3.1.3.2.0,5]

सोऽनिषिद्धः प्रमाणेन गृह्णन् केन निवार्यते ।निषिद्धश्चेत् प्रमाणेन वावा केन प्रवर्त्त्यते ।। ७३ ।।

[3.1.3.2.0,6]

पूर्व्वमप्येष सिद्धान्तं स्वेच्छयैव गृहीतवान् ।कथञ्चिदन्यं न	 पुनर्ग्रहीतुं लभते न किं ।। ७४ ।।

[3.1.3.2.0,7]

यदि प्रेक्षापूर्व्वकारी प्रपत्ता परीक्षैव	 तस्य निमित्तं शास्त्राभ्युपगमस्य । ततः कथं  शास्त्रेष्विच्छाप्रवृत्त्यर्थं स्वयं—ग्रहणं (।) न च सर्व्वमेव शास्त्रं परीक्षाक्षमं ततः प्रमाणबाधिता  परिशुद्धेन प्रवृत्तेरेवेति कुत इच्छाप्रवर्त्तनस्य सम्भवः । यतः ।

[3.1.3.2.0,8]

नेच्छामात्रात् प्रवर्त्तन्ते प्रेक्षापूर्व्वक्रियाकृतः । विमृश्यकारिता पुंसां सुधियां प्रथमं पदम् ।। १५५ ।।

[3.1.3.2.0,9]

अप्रेक्षापूर्व्वकारी चेत्तस्येच्छैव निबन्धनं । प्रथमोपगमस्तस्य तावन्मात्रप्रवर्त्तितः ।। १५६ ।।

[3.1.3.2.0,10]

ततस्तद्वद्‌द्वितीयोपि तृतीयोपि भविष्यति ।

[3.1.3.2.0,11]

तदर्थमेषा शिक्षा चेत् नेच्छेत्येव स शिक्ष्यताम् ।। १५७ ।।

[3.1.3.2.0,12]

यदि शास्त्रमिच्छया ग्रहीतव्यमित्ययमेव न्यायः । स्ववचनेन कथ्यते पूर्व्ववदिदमपि  त्वयेच्छयैव ग्राह्यं तदा "परीक्ष्य युक्तं ग्रहणं नेच्छामात्रमत्र त्राण" मिति न्यायदर्शनं युक्तमिच्छाप्रवर्त्तनविरोधि । तस्मात् स्वयं ग्रहणमयुक्तमेव यदि शास्त्रदृष्टं साध्यं । एवन्तर्हि स्वयमिष्टार्थसाधनेपि शास्त्रार्थं परित्यज्य यदि प्रमाणबाधा न तत्र प्रवर्त्तेत कश्चित् । अबाधनं  चेदिच्छया स्वयमेव प्रवर्त्तते । किं स्वयं-ग्रहणेन ।

[3.1.3.2.0,13]

परिहारः ।

[3.1.3.2.0,14]

दृष्टेर्व्विप्रतिपत्तीनामत्राकार्षीत् स्वयं श्रुतिम् ।इष्टाक्षतिमसाध्यत्वमनवस्थाञ्च दर्शयन् ।। ७५ ।।

[3.1.3.2.0,15]

विप्रतिपत्तिनिराकरणार्थं सकलमेव शास्त्रं ततोत्रापि शास्त्रदृष्टं साध्यमिति विप्रतिपत्तिनिराकरणम् । केन न्यायेनेति चेत् । इष्टाक्षत्यसाध्यतानवस्थादर्शनेन । नहि शास्त्रदृष्टबाधनेपोष्टस्य क्षतिः । अनान्तरीयकतयापि न साध्यं । अनान्तरीयकत्वेपि तत्साधनेऽनवस्थाप्रसङ्ग  इति न्यायः स्वयं-ग्रहणेन दर्श्यते ।

[3.1.3.2.0,16]

तस्मादसदेतत् ।

[3.1.3.2.0,17]

समयाहितभेदस्य परिहारेण धर्मिणः ।प्रसिद्धस्य गृहीत्यर्थं	 जगादान्यः स्वयं श्रुतिं ।। ७६ ।।

[3.1.3.2.0,18]

शास्त्रेण रचितो भेद आकाशगुणत्वलक्षणो यस्य धर्मिणस्तत्परिहारेण स्वयमेव प्रसिद्धो  न शास्त्रकारेण साधितो यो धर्मी तस्य परिग्रहो यथा स्यादिति स्वयं-ग्रहणं । तथाहि ।  स्वयमेव यो धर्मी व्यवस्थितो नान्येन व्यवस्थापितः स धर्मी भवति नान्य इत्यर्थादुपपन्नमेतत् ।

[3.1.3.2.0,19]

तदसत् । यतः ।

[3.1.3.2.0,20]

विचारप्रस्तुतेरेव प्रसिद्धः सिद्ध आश्रयः ।स्वेच्छाकल्पितभेदेषु पदार्थेष्वविवादतः ।। ७७ ।।

[3.1.3.2.0,21]

विचारो हि नित्यानित्यादिरूपतया क्वचिद् धर्मिणि क्रियमाणः सिद्धरूपे क्रियते ।  यस्य तु यदेव रूपं साधयितव्यं । तत्र तदेव तावद् विचार्यतां, असिद्धे धर्मिणि साधनासम्भवात् ।

[3.1.3.2.0,22]

अथ शब्दरूपं सिद्धमेव । तदेव तर्हि धर्मित्वेनोपादातव्यं । किमसिद्धविशेषणोपादानेन । अथ तथा भूत (एवेच्छा)वादिनोऽनित्यतां साधयितुं ।

[3.1.3.2.0,23]

असदेतत् । यतः ।

[3.1.3.2.0,24]

श्रोतुस्तत्रानभिप्रायात्तस्मात्तस्याप्रसिद्धितः । आकाशगुणयुक्तस्य साध्यस्य वचनं वृथा ।। १५८ ।।

[3.1.3.2.0,25]

नहि प्रेक्षापूर्व्वकारिणामनर्थिका वचनानां वृत्तिः । न तावत् प्रतिवादिनामाकाशगणत्वविशेषणमनित्यत्वमभिप्रेतं । नाप्यनभिप्रेतमेव प्रतिज्ञामात्रात् सिध्यति । एवं हि  अनाकाशगुणः शब्दो(ऽ)नित्यः कृतकत्वादित्यपि सिध्येदन्यो वा यथेप्सितोर्थः । अथैवमेव  वादिनोभिरुचितं । तथा सति तथाभूतो विवेकरहितोभिरुचिमात्रप्रेरितः केन निवार्यताम् ।

[3.1.3.2.0,26]

तस्मादसदेतत् ।

[3.1.3.2.0,27]

असाध्यतामथ प्राह सिद्धादेशेन धर्मिणः ।स्वरूपेणैव निर्द्देश्य इत्यनेनैव तद्गतम् ।। ७८ ।।

[3.1.3.2.0,28]

यतः ।

[3.1.3.2.0,29]

सिद्धसाधनरूपेण निर्द्देशस्य हि सम्भवे ।साध्यत्वेनैव निर्द्देश्य इतीदं फलवद् भवेत् ।। ७९ ।।

[3.1.3.2.0,30]

अथैवं व्याख्यायेत । न स्वरूपेण धर्मी साध्यः । स्वयमेव सिद्धो भवतीति वचनात् ।  अन्यथा स्वयम्वचनेन तस्य विशेषणं किमर्थजातं जनयतीति । तथा हि । न तावद्धर्मिणः  सिद्ध(ता) मात्रप्रतिपादनार्थ वचनं विचारप्रस्तावत एव प्रसिद्धत्वात् । तस्मात् प्रसिद्ध एव  भवति न साध्य इति । अस्य साध्यत्वनिषेधार्थं स्वयम्वचनं । ततः साध्यता न धर्मिण  इत्युक्तं (।)

[3.1.3.2.0,31]

तदप्ययुक्तं । यतः ।

[3.1.3.2.0,32]

प्रेक्षावान्नास्त्यसौ कश्चिद्यःसिद्धमपि साधयेत् । तं तदा प्रतिपन्नेव साध्यतां गमयेत् कथम ।। १५९ ।।

[3.1.3.2.0,33]

एवन्तर्हि स्वरूपेणैवेति वचनमनर्थकं । विचारप्रस्तुतेरेवासिद्धस्य साध्यत्वात् । न  खल्वसिद्धं विवादास्पदीभवति । तथा ।

[3.1.3.2.0,34]

सन्दिग्धे हेतुवचनाद् व्यस्तो हेतोरनाश्रयः ।

[3.1.3.2.0,35]

तथा विचारस्याप । तथा सिद्धोपि ।

[3.1.3.2.0,36]

अत्रोच्यते । स्वरूपग्रहणं हि न सिद्धनिवृत्त्यर्थं साधनत्वेन निर्द्दिष्टस्यासिद्धस्य निराकरणार्थत्वात् । अत एव स्वरूपेणैवेति ।

[3.1.3.2.0,37]

अवधारणमेवैकं फलवत् प्रतिपादितं ।

[3.1.3.2.0,38]

अन्यथा द्वयमपि प्रतिपादनीयं भेदेन । किमर्थन्तर्हि सिद्धसाधनरूपेणेत्युक्तं । सिद्धरूपेण धर्मिणोऽसिद्धस्य । तथा धर्मस्य साधनरूपेणेति व्याख्यातव्यं । स च सिद्धरूपेण निर्द्देशो  धर्मिणः केवलस्य यथा समवायिकारणमात्मा । तथा आकाशगुणः शब्दो (ऽ) नित्य इति धर्मिविशेषणत्वेन । अथ यत्र धर्मिविशेषणं तत्राकाशगुणः शब्दोऽनित्य इति वचनात् । कथमवगतमनित्यत्वं नाकाशगुणत्वमिति । किमनित्यो यः शब्दः स आकाशगुणोऽथाकाशगुणो यः योऽनित्य  इति । तदेतदपि प्रकरणादवगन्तव्यं । शब्दस्य साधारणत्वेपि च तथा च प्रतिपादितं । कथन्तर्हि  श्रावणः शब्द इति स्वरूपग्रहणस्य व्यवच्छेद्यं दर्शितं । अवधारणार्थत्वे हि तदयुक्तं ।

[3.1.3.2.0,39]

सत्त्यमेतत् । तथापि तदन्यार्थं कृतमन्यार्थमपि भवतीत्यभ्युपगम्य तदुक्तम् । अथापि  कुर्यात् साध्यं तथापि स्वरूपग्रहणस्य व्यावर्त्तकत्वाददोषः । निराकृतस्य कथं प्राप्तिस्तत्र  विवाददर्शनात् । तच्च पश्चात् प्रतिपादयिष्यामः ।

[3.1.3.2.0,40]

अनुमानस्य सामान्यविषयत्वं च वर्ण्णितं ।इहैवं न ह्यनुक्तेपि किञ्चित्पक्षे विरुध्यते ।। ८० ।।

[3.1.3.2.0,41]

सामान्यविषयमनुमानमिति प्रतिपादितमा चा र्ये ण । न च धर्मी सिद्धः तदन्यो वा  साध्यमानः सामान्यं । ततः स्वयं-ग्रहणेन यदि नाम न धर्मी साध्यत्वे (न) परिहृतस्तथापि  न दोषः । स्वलक्षणत्वेनैव परिहारात् ।

[3.1.3.2.0,42]

अपि च ।

[3.1.3.2.0,43]

कुर्याच्चेद्धर्मिणं साध्यं ततः किं तन्न शक्यते ।कस्माद्धेत्वन्वयाभावान्ननु दोषस्तयोरयम् ।। ८१ ।।

[3.1.3.2.0,44]

उत्तरावयवापेक्षो न दोषः पक्ष इष्यते ।तथा हेत्वादिदोषोपि पक्षदोषः प्रसज्यते ।। ८२ ।।

[3.1.3.2.0,45]

सर्वैः पक्षस्य बाधातस्तस्मात्तन्मात्रलिङ्गिनः ।पक्षदोषा मता नान्ये प्रत्यक्षादिविरोधवत् ।। ८३ ।।

[3.1.3.2.0,46]

ननु (।)

[3.1.3.2.0,47]

"साध्यत्वेनेप्सितः पक्षो विरुद्धार्थानिराकृत" इति पक्षलक्षणं । तत्र यदि धर्मिणमेव  साध्यं कुर्यात् को दोषः । अथ धर्मी साधयितुमशक्यः स्वलक्षणस्यासाध्यत्वात् । धर्मिसत्तायां  हि (साध्यायां) स्वलक्षणस्य साधनं भवेत् । हेतोर्विशेषेणान्वयाभावात् । हेतोरेव तर्हि तत्र  (ा)शक्तिरदृष्टान्तत्वात् । ततोन्यस्य दोषोन्यस्य दोष इति न युक्तं ।

[3.1.3.2.0,48]

अथ पक्षस्याप्यसौ दोष एवासिद्ध्यर्हत्वात् । एवन्तर्हि सर्व्वो हेतुदोषः पक्षदोषो भवेत् ।  तद्दोषेण पक्षस्यैवासिद्ध्यर्हत्त्वात् । अथ यत्र पक्षे हेतुरन्यः साधकः संभवति यथाऽनित्यः शब्द  इति तत्र हेतुदोषश्चाक्षुषत्वादित्यादौ तथाहि । न पक्षस्यासाधनार्हतादोषोऽन्येन हेतुना  साधनात् । यत्र तु कश्चिदपि न हेतुः स पक्षस्य दोषः । सम्भवी हि स्वाभिप्रायः (। स)  पक्षवचनेन निदर्शनीयः । स यथा प्रमाणवाधायान्न सम्भवति तथा स्वलक्षणत्वेपि । ततः  पक्षदोष एवायमिति न्यायः ।

[3.1.3.2.0,49]

अत्रोच्यते ।

[3.1.3.2.0,50]

असम्भवित्वं पक्षस्य किमिदं हेत्वपेक्षया । अथ स्वगतमेवास्य तदेतद्	 द्वयमप्यसत् ।। १६० ।।

[3.1.3.2.0,51]

हेतुसङ्गात् स दोषश्चेद्धेतोरेव सदोषता । स्वगतस्तु न दोषोयं दर्शनेनास्य साधनात् ।। १६१ ।।

[3.1.3.2.0,52]

यदि स्वभावत एवासिद्ध्यर्हता प्रत्यक्षतोपि  न सिध्येत् । अनुमानान्न सिध्यतीति  चेत् । अनुमानस्यैव तर्हि स दोषः । अत एव सिद्धोपि धर्मी यदि साध्यः क्रियेत् । तत्रापि  हेतुदोष एव । हेतोस्तत्राप्यनन्वयात् (।) सिद्धसाध्यतादोषस्त्वनुमानेन सिद्धे स च पक्षदोष  एव । प्रत्यक्षसिद्धे तु स्वलक्षणे हेतुदोषोन्वयाभावात् । तत्राप्यात्मन एव प्रत्यक्षसिद्धे तूभयोस्तु  सिद्धसाध्यतालक्षणः पक्षदोष एव ।

[3.1.3.2.0,53]

तस्मात् स्वयमनुमानेन सिद्धः परंप्रति पक्षः । आगमसिद्धस्त्वपक्ष एव प्रत्यक्षसिद्धवत् ।

[3.1.3.2.0,54]

ननु प्रत्यक्षासिद्धे स्वलक्षणे हेतुदोषादपक्षता । आगम सिद्धे तु कथं सामान्यमागमस्य  विषयः(।) सामान्येन चान्वयोस्त्येव तत्कथं पक्षदोषः । नन्वेतदेवोक्तं हेतुदोषात् पक्षदोषः ।  किन्न तर्हि तन्मात्रभावित्वात् । अत्र च तन्मात्रभावित्वमस्ति । तथाहि(।)

[3.1.3.2.0,55]

यद्यागमेन सिद्धोयं हेतुना किं प्रयोजनं । आगमेन प्रसिद्धे तु कथमागमसिद्धता ।। १६२ ।।

[3.1.3.2.0,56]

अथ परं प्रत्यसिद्धोपि स्वयमागमात् सिद्धः ।

[3.1.3.2.0,57]

तदप्यसत् । यतः ।

[3.1.3.2.0,58]

यद्यागमस्य प्रामाण्यं परंप्रत्यपि सिद्धता ।अथागमस्याप्रामाण्यं द्वयं प्रत्यप्यसिद्धता ।। १६३ ।।

[3.1.3.2.0,59]

तस्मात् स्वयमनुमानसिद्ध एव पक्षः ।

[3.1.3.2.0,60]

ननु प्रत्यक्षसिद्धोप्यग्निः स्वयं परंप्रति किं न पक्षः । न । तेन रूपेणापक्षत्वात् ।  सामान्यरूपेण ह्यसौ पक्षो न विशेषपक्षे[  [? रूपे]ण । अन्येन तु स्वरूपेण तस्य न प्रत्यक्षसिद्धता । तस्मात् प्रत्यक्षसिद्धेऽनुमानमेव नास्तीति स्थितमेतत् । यद्येवमयं स गडुप्रवेशे(ऽ) क्षिनिर्गमः । यदि प्रत्यक्षसिद्धे नानुमानं तदा तदसिद्धे सुतरामेव । प्रत्यक्षपूर्व्वकत्वादनुमानस्य । तथानुमानविषयेपि न प्रत्यक्षमिति कथं प्रत्यक्षबाधितः पक्षः । बाधनञ्च नाम  नार्थस्य ध्वंसनं अपि तु नास्तीति ज्ञापनं । तत्र यावान् कश्चित् प्रतिषेधः स सर्व्वोनुपलब्धेरित्यनुपलब्धिबाधनादनुमानबाधनमेव । तथा चोक्तं । तस्याभावविषयत्वविरोधात् ।

[3.1.3.2.0,61]

तत्रोच्यते । यदुक्तं प्रत्यक्षपूर्व्वकमनुमानमिति । तत्र न सामान्यविषये प्रत्यक्षपूर्व्वकं अपि तु यत्र सामान्येग्नित्वादौ साध्ये तद् व्यक्तिविषयं न प्रत्यक्षं तत्रानुमानं न प्रवर्त्तते ।  तद्व्यक्तिप्रवृत्तप्रत्यक्षपूर्व्वकत्वादनुमानस्य । सामान्ये तु यदि प्रत्यक्षवृत्तिः किं तत्रानुमानेन ।  तदेव स्वलक्षणमनुमानेन साध्यमानं सामान्यरूपतां भजेत । स्वलक्षणमेव सामान्यं विशेषेणाप्रतीयमानं । तदयमेवार्थः प्रत्यक्षविषयेनुमानमनुमानेन प्रतीयमानं प्रत्यक्षमेव न भवतीति ।  ततः । तत् (प्रत्यक्षेण) प्रतिपन्नमग्निर्हि महानसादौ प्रत्यक्षप्रतिपन्न एव (।) प्रत्यक्षबाधितः  पक्ष इत्यत्रायमेवार्थः । तद्विपर्ययव्यक्तौ प्रत्यक्षस्य प्रवृत्तत्वात् । यत्र च न व्यक्तिस्तत्र  तत्सामान्यमसम्भव्येव व्यक्तिव्यङ्ग्यत्वात् सामान्यस्य । अपि चाश्रावणः शब्द इति स्वलक्षणप्रतिषेध एव पक्ष इति प्रतिपादयिष्यते । प्रतिषेधनिराकरणे च यद्विषयस्य प्रतिषेधस्तेनैव  निराकरणं गम्येत तदविरुद्धत्वादन्यस्य ।

[3.1.3.2.0,62]

ननु प्रत्यक्षं कथमनुमानेन निराकर्त्तुमाशक्यते । अनुमानशब्दा विषयत्वात्तस्य । अत  एव निराकारको सम्बन्धाभिधायीति निराक्रियते । अथवा दृश्यविकल्प्यार्थयोरेकाध्यवसायाददोषः । तस्मान्न सिद्धस्य धर्मिणः साध्यतया पक्षदोषः । तत्र हेतोरेव दुष्टत्वात् । न च  हेतुदोषेण दोषो यः स पक्षदोषो हेतुदोषतया तस्य हेतुलक्षणेनैव निराकरणात् । न च  हेतुलक्षणेन निराकृतं पक्षलक्षणेनापि निराकर्त्तव्यं । व्यर्थत्वादविषयत्वाच्च ।

[3.1.3.2.0,63]

हेत्वादिलक्षणैर्ब्बाध्यं मुक्त्वा पक्षस्य लक्षणं ।उच्यते परिहारार्थमव्याप्तिव्यतिरेकयोः ।। ८४ ।।

[3.1.3.2.0,64]

हेतुदृष्टान्तलक्षणेन निराकृतं दोषं मुक्त्वाऽन्यदोषपरिहाराय पक्षलक्षणमुच्यते । यतः  सकलमेव लक्षणमव्याप्तिव्यतिरेकयोः परिहाराय । न चान्येन लक्षणेन यः परिहृतो दोषस्तदपरिहारेपि लक्षणस्याव्याप्त्यतिव्याप्तिता भवेत् । (ए तावदेव लक्षणमस्तु किमन्येन(।)  यदर्थं तत्कृतं तस्यान्येन परिहारादनर्थकं स्वयं-ग्रहणं । केन (तर्हि) तदव्याप्तिव्यतिरेकयोर्न्निराकरणं ।

[3.1.3.2.0,65]

अत्र ब्रूमः ।

[3.1.3.2.0,66]

स्वयं निपातरुपाख्या व्यतिरेकस्य बाधिकाः ।सहानिराकृतेनेष्टश्रुतिरव्याप्तिबाधनी ।। ८५ ।।

[3.1.3.2.0,67]

एतावतैव परिपूर्ण्ण लक्षणं किमन्येन । स्वयमिति यदि न क्रियेत शास्त्रकारेष्टस्यापि  साध्यताप्रसङ्गः । निपातस्याकरणे साधनत्वेन निर्द्दिष्टस्यासिद्धस्य (।) स्वरूपेणेत्यकरणे  सिद्धस्य धर्मिणः । अपरस्तु दोषो नास्त्येव तदर्थं स्वयं-ग्रहणं । अनर्थकमदोषपरिहारार्थत्वात् । किमर्थन्तर्ह्यनिराकृतग्रहणं(।) निराकृतमपि यदि कश्चित् साध्यं कुर्यात्तत्रापि हेतुदोष  एव भविष्यति । तेनैव निराकरणादिति चेत् । न । सहानिराकृतेन व्यतिरेकस्य बाधनादिति  भावः । न ह्यनिराकृतपदमन्तरेण व्यतिरेको बाधितुं शक्यः । हेतुलक्षणेनैव तस्य दोषस्य  बाधनादिति चेत् । न । पक्षमात्रभावित्वात्तस्येत्यदोषः । स हेतोः । यदीष्टोपि निराकृतो न पक्षः किमर्थन्तर्हीष्टग्रहणमित्याह । "इष्टश्रुतिरव्याप्तिबाधिनी" । नहि निराकृतमेव  व्याप्तमिष्यते । अनिराकृतस्यापि व्याप्तिविषयस्य संभवात् । अथवा । "इष्टश्रुतिरव्याप्तिबाधनीति" वचनाद् व्याप्त्यर्था ततो निराकृतमपि व्याप्येत । तदाह । "सहानिराकृतेन"
	      (।) यदि निराकृतपदं न क्रियेत भवेत्तस्यापि व्याप्तिरिष्टग्रहणात् सहत्वनिराकृतपदे न कुतः  सम्भवः । तस्माद् यदि शास्त्रदृष्टोप्यर्थः साध्यस्तदेतावतैव लक्षणेन स्वयं शब्दरहितेन गतं  किमपरेण । तत्र (।)

[3.1.3.2.0,68]

सा(ध्या)भ्युपगमः पक्षलक्षणं तेष्वपक्षता ।निराकृते बाधनतः शेषेऽलक्षणवृत्तितः ।। ८६ ।।

[3.1.3.2.0,69]

इदमत्रार्थस्य तत्त्वं (।) साध्यस्याभ्युपगमः पक्ष इत्यर्थः । निराकृतादीनामप्यभ्युपगम  इति तेषामपि पक्षता भवेत् । तन्निराकृते बाधनात् । शेषे च (ा) सिद्धादौ लक्षणस्यैवाप्रवर्त्तनादिति लक्षणमिष्ट एव प्रवर्त्तते नान्यत्रेति ।

[3.1.3.2.0,70]

तदेतदसत् । किमनेन प्रतिपादितेन विधेयं किमत्रेति विधेयप्रतिपादनञ्चेत् । तन्न(।)  विधेयस्य प्रागेव प्रतिपादनात् ।

[3.1.3.2.0,71]

"असिद्धासाधनार्थोक्तवाद्यभ्युपगमग्रह" इति तस्यैवोपसंहार इत्यपि न पुष्टम् । यस्य  ह्ययमर्थोत्रेति प्रतिपादनं तत्र किमुपसंहारेण ।

{3.1.3.2.1}



〈(वार्त्तिकलक्षणम्)—〉


[3.1.3.2.1,1]

अपरे पुनराहुः । वार्त्तिककारस्यैवेयं स्वयं पक्षलक्षणस्य कृतिः । तथाहि । "सुत्राणामनुपपत्तिचोदना तत्परिहारो विशेषाभिधानं चेति वार्त्तिकलक्षणं" (।)तदेतद्विशेषाभिधानं ।

[3.1.3.2.1,2]

तदप्यसत् । साध्याभ्युपगम इति साधनत्वेनेष्टस्य शास्त्रकारेष्टस्य च प्राप्तिरनिवारितैव ।

[3.1.3.2.1,3]

अथ साध्यत्वेनेति ख्यायते । न च साध्यत्वेनेष्टिः साधनत्वेनेष्टस्य ।

[3.1.3.2.1,4]

तदप्यसत् । साध्यत्वेनापि तदिष्टमेव । अथ साध्यत्वेनैवाभ्युपगम इत्यवधार्यते ।  तदा साधनत्वेनाभ्युपगतस्य निवृत्त्यर्थमेतदिति । नानुक्तोपीच्छयाव्याप्तः साध्यः स्यात् ।  अथ साध्यत्वेनाभ्युपगमः पक्ष एव । तथा सति साधनत्वेनोपगतस्यापि साध्यत्वेनाभ्युपगमे  भवेत्पक्षता । नहि तदानीमुभयासंभवो न ह्ययमेकासंज्ञाधिकारः शास्त्रकारेष्टस्यापि  प्राप्नोति । तत्राप्यभ्युपगमात् । अथ प्रत्यासत्तेर्व्वादिन एवाभ्युपगमः ।

[3.1.3.2.1,5]

तदप्यसत् । शास्त्रकारेष्टस्यापि वादिनाभ्युपगतत्वात् । किञ्च व्याप्तेर्न्यायादिति  किन्नाभ्युपगम्यते । बुद्धिकृतप्रत्यासत्तिश्च शास्त्रकारेष्टेपि भवतीति । अनैकान्तिकताप्रत्यासत्तेर्न्निरत्कृ/?/तेपि च साध्याभ्युपगमे प्राप्तिः ।

[3.1.3.2.1,6]

ननु निराकृते बाधनतः साध्याभ्युपगमाभावात् साधनमर्हति साध्य इति ।

[3.1.3.2.1,7]

तद(प्य)सत् । एवं हि "साध्यनिर्द्देशः प्रतिज्ञे" त्यपि निरवद्यं भवेत् । लक्षणानुसारी  च कथमर्हानर्हविवेकवित् । तस्मादसदेतत् । एवन्तर्हि न्यायमुखपक्षलक्षणमेतत् ।

[3.1.3.2.1,8]

"साध्यत्वेनेप्सितः पक्षो विरुद्धार्थानिराकृत" इति ।

[3.1.3.2.1,9]

अत्र ह्येवमुच्यते । यदि "स्वयन्निपातरूपाख्याव्यतिरेकस्य बाधिका" । न्यायमुखेनेदमस्तीति कथं व्यतिरेकबाधेत्याह । "साध्याभ्युपगम" इत्यादि । तत्रापि निराकृते  बाधनतः शेषेऽलक्षणवृत्तितो न दोषः । ईप्सित इति भूतकालाभिधायी निष्ठाप्रत्यय एव  साध्यतयैवेष्यमाणे न (प्र)वर्त्तते । तत एव तस्य निराकरणमिति न दोषः । यद्येवमत्रापीष्टग्रहणात् साधनत्वेनोपन्यस्य निराकरणमिति निपातवचनमनर्थकं ।

[3.1.3.2.1,10]

सत्त्यमेतत् ।

[3.1.3.2.1,11]

स्वयमिष्टाभिधानेन गतार्थेप्यवधारणे ।कृत्यान्तेनाभिसम्बन्धादुक्तं कालान्तरच्छिदे ।। ८७ ।।

[3.1.3.2.1,12]

स्वयमिष्ट इति कालान्तरेष्टव्यवच्छेदः स्याद् यदि कृत्यान्तेन प्रधानेन सम्बन्धो न  स्यात् । स चास्ति ततः ।

[3.1.3.2.1,13]

कालान्तरेच्छाविषयीकृतस्यापि स्यात् पक्षता ।

[3.1.3.2.1,14]

यदेवं न्यायमुखेपि तन्निपातवचनं तन्निवृत्तये कर्त्तव्यं । अत्रोच्यते ।

[3.1.3.2.1,15]

इहानङ्गमिषेर्न्निष्टा तेनेप्सितपदे पुनः ।[ अङ्गमेव तया[ऽ]सिद्धहेत्वादि प्रतिषिध्यते ।। ८८ ।।

[3.1.3.2.1,16]

इह प्रमाणसमुच्यये प्रधानता कृत्यान्तस्य निर्द्देश्यः पक्षः (।) किं भूतः (।) इष्टः ।  ततः कालान्तरानुरोधः । तद्यथा आगतो देवदत्तो द्रष्टव्य इति । तेनावधारणं कालान्तरेष्टव्यवच्छेदार्थं ।

[3.1.3.2.1,17]

"इहानङ्गमिषेर्न्निष्टा तेनेप्सितपदे पुनः अङ्गमेवेति" ।

[3.1.3.2.1,18]

व्यस्तसम्बन्धः । ईप्सितपदेऽनङ्गं प्रधानम् । इह पुनरङ्गमेवेति व्याख्यातव्यं ।

[3.1.3.2.1,19]

अथवा इह प्रमाणसमुच्चयेऽनङ्गन्न	 भवति भूतकालप्रतिपादने । ईप्सितपदे पुनर्न्यायमुखेऽनङ्गमेव । तया निष्टयाऽऽसिद्धहेत्वादि प्रतिषिध्यते । ततस्तत्र निपातावचनं ।  तस्मान्न धर्मिणः साध्यता । प्रतिक्षेपार्थं स्वयं-ग्रहणम् । नापि शास्त्रेष्विच्छाप्रवृर्त्त्थं  पूर्वोक्तन्यायात् ।

[3.1.3.2.1,20]

अवाचकत्वाच्चायुक्तं तेनेष्टं स्वयमात्मना ।अनपेक्ष्याखिलं शास्त्रं तदभीष्टस्य	 साध्यता ।। ८९ ।।

[3.1.3.2.1,21]

स्वयं शास्त्रे यत्र क्वचित् स्तोतव्यं । स्वयं प्रसिद्ध एव धर्मीति च स्वयं ग्रहणस्यावाचकत्वादयुक्तं तेनेष्टं नान्येन व्याख्यात्रा स्वयमात्मना । तस्माद"नपेक्ष्य शास्त्रमखिलं  तदभीष्टस्य साध्यता" ।

[3.1.3.2.1,22]

तेनानभीष्टसंसृष्टस्येष्टस्यापि हि बाधने ।यथा साध्यमबाधातः पक्षहेतू न दुष्यतः ।। ९० ।।

[3.1.3.2.1,23]

तेन शास्त्रकारेष्टसंसृष्टस्य बाधनेपि केवलसाधने साध्यमतिक्रम्य बाधनात् पक्षहेत्वोरदोषः । अन्यथापि दोषेऽदूषणोद्भावनमेव ।

[3.1.3.2.1,24]

ननु शास्त्रकारेष्टबाधने किं तेन साधितेन प्रौढताहानेः । उक्तमत्र । "यदि  किञ्चिदित्या" दि । अपि च ।

[3.1.3.2.1,25]

सर्व्वनाशे समुत्पन्ने किञ्चिदासादितं वरं । घटस्य कूपे पतने न रज्जू क्षेपमर्हति ।। १६४ ।।

[3.1.3.2.1,26]

तस्मात् ।

[3.1.3.2.1,27]

"स्वयं निपातरूपाख्याव्यतिरेकस्य बाधिकाः । सहानिराकृतेनेति" व्याख्यातं ।</div>

{3.1.3.3}



〈३. "सहानिराकृत"-ग्रहणफलम्〉


[3.1.3.3,1]

तत्रानिराकृतपदमवशिष्टन्तद् व्याचष्टे ।

[3.1.3.3,2]

अनिषिद्धः प्रमाणाभ्यां स चोपगम इष्यते ।

[3.1.3.3,3]

कोत्र न्यायः

[3.1.3.3,4]

संदिग्धे हेतुवचनात्;

[3.1.3.3,5]

एकेन प्रमाणेन साधिते विपर्यये तदभावे प्रमाणस्य हेतोरनाश्रयः । तदाह ।

[3.1.3.3,6]

व्यस्तो हेतोरनाश्रयः ।। ९१ ।।

[3.1.3.3,7]

ननु यदि हेतुरस्ति साधकः कस्मान्न पक्षः । अथ न तदा हेतोरेव स दोषो भविष्यति  किमनिराकृतवचनं ।

[3.1.3.3,8]

सत्त्यमेतत्(।) तथापि पक्षदोषेण प्रथममेव निराकरणे हेतुदोषानपेक्षमेव यथा स्यादिति  पक्षदोष एवायं तन्मात्रभावात् । नहि प्रत्यक्षानुमानाभ्यां निराकृते कश्चित् साधनमपेक्ष्यते ।  तथा सति अनाश्वास एवेति तत्रापि साधके कः समाश्वासः । तस्मात् सन्दिग्धो हेतोर्व्विषयः । साधकबाधकप्रमाणाभावमात्रं चात्र संदेहेन लक्ष्यते । न सन्देहसम्मुखीभाव  एव(।)असंमुखीभूतसन्देहोप्यनुमानादेकस्मादग्निमवगच्छत्येव । अथवा यत्र सन्देह उत्पादयितुं शक्यः तत्र हेतुविषयत्वं । न स्वरूपतद्विपर्ययाभ्यां साधकबाधकाभ्यां निश्चिते ।<div label="3.1.3.4" level="4" n="4">

〈४. चतुर्विधा बाधा〉


{3.1.3.4.0}



[3.1.3.4.0,1]

यदि प्रमाणाभ्यामनिषिद्धे हेतुवचनविषयता । द्विविधैव तर्हि बाधा । कथमाचार्यश्चातुर्विध्यन्दर्शयति स्म ।

[3.1.3.4.0,2]

अत्रोच्यते ।

[3.1.3.4.0,3]

अनुमानस्य भेदेन सा बाधोक्ता चतुर्व्विधा ।

[3.1.3.4.0,4]

अनुमानबाधैव त्रिविधा दर्शिता । प्रत्यक्षबाधा चतुर्थीति । चतुर्व्विधबाधोपदर्शनं न  द्विविधबाधाया बाधकं । एवन्तर्ह्यागमप्रसिद्धिबाधनमपि लिङ्गत एवान्यथानुमानभेदत्वाभावः ।<div label="3.1.3.4.1" level="5" n="1" xml:id="pva-parārthānumāna-śāstrabādhā-kiṃcitkarī">

〈(१) शास्त्रबाधाऽकिंचित्करी〉


{3.1.3.4.1.0}



[3.1.3.4.1.0,1]

एवमेतत् । यतः ।

[3.1.3.4.1.0,2]

तत्राभ्युपायः कार्याङ्गं स्वभावाङ्गं जगत्स्थितिः ।। ९२ ।।

[3.1.3.4.1.0,3]

आप्तवचनं कार्यप्रतिरूपकं स्वभावप्रतिरूपकं प्रसिद्धिः । कथं न मुख्यमेतल्लिङ्गमित्याह ।

[3.1.3.4.1.0,4]

आत्मापरोधाभिमते भूतनिश्चययुक्तवाक् ।आप्तः स्ववचनं शास्त्रं चैवमुक्तं समन्ततः ।। ९३ ।।

[3.1.3.4.1.0,5]

न खलु कश्चित्प्रमाणप्रसिद्ध आप्तः परस्य सकलमनोदोषरहितस्य ज्ञातुमशक्यत्वादसर्व्वदर्शिना (।) व्यवहारसङ्करेण च निश्चेतुमशक्यत्वादनुमानतः । तस्मादगत्याभ्भुपगत  आप्ततयाऽप्तः परमार्थतस्तु नेति । स्ववचनेन सहोक्तिः साम्यदृष्टये कृता । यतः ।

[3.1.3.4.1.0,6]

यथात्मनोऽप्रमाणत्वे वचनं न प्रवर्त्तते ।शास्त्रदृष्टे
		  तथा नार्थे विचारस्तदनाश्रये ।। ९४ ।।

[3.1.3.4.1.0,7]

यद्यात्मनः प्रमाणत्वं नोपेयाद् वचनाप्रवर्त्तनमेव प्रसक्तं । यथा सर्व्वं मिथ्या व्रवीमीति ।  यदि सर्वमेव मिथ्या वक्तव्यं मयेति भवतोभ्युपगमः । तदयं भाषितस्यार्थो न मद्वचनात्प्रत्येयं ।  न मद्वचमात्किञ्चित् कर्त्तव्यमेवं तर्हि	 किमात्मा परिक्लेशितो वयं (?) चावचनेप्यस्यार्थस्य  सिद्धत्वात् । यदपि दुर्वैदग्ध्यावधूतधियोऽधीतं तदप्यवधूतमेव ।

[3.1.3.4.1.0,8]

यथा सर्व्वं मिथ्या पब्रवीमीति नैतदेव निषिध्यते ।तस्य मिथ्याभिधाने हि प्रक्रान्तोर्थो न सिध्यती ।। ६५ ।। ति

[3.1.3.4.1.0,9]

यतः ।

[3.1.3.4.1.0,10]

कालत्रयनिषेधेपि न(चै)तत् सङ्गतं वचः । अप्रामाण्ये हि वचसः प्रख्यात्या	पनयो भवेत् ।। १६५ ।।

[3.1.3.4.1.0,11]

यद्येवं प्रतिपद्येत सर्वमुक्तं मृषा स्ववचनविरोधादयुक्तिरेव । प्रवर्त्तयता वचनमात्मा

[3.1.3.4.1.0,12]

प्रमाणतां गतोभ्युपगतः । ततः कथं तस्याप्रामाण्यप्रतिपादनं । पश्चात्तापादिति चेत् तथापि  विरोध एव । अवचनमेव वरं किमायासेन । अपर्यालोच्य कृतमिति चेत् । नन्वयमेव दोषः ।  पर्यालोचनमेव न्यायः । अथ वर्त्तमानानागतनिषेध इदं ब्रवीमि मिथ्या तदापि	 किमनेनोक्तेन ।  भाविनि तु श्रोतैव नास्ति किमर्थं वचनं । चारणचर्चरीवचनवददोष इति चेत् । न ।  वादप्रस्तावात् । वस्तुनिर्णयो हि वादस्यार्थः ।

[3.1.3.4.1.0,13]

तस्मादसदेतत् । तथा शास्त्रप्रसिद्धेर्थे तदनभ्युपगमे विचारस्येति साम्यमेव शास्त्रस्ववचनयोः ।

[3.1.3.4.1.0,14]

तत्प्रस्तावाश्रयत्वे हि शास्त्रं बाधकमित्यमुम् (।)वक्तुमर्थं स्ववाचास्य सहोक्तिः साम्यदृष्टये ।। ९५ ।।

[3.1.3.4.1.0,15]

यदि शास्त्रानभ्युपगमः कथन्तदर्थविचारः । यदि शास्त्रमन्तरेण विचारो न प्रवर्त्तते  धर्मिण एवाभावात्(।) तदा शास्त्रं बाधकमन्यथा नेति प्रतिपादयितुं सहोक्तिमन्तरेण(तु)  शास्त्रं स्ववचनादतिरिक्तसामर्थ्यं परेषामभिमतमिति । तथैव स्यात् ।

[3.1.3.4.1.0,16]

उदाहरणमप्यत्र सदृशं तेन दर्शितं ।प्रमाणानामभावे हि शास्त्रवाचोरयोगतः ।। ९६ ।।

[3.1.3.4.1.0,17]

अत एव साम्यप्रदर्शनार्थं सदृशमुदाहरणमाह । प्रमाणप्रतिक्षेपे शास्त्रवचनयोरभावात् । प्रमाणप्रतिषेधे शास्त्रमपि नैव भवतः प्रमाणमिति किमभ्युपगम इति परस्परविरोधमात्रमेव स्यात् ।

[3.1.3.4.1.0,18]

स्ववाग्विरोधे विस्पष्टमुदाहरणमागमे ।दिग्मात्रदर्शनन्तत्र प्रेत्यधर्मोसुखप्रदः ।। ९७ ।।

[3.1.3.4.1.0,19]

ननु सन्ति प्रमाणानीति कथमयं शास्त्रविरोधः । नहि प्रमाणन्धर्म्मि शास्त्रादेव भवति ।  यदि तु प्रमाणं किञ्चिन्न स्यात् कुतो धर्म्यादिसिद्धिरिति स्ववचनविरोधः ।

[3.1.3.4.1.0,20]

अथ सिद्धं किञ्चिदभ्युपगम्यते । यत एव तस्य सिद्धिस्तदेव तस्य प्रमाणम्भवेत् ।  प्रमाणत एव प्रमेयसिद्धेः । प्रमाणमन्तरेण तु न किञ्चिज्ज्ञायत इति वक्तव्यं । तस्मान्नायं  शास्त्रविरोधः । शास्त्रमभ्युपगम्य यदि ब्रूयात् स्यादेवेति न दोषः । शास्त्रमभ्युपगतमिति  कथं ज्ञातव्यं ।

[3.1.3.4.1.0,21]

सत्त्यमेतत् । अत एव न शास्त्रविरोधे स्पष्टमिदं उदाहरणं । अपि तु दिङ्मात्रदर्शनं ।
		वार्त्तिककारः स्पप्टमाह । "प्रेत्यासुखप्रदोधर्म" इति । अवश्यमेवम्विधे विषये शास्त्रमभ्युपगन्तव्यमिति । शास्त्रविरोधे स्पष्टमेतदेवोदाहरणम् । तस्मादत्र स्ववचनवत् परस्परविरोधः ।

[3.1.3.4.1.0,22]

एवन्तर्हि यत्र प्रमाणसिद्धो धर्मी तत्र शास्त्रमभ्युपगम्यमानं बाधकमेव प्रमाणत्वात् ।  शास्त्रप्रसिद्धे तु धर्मिणि तदभ्युपगतं तदुपरोधादेव तद्वाधकं भवेत् ।

[3.1.3.4.1.0,23]

अत्राह ।

[3.1.3.4.1.0,24]

शास्त्रिणोप्यतदालम्बे विरुद्धोक्तौ तु वस्तुनि ।न बाधा प्रतिबन्धः स्यात् तुल्यकक्ष्य	तया द्वयो ः ।। ९८ ।।

[3.1.3.4.1.0,25]

नहि शास्त्रस्ववचनयोरभ्युपगमोपनीतप्रामाण्यादपरो विशेष एकस्यापि । ततस्तुल्यशक्तित्वाद् द्वयोरपि प्रतिबन्ध एव न बाध्यबाधकभावः ।

[3.1.3.4.1.0,26]

यथा स्ववाचि तच्चास्य तदा स्ववचनात्मकं ।तयोः प्रमाणं	 यस्यास्ति तत् स्यादन्यस्य बाधकं ।। ९९ ।।

[3.1.3.4.1.0,27]

प्रतिज्ञामनुमानम्वा प्रतिज्ञापेतयक्तिका ।तुल्यकक्ष्यां
		  यथार्थम्वा बाधेत कथमन्यथा ।। १०० ।।

[3.1.3.4.1.0,28]

प्रामाण्यमागमानाञ्च प्रागेव विनिवारितं ।अभ्युपेतविचारेषु	 तस्माद्दोषोयमिष्यते ।। १०१ ।।

[3.1.3.4.1.0,29]

—इत्यन्तरश्लोकाः

[3.1.3.4.1.0,30]

तस्माद् विषयभेदस्य दर्शनाय पृथक्‌कृतः ।अनुमानाबहिर्भूतोप्यभ्युपायः प्रबाधनात् ।। १०२ ।;

[3.1.3.4.1.0,31]

अत एव बाधनाभ्युपगमात् आगमोऽनुमानाबहिर्भूतोपि पृथक्‌कृतोनुमानात् । विषयभेदप्रदर्शनार्थमनुमानम्बाधकमेव । शास्त्रन्तु प्रतिबन्धकं । अभ्युपगतं च तत्प्रतिबन्धकं  नान्यथा ।

[3.1.3.4.1.0,32]

अन्यथातिप्रसङ्गः स्याद् व्यर्थता वा पृथक्‌कृतेः ।भेदो वाङ्मात्रवचने प्रतिबन्धः स्ववाच्यपि ।। १०३ ।।

[3.1.3.4.1.0,33]

यदि तु प्रयोजनमन्तरेणापि स्ववचनशास्त्रवचनयोरनुमानात् पृथक्करणं । व्यर्थत्वाद्  वक्तुरकौशलमेव भवेत् । स्ववचनोपगमविरोधयोस्तर्हि कथं पृथक्करणं परस्परं न्या य मु खे ।  यदि विरुद्धार्थवादिनां
		स्ववचनेन बाध्यते । यथा सर्व्वमुक्तं मृषेति । पूर्व्वाभ्युपगमेन वा ।
		यथौ लू क्य स्यानित्यः शब्द इति साधयतः विषयभेदाभावेपि हि पृथगुदाहरणमनर्थकं ।

[3.1.3.4.1.0,34]

सत्त्यमभेद एव, तथापि पूर्व्वेण प्रतिष्ठापितमुत्तरं प्रतिहन्तीत्यभ्युपगमविरोधः । तदेव  तु वाक्यं स्वार्थं प्रतिहन्तीति स्ववचनविरोधः ।

{3.1.3.4.1.1}



〈(क) अभ्युपगमाच्छास्त्रं प्रमाणम्—〉


[3.1.3.4.1.1,1]

तेनाभ्युपगमाच्छास्त्रं प्रमाणं सर्व्ववस्तुषु ।

[3.1.3.4.1.1,2]

बाधकं;

[3.1.3.4.1.1,3]

एवेति चेत् (।)

[3.1.3.4.1.1,4]

यदि नेच्छेत्स बाधकं किं पुनर्भवेत् ।। १०४ ।।

[3.1.3.4.1.1,5]

स्ववाग्विरोधोऽभेदः स्यात् स्ववाक्‌छास्त्रविरोधयोः ।

[3.1.3.4.1.1,6]

यदि ह्यसौ नेच्छेत् किन्तद्बाधकं	 भवेत् । यदि वा	 तदिच्छायामपि बाधकं । न  हीच्छाऽप्रमाणस्य
		  प्रामाण्यं जनयति । अभ्युपगतं पूर्वं पश्चादन्यथा न वक्तव्यं । करणे को

[3.1.3.4.1.1,7]

विरोधः (।) स्ववचनविरोध एव । एवन्तर्हि स्ववाग्विरोधेऽभ्युपगम्यमाने स्वावाक्‌छास्त्रविरोधयोरभेद एव प्राप्तो न शास्त्रबाधवैलक्षण्यं ।

[3.1.3.4.1.1,8]

पुरुषेच्छा कृता चास्य परिपूर्ण्णा प्रमाणता (१०५)

[3.1.3.4.1.1,9]

पुरुषेच्छा कृता चेत् प्रमाणता शास्त्रस्य । वचनस्यापि स्वस्य सा परिपूर्ण्णा(।)ततो न विशेषः स्ववचनाच्छास्त्रस्य । अथ शास्त्रं स्वार्थसाधनायाभ्युपगतमिति प्रमाणं  स्ववचनन्तु परार्थन्ततो न नितरां । परार्थे हि न महान् प्रयत्न इति ।

[3.1.3.4.1.1,10]

तदसत् । यतः ।

[3.1.3.4.1.1,11]

परीक्षितं यदि भवेत्प्रमाणं तत्र बाधकं । परीक्षा न प्रवृत्ता चेत् स्ववाचो न विशिष्यते ।। १६६ ।।

[3.1.3.4.1.1,12]

यदि परीक्षितमभ्युपगतं तदा तदर्थप्रमाणत एव सिद्ध इति प्रमाणबाधैव । अथ न  परीक्षितं वचनमात्रमेव तदिति न विशेषः स्ववचनादागमस्य ।

{3.1.3.4.1.2}



〈(ख) परोक्षप्रसिद्धयोरर्थयोः निष्प्रयोजनं शास्त्रम्〉


[3.1.3.4.1.2,1]

तस्मात् प्रसिद्धेष्वर्थेषु शास्त्रत्यागेपि न क्षतिः ।परोक्षेष्वागमानिष्टौ न चिन्तैव प्रवर्तते ।। १०६ ।।

[3.1.3.4.1.2,2]

प्रमाणेन प्रसिद्धे धर्मिणि विचारस्याप्रतिबन्धाच्छास्त्रं परित्यजतोपि न काचित् क्षतिः ।  केवलमभ्युपगमविरोधः । अभ्युपगम्य विरोधात्	 नासौ शास्त्रविरोधस्य परिस्फुटो विषयः ।  शास्त्रप्रसिद्धे तु धर्मिणि शास्त्रपरित्यागासम्भवात् । स एव शास्त्रविरोधस्य स्पष्टो विषयः ।  आगमानिष्टौ हि तत्र चिन्तानवतार एव । एवं तर्हि तच्छास्त्रं प्रतिष्ठापयन् धर्मिणं प्रतिष्ठापयति ततस्तद्बाधकं । तत्तर्हि शास्त्रमप्रमाणकं कथं धर्मिणं प्रतिष्ठापयति प्रामाण्येनाभ्युपगमात् ।  स्वोपगम एव तर्हि प्रामाण्यमाद (ध) त् धर्मिणं प्रतिष्ठापयति । धर्मान्तरञ्च स एव प्रतिवहतीति न भिद्यते स्ववचनविरोधाच्छास्त्रविरोधः ।

[3.1.3.4.1.2,3]

विरोधोद्भावनप्राया परीक्षाप्यत्र तद्यथा ।अधर्ममूलं रागादि स्नानञ्चाधर्मशोधनं ।। १०७ ।।

[3.1.3.4.1.2,4]

तथा चाह ।

[3.1.3.4.1.2,5]

चित्तमन्तर्गतं दुष्टं तीर्थस्नानैर्न शुध्यति । शतशोपि हि तद्धौतं सुराभाण्डमिवाशुचि ।। १६७ ।।

[3.1.3.4.1.2,6]

तथा पुनराह ।

[3.1.3.4.1.2,7]

गङ्गाद्वारे	 कुशावर्त्ते विल्वकी  नीलपर्वते । स्नात्वा कणखले तीर्थे सम्भवेन्न पु(न)र्भवः ।। १६८ ।।

{3.1.3.4.1.3}



〈(ग) प्रसिद्धिबाधाऽयुक्ता—〉


[3.1.3.4.1.3,1]

यदि तर्हि न किञ्चिद् बाध्यते विरोधमात्रकमेव किमर्थन्तर्हि तदभ्युपगमविरोध इत्याह ।

[3.1.3.4.1.3,2]

शास्त्रं यत्सिद्धया युक्त्या स्ववाचा च न बाध्यते ।दृष्टेऽदृष्टेपि तद् ग्राह्यमिति चिन्ता प्रवर्त्तते ।। १०८ ।।

[3.1.3.4.1.3,3]

प्रमाणस्ववचनाविरुद्धं शास्त्रं दृष्टादृष्टयोरभ्युपगन्तव्यमन्यथाभ्युपगमेऽप्रेक्षापूर्व्वकारी  भवेत्(।) प्रसिद्धिनिराकृतोपि न पक्षः । तत्र प्रसिद्धिः स्वभावलिङ्गम् न त्वाप्तवचनं ।  नाथ तथा भावमन्तरेण प्रवर्त्तते कुतस्तथाभ्युपगतः । अभ्युपगमकृतो हि तत्र प्रतिबन्धो न  तु प्रमाणप्रसिद्ध इति न मुख्यः कार्यहेतुः । तत्र प्रसिद्धेरपि यदि वास्तवः प्रतिबन्धस्तदा  मुख्य एव स्वभावहेतुः । (तथा) अभ्युपगमकृतस्तदाप्तवचनवदभ्युपगमविरोध एव तत्कथं  बाधान्तरमेतत् । अथाप्तवाधैवेयं यतो वक्ष्यति । "आप्तोत्राक्षतवाग् जन" इति ।  प्रत्यक्षार्थानुमानाप्तप्रसिद्धेनेति च प्रसिद्धशब्दः प्रत्येकमभिसम्बध्यते । ततस्त्रिविधैव बाधा ।

[3.1.3.4.1.3,4]

तदसत् ।

[3.1.3.4.1.3,5]

"अनुमानस्य भेदेन सा बाधोक्ता चतुर्व्विधो" इति वचनात् । आ चा र्ये णापि यत्रापीत्यादिवचनेन पृथगुदाहरणप्रदर्शनेन चातुर्व्विध्यमुपदर्शितं न समर्थितं स्यात् ।

[3.1.3.4.1.3,6]

अत्रोच्यते ।

[3.1.3.4.1.3,7]

सर्व्वलोकविरोधोयं पूर्व्वकः पुनरात्मना । स्वभावकार्यरूपेण प्रसङ्गोयं कृतोथवा ।। १६९ ।।

[3.1.3.4.1.3,8]

सर्व्वलोकप्रसिद्धेन प्रबाधनं प्रसिद्धिबाधा । केवलात्मप्रसिद्धेन बाधेतरा ।

[3.1.3.4.1.3,9]

अथवा स्वभावहेतुरूपेण कार्यरूपेण च प्रसङ्गसाधनद्वयोपदर्शनपरमेतत् । तथाहि(।)  द्वयमेव वादिना कर्त्तव्यं मुख्यसाधनं प्रसङ्गसाधनञ्च । नापरः प्रकारो वादिवचनानामिति दर्शनार्थं ।

[3.1.3.4.1.3,10]

अथवा ।

[3.1.3.4.1.3,11]

व्यवहारिणानुगन्तव्याः शब्दार्थाः सर्व्वदैव यत् ।

[3.1.3.4.1.3,12]

न तु शास्त्रमतस्तस्मादस्याभेदात् पृथक्कृतिः ।। १७० ।।

[3.1.3.4.1.3,13]

अमुख्यत्वेपि प्रसिद्धिविरोधस्य शास्त्रादवश्याभ्युपगन्तव्यत्वात् पृथक्करणम् ।

[3.1.3.4.1.3,14]

ननु शास्त्रस्ववचनयोर्न कश्चिद्भेद इति स्ववचनबाधैव शास्त्रबाधा । ततोन्यं प्रतिपादयता शास्त्रप्रसिद्धे धर्मिणि विवादमारचयतावश्यमेव स्ववचनशास्त्रवचनयोः प्रमाणताभ्युपगन्तव्या । तत्कथं नावश्यमभ्युपगमः ।

[3.1.3.4.1.3,15]

तद(प्य)सत् । पराभ्युपगमेनोक्तत्वात् । परेषां हि वादिनामभ्युपगमोऽवश्यं वादविधाने  शास्त्रमभ्युपगन्तव्यं । धर्म्यन्तरधर्मविवादेपि तत इदं प्रतिपादयितुमुच्यते(।) तेनावश्यं शास्त्रमभ्युपगन्तव्यमिति ।

[3.1.3.4.1.3,16]

अथवा विवक्षितविषयाप्रसिद्धिः परमार्थविषये शास्त्रमिति पृथगुपादानं । तत्र हि  माता च बन्ध्या चेति न विवक्षितार्थबाधा । ततः (।)

[3.1.3.4.1.3,17]

बाह्येतरतया भेदो विषयस्य विवक्षितः । शास्त्रप्रसिद्धे
		  र्ब्बाधस्य विभाग इति भिन्नता ।। १७१ ।।

[3.1.3.4.1.3,18]

गतं प्रासङ्गिकं । प्रकृतं प्रारभ्यते । केयं प्रसिद्धिर्न्नाम । यदि तावल्लोकप्रसिद्धि-

[3.1.3.4.1.3,19]

र्व्याप्त्यै	कदेशेन वा सर्व्वा परिगृह्यते । तदा नित्त्यत्वादयोपि सकललोकप्रसिद्धास्ततस्तद्बाधने  प्रमाणेन लोकप्रसिद्धिबाधा भवेदन्येषाञ्च प्रमाणविरुद्धानां । न चान्योर्थः प्रसिद्धिशब्दवाच्यः ।  तथाऽशुचिनरशिरः कपालमित्यादयः । अथ शास्त्रपरिपठितस्य बाधनमयुक्तं (।) तथा सति  नित्त्यात्मादीनामपि बाधने दोषः स्यात् ।

[3.1.3.4.1.3,20]

अत्रोच्यते ।

[3.1.3.4.1.3,21]

प्रसिद्धिरिष्टशब्दाभिधेयत्वं यदकम्पितं । प्रसिद्धिर्व्यवहारो हि तज्जातत्वात्तथोच्यते ।। १७२ ।।

[3.1.3.4.1.3,22]

प्रकृष्टा सिद्धिः प्रसिद्धिः । तज्जातमिष्टशब्दाभिधेयत्वमचलितत्वात् प्रकृष्टसिद्धिरूपं  नित्यत्वादिकन्तु चलत्येव । शास्त्रेण तु तस्य निश्चलीकरणमशक्यं ।

[3.1.3.4.1.3,23]

प्रमाणसिद्धं शास्त्रेण नापनेतुं हि शक्यते । बाधितत्वात् प्रमाणेन प्रामाण्यविनिवृत्तितः ।। १७३ ।।

[3.1.3.4.1.3,24]

इष्टशब्दाभिधेयत्वस्य तु न तथा चलनमनुमानस्य बाधकस्याभावात् । तथा च प्रतिपादयिष्यते । इष्टशब्दाभिधेयत्वस्य हि पुरुषेच्छानुरोधिनोऽर्थेषु नानुमानस्य बाधकस्यावतारः ।

{3.1.3.4.1.4}



〈(घ) आप्त-लक्षणम्—〉


[3.1.3.4.1.4,1]

अत एवाह ।

[3.1.3.4.1.4,2]

अर्थेष्वप्रतिषिद्धत्वात् पुरुषेच्छानुरोधिनः ।इष्टशब्दाभिधेयत्वस्याप्तोत्राक्षतवाग् जनः ।। १०९ ।।

[3.1.3.4.1.4,3]

इष्टशब्दाभिधेयत्वं हि सामान्यरूपं गोत्वादिकल्पितं । न शक्यं प्रतिषेद्धुं । इच्छामात्रपरिकल्पितो हि न शक्यो विकल्पितार्थपरितोषः । न खलु सुसम्विदितं शक्यं निषेद्ध्ुम् ।  तथा चदेमपि ।</div><div label="3.1.3.4.2" level="5" n="2">

〈(२) शब्दार्थसंबधः सांकेतिकः〉


{3.1.3.4.2.0}



[3.1.3.4.2.0,1]

ननु प्रमाणसिद्धमेव वस्तु वाधकं । अथात्रोच्यते । स्वसम्वेद(न)मेव प्रमाणं तेन  वाच्यत्वस्य शब्दं प्रत्युपादानोपादेयभावलक्षणस्य सिद्धत्वात् । यद्येवं प्रत्यक्ष (सिद्ध) मेव (ा)वाच्यत्वं ततः प्रत्यक्षबाधित एव पक्षः । कार्यकारणभाव एव प्रत्यक्षप्रसिद्धो नापरो वाच्यवाचकभाव इति चेत् । न । तावन्मात्रमेव वाच्यवाचकभावः । तत्कथमन्यथाभ्युपगमः ।

[3.1.3.4.2.0,2]

अत्रोच्यते ।

[3.1.3.4.2.0,3]

बाच्यत्वमत्र सामान्यं भाविभूततया स्थितं । व्यापिव्यक्तेस्ततस्तस्य कुतः प्रत्यक्षतो गतिः ।। १७२ ।।

{3.1.3.4.2.1}



〈(सामान्य-निरास)—〉


[3.1.3.4.2.1,1]

केवलं व्यवहारस्य तथाभूतस्य भावतः । अनादिवासनाभावात् तदस्तीति प्रतीयते ।। १७३ ।।

[3.1.3.4.2.1,2]

तथा च वक्ष्यते "सोपीष्टो व्यवहारभाक्" । अन्यापोहलक्षणं हि सामान्यं वार्च्यमिष्टस्य  ध्वनेः । तच्च न प्रतिषेद्धं शक्यं वासनाप्रतिनियमेन तथाभूतप्रत्ययोदयात् । सा च वासनेच्छामात्रकृतसङ्केतनियमेन प्रबोधिता नियतं सामान्यमवस्थापयति । तथाहि ।

[3.1.3.4.2.1,3]

ब्राह्मणादित्वमव्यक्तं	 व्यक्त्या नियतमिच्छया । संकेतवृत्तिशब्देन तदन्यविनिवृत्तितः ।। १७४ ।।

[3.1.3.4.2.1,4]

न खलु द्विजत्वादीजातयोऽनियतवर्ण्णसंस्थानात्मतया व्यक्त्या व्यक्तुं शक्याः ।  ततस्ता व्यक्तिनियताचारोपलक्षितव्यक्तिनियतसंकेतवलादेवाभिव्यक्तिभाजः ।

[3.1.3.4.2.1,5]

ननु न केनचिदत्रेदानीं कृतः संकेतोनादिस्वभावसिद्धवाच्यवाचकभावसम्भवात् । न (।)  उपदेशस्यैव संकेतत्वात् । अपि च । ब्राह्मणो न ब्राह्मण इति कारणमेतत् । यत्तु तस्यादृष्टहेतुत्वं तदत्र साध्यमन्यथा चण्डालादिजातीनामासाञ्च कः परस्परतो विभागः । एतेन  गोत्वादिजातिरपि प्रत्युक्ता । तासामपि (न) गर्दभादिजातिभ्यो विशेषः । उपलक्ष्य  प्रवर्तनञ्चेत् ।

[3.1.3.4.2.1,6]

वाहदोहादिसामर्थ्यमात्रेणात्र प्रयोजनं । तेनोपलक्ष्यमाणत्वं न नामात्र न संगतं ।। १७५ ।।

[3.1.3.4.2.1,7]

तथाऽजादिजातीनामपि तदेकशब्दगोचरत्वमेव लक्षणम् । तस्माद् विकल्प्य	 विषयत्वमेव जातिरतः प्रसिद्धिमात्रप्रापितात्मभावत्वात् स धर्मो व्यवहारजः । प्रसिद्धिशब्देनोक्तः(।)

[3.1.3.4.2.1,8]

उक्तः प्रसिद्धिशब्देन धर्मस्तद्व्यवहारजः ।

[3.1.3.4.2.1,9]

न केवलमय(मे)व धर्मः प्रसाधकप्रसिद्धिलक्षणप्रमाणशब्देनोक्तः । अपि तु ।

[3.1.3.4.2.1,10]

प्रत्यक्षादिमिता मानश्रुत्यारोपेण सूचिता (ः) ।। ११० ।।

[3.1.3.4.2.1,11]

प्रत्यक्षादिप्रमाणमिता अप्यर्थान्तरस्य पक्षाभासाख्यस्य बाधकाः । तस्मादिष्टशब्दाभिधेयत्वस्य गोत्वादौ(?दे)र शक्यनिषेधत्वात्तेनैव प्रतिषेधबाधनं । नहि व्यवहारार्थ  शब्दमुपनिबध्य विरचितो वैद्यादिव्यपदेशविषयः सर्व्वविरोध्यनुन्मत्तेन प्रतिषेध्यः प्रसिद्धः ।  एतदेवाह ।

[3.1.3.4.2.1,12]

तदाश्रयभुवामिच्छावर्त्तित्वादनिषेधिनां ।कृतानामकृता(ना)ञ्च
		    योग्यम्विश्वं स्वभावतः ।। १११ ।।

[3.1.3.4.2.1,13]

स्वभावत एव योग्यं तदाश्रयभुवां व्यवहारजातानां योग्यं गोत्वादीनां विश्वं । कृतानामकृतानाञ्च स्वयं व्युत्पादयिष्यमाणानां योग्यमेव विश्वस्य सर्व्वत्राप्रतिकूलत्वात् । अप्रातिकूल्यमेव योग्यता (।) ततः ।

[3.1.3.4.2.1,14]

अर्थमात्रानुरोधिन्या भविन्या भूतयापि वा ।बाध्यते प्रतिरुन्धानः शब्दयोग्यतया तया ।। ११२ ।।

[3.1.3.4.2.1,15]

न खलु भाविनी भूता वा योग्यता प्रतिषेधेन निवर्त्तयितुं शक्या	 शब्दस्य "अग्निहोत्रं  जुहुयात्स्वर्गकाम" इत्यादेः श्वमांसभक्षणादौ । अर्थमात्रानुरोधित्वात् । तत्राप्यर्थेऽप्रतिकूलता योग्यता । न हि कश्चिदर्थः प्रतिकूलः सं
		  केतकरणे दृष्ट उपदेशप्रतिपन्नो वा ।  मात्रशब्दोऽविशेषपरिग्रहार्थः । तद्यथा ब्राह्मणमात्रं भोजयेति । भोजनमात्रमिच्छति । न  विशेषपरिग्रहं करोति । या च योग्यताऽर्थमात्रानुरोधिनी न तत्र कश्चित् प्रतिषेधे न्यायः ।

[3.1.3.4.2.1,16]

अतः प्रतिषेद्धा तयैव योग्यतया बाध्यते । नहि योग्यताया निषेध्यत्वं प्रत्यक्षसिद्धं । यदि  परमनुमानमवतरेत् । तच्च दृष्टान्ताभावादसम्भवीति प्रतिपादयिष्यते ।

[3.1.3.4.2.1,17]

नन्वाचार्यः शाब्दप्रसिद्धेनेत्याह । न योग्यतया बाधनं । न हीष्टशब्दाभिधेयत्वं  योग्यता । न च तथा प्रसिद्धता । योग्यता हि प्रसिद्धेः कारणन्न तु प्रसिद्धिरेव ।

[3.1.3.4.2.1,18]

अत्रोच्यते ।

[3.1.3.4.2.1,19]

तद्योग्यताबलादेव वस्तुतो घटतो ध्वनिः ।सर्व्वोस्यामप्रतीतेपि तस्मिंस्तत्सिद्धता ततः ।। ११३ ।।

[3.1.3.4.2.1,20]

आचार्यस्याप्ययमेवाभिप्रायो योग्यतैव शाब्दप्रसिद्धवचनेन प्रतिपाद्यते न निर्वृत्ता  वाच्यता । योग्यता चेच्छामात्रानुरोधिनी । सा चाप्रतिकूलता संकेते ।

[3.1.3.4.2.1,21]

इच्छामात्रेण वृत्तिर्हि ध्वनेः सर्व्वत्र वस्तुनि । तन्मात्रवृत्तिर्यः शब्दः स कथं क्वापि वर्त्ततां ।। १७६ ।।

[3.1.3.4.2.1,22]

नहि वस्तु स्वरूपेण प्रवर्त्तयति वाचकं । अप्रातिकूल्यं संकेते योग्यतेत्यभिधीयते ।। १७७ ।।

[3.1.3.4.2.1,23]

इच्छया निर्मितिर्यैव सार्थमात्रानुरोधिता । अर्थमात्रेप्यनाकांक्षा संकेतेच्छा कथम्भवेत् ।। १७८ ।।

[3.1.3.4.2.1,24]

चक्रशब्दाभिधेयत्वप्रतिषेधो यदा घटे । प्रसिद्धिसाधनन्तत्रेत्यभिप्रेतं दिशानया ।। १७९ ।।

[3.1.3.4.2.1,25]

—इत्यन्तरश्लोकाः ।

[3.1.3.4.2.1,26]

नन्वप्रातिकूल्यं योग्यता सा कथं भाविनी भूता वा । अत्रोच्यते ।

[3.1.3.4.2.1,27]

अर्थस्य भाविभूतत्वाद् योग्यतापि तथा विधा । स्वरूपव्यतिरिक्ता हि योग्यता नाम नेक्ष्यते ।। १८० ।।

[3.1.3.4.2.1,28]

तत्र योर्थो येन शब्देना (भि) धातुमिष्टः स तेन शब्देनाभिधातुं योग्यस्तद्यथा वृक्षशब्देन  नहि कस्यचित् क्वापि प्रतिकूलता ।

[3.1.3.4.2.1,29]

ननु दृष्टान्त एव न सिद्धस्तत्रापि प्रतिक्षेपसंभवात् ।

[3.1.3.4.2.1,30]

नैतदस्ति । प्रवृत्ते वाच्यवाचकभावव्यवहारे कस्य प्रतिक्षेपः । यतः प्रवर्त्तमाना दृश्यन्ते  तदर्थप्रतिपत्त्या । अयमेव खलु वाच्यवाचकभावः (।) तथा चोक्तं ।

[3.1.3.4.2.1,31]

यस्मिन्नुच्चरिते शब्दे यदा योर्थः प्रतीयते । तमाहुरर्थं शब्दस्य नान्यदर्शस्य लक्षणमि ।। १८१ ।। ति

[3.1.3.4.2.1,32]

एवं तर्हि प्रत्यक्षबाधित एव प्रतिज्ञार्थः किं प्रसिद्धिबाधया ।

[3.1.3.4.2.1,33]

अत्रोच्यते । नैतावन्मात्रमत्र प्रतिपाद्यं अपि तु ।

[3.1.3.4.2.1,34]

सर्व्वे शब्दाः क्वचिद्देशे काले वा वाचका मताः । न्यायेनानेन न ह्यत्र प्रत्यक्षस्य प्रवर्त्तनम् ।। १८२ ।।

[3.1.3.4.2.1,35]

उक्तमेतत् । यदपि चन्द्रशब्दाभिधेयत्वं यदा घटे प्रतिषिध्यते तदा (पि) प्रसिद्धिबाधनमिति । यदिदानीं ममायन्तच्छब्दाभिधेयत्वेन न प्रतिभातीत्युच्यते सिद्धसाधनं । अथान्यस्य  न प्रतिभासते न चेदानीं वा । न च योग्यः । तदा नास्त्येतदिच्छामात्रेण वृत्तेः । किमिति  न सम्भाव्यते देशकालनरान्तरे (ण) शब्दार्थानामन्यथा वाच्यवाचकभावदृष्टेः कुतो नियमः ।  अनेन न्यायेन सर्व्वं सर्व्ववाच्यमिष्टमिति न दोषः ।

[3.1.3.4.2.1,36]

खादेच्छ्‪वमांसमित्येष येनार्थः प्रतिषिध्यते । प्रतीतिबाधितत्वेन स योग्यत्वेन बाध्यते ।। १८३ ।।

[3.1.3.4.2.1,37]

यदीदानीं तथार्थोयं  मांसादिः प्रतिभासते ।

[3.1.3.4.2.1,38]

इत्युच्यते तदाध्यक्षबाधा स्यात् अन्यथा कुतः ।। १८४ ।।

[3.1.3.4.2.1,39]

न ह्यत्र प्रत्यक्षबाधा । प्रतीतिबाधात्र केवलं । सापि संकेतवशादेव योग्यतया ।  योग्यता वा श्वमांसादावपि ।</div>

{3.1.3.4.3}



〈(३) वेदबाधा〉


[3.1.3.4.3,1]

ननु य एव संकेतपरतंत्रा लौकिकाः शब्दास्तेष्वेवायमनियमः । ये तु वैदिकाः  स्वाभाविकार्थसम्बन्धास्तेषु कथमनियमः । व्यवहारार्थञ्च संकेतो दृष्टविषय एवमुक्तोऽतीन्द्रिये तु प्रतिपत्त्यभावात् कथं संकेतयितुं समर्थः । आगमैकशरणत्वात् प्रतिपत्तेरितरेतराश्रयदोषप्रसङ्गः । न चान्यथा संकेतस्तदागमानुसारिणो युक्तः ।

[3.1.3.4.3,2]

अत्रोच्यते ।

[3.1.3.4.3,3]

ननु वेदोपि केनायं सिद्धः स्वाभाविकार्थभाक् । तत्र संकेतयेदज्ञो ज्ञानी द्वेषदयादितः ।। १८५ ।।

[3.1.3.4.3,4]

यथैवेच्छया एकेन कृतः संकेतोऽग्न्यादीनान्दहनादिषु तथा श्वादिष्वपि । न स्वाभाविकोयमर्थ इति प्रसिध्यति लोकानुसारेण तदर्थव्यवस्थानात् । लोके च (।)

[3.1.3.4.3,5]

देशकालादिभेदेन नानाभूतार्थदर्शनं । न चापि देशकालादिव्याप्यर्थ इहि निश्चयः ।। १८६ ।।

[3.1.3.4.3,6]

तत्र कदचिदज्ञ एव देशकालादिषु संकेतयेदुपदिशेद्वा । उपदेशपारंपर्यमात्रे चान्धपरंपरा । ततोन्यथा संकेतस्तदधिमुक्तापक्षेपणाय। अथवातीन्द्रियदर्श्येव पूर्व्वार्थावग्रह (विसंवाद) कृतपरिहारायेति न विरोधः । अथवा ।

[3.1.3.4.3,7]

नैव प्रत्यक्षमत्रापि निरूपणसमागमे । चन्द्रशब्दात्प्रतीतिर्न्नो राशिनोनुमितिम्विना ।। १।८७ ।।

[3.1.3.4.3,8]

नहि शब्दादर्थप्रतीतिः प्रत्यक्षा भवितुं युक्ता । यथा वेदवाद्याह । प्रत्यक्षो  हि वेदवचनादर्थे प्रत्ययः । यदि तावदेवमुच्यते । प्रत्यक्षः प्रत्ययः स्वसम्वेदनरूपत्वादिति,  समयोस्य बाध्यते । ज्ञानान्तरालम्बनतया वा । अप्रत्यक्षा बुद्धिरिति स्थितेः । अभ्युपगमे  वान्यत्राप्युच्यतां प्रत्यक्षो धूमादग्नौ प्रत्यय इति । अथानुमानरूपाभावात् स भवेदेकस्माद्  धूमादग्निं प्रतियतोपि । अथ तत्र पूर्व्वानुसन्धानमासीदत्राप संकेतकाले । अन्यथा  व्याख्याननुसारिणोपि व्याख्यैव च संकेत इति । अथ व्याख्या न भवति स्वेच्छाकृतसंकेतरूपा ततोयमदोषः ।

[3.1.3.4.3,9]

नैतदस्ति । प्रतिपादितमन्यथापि द्वेषादितो व्याख्याकरणम् । छान्दसत्वाद्वर्ण्णलोपनिरुक्तादिना समर्थना शिष्टप्रयोगतो व्याख्येति चेत् । तथा (।)

[3.1.3.4.3,10]

व्याख्यापरंपरायाते भवेदन्धपरंपरा । नाध्यक्षता ततस्तस्य नानुमेत्यनिदुष्टता ।। १८८ ।।

[3.1.3.4.3,11]

तस्माच्चन्द्रः शशीति नात्रापि प्रत्यक्षता । तथा च प्रत्यपादि । तद्भावाभावयोर्दर्शनादर्शनस्मृत्यपेक्ष हि शब्दलिङ्गे स्वविषयं प्रतिपादयत इति । तत्र यो चन्द्रः शशी सत्त्वादि-

[3.1.3.4.3,12]

त्याह । स नैवमाह । प्रतीतिरेव नास्तीति । एवं हि सति प्रतीतिबाधा स्यात् । प्रतीतिश्च  प्रत्यक्षा यदि नाम प्रतीतिस्तथाप्यसत्त्येयमिन्दुद्वयप्रतीतिवत् । तस्य प्रतीतिबाधा दर्श्यते (।)

[3.1.3.4.3,13]

पूर्व्वपूर्व्वानुसेन्धानात्प्रतीतेरनुमानता । अनुमाबाधनञ्चात इष्टं शास्त्रकृतामिदं ।। १८९ ।।

[3.1.3.4.3,14]

संकेतकाले सम्बन्धप्रतीतेरनुमा ततः ।

[3.1.3.4.3,15]

स्वभावाङ्गं जगत्स्थितिरिति सिद्धं ।

[3.1.3.4.3,16]

नन्वनुमानमेतदिति युक्तं स्वभावहेतुस्तु कथं । शब्दाच्च पूर्व्वदर्शनसहायादुत्पन्ना  प्रतीति
		रनुमानरूपा बाधिका । न च शब्दोर्थस्य स्वभावः ।

[3.1.3.4.3,17]

कार्यकारणभावो हि वाच्यवाचकयोर्यदि । तदा शब्दात् प्रतीतिः स्यात् अनुमानं तथा सति ।। १९० ।।

[3.1.3.4.3,18]

अनुमानात्प्रतीतिरिति सम्बन्धसहायता । स च सम्बन्ध उपादानोपादेयभावोर्थशब्दयोः । शब्दश्च परमार्थतः ताल्वादिव्यापारमात्रजन्यो न वाच्यार्थजन्यः । तत इच्छया  हस्तमुद्रादिवदत्र कार्यकारणभावो नान्यथा । न हीच्छापरिकल्पितः कार्यकारणभावो वास्तवो  रज्जूकीलसम्बन्धवत् । न च तथा प्रतीतिरवश्यम्भाविनी । तेन नानुमानमेतन्मुख्यं । कथन्तर्हि  स्वभावहेतुः (।) योर्थ उपादानभूतः संकेतेन प्रकाश्यते । क्रियते चेच्छया तथाभूतः स परमार्थतः  कारणभतः । तदर्थविवक्षामन्तरेणापि भावात् (।) अन्यविवक्षायामविवक्षायाञ्च । न च  यमन्तरेण यस्य भावस्तत्तस्य कारणं । तस्मात् ।

[3.1.3.4.3,19]

उपादानतयेष्टत्वमात्रादेवास्य वाच्यता (।)

[3.1.3.4.3,20]

तन्मात्रभावितां प्राप्तः स्वभावो वाच्यता भवेत् ।। १९१ ।।

[3.1.3.4.3,21]

उपादानतया व्यवस्थानमात्रमेव वाच्यता । तत उपादानतया व्यवहरणमेव प्रसिद्धिः ।  व्यवहारप्रसिद्धत्वादुपादानत्वस्यापि प्रसिद्धिता । ततोऽवाच्यत्वमुपादानत्वेन प्रतिभासने न  बाध्यते । यो हि यस्योपादानकार्यत्वेनाप्रतिभासी स यदि परमवाच्यस्ततः शब्दात्तस्याप्रतिभासनात् । यद्यसावर्थ इच्छायामपि नोपादानकार्यप्रत्ययप्रतिभासी भवेदवाच्यः ।

[3.1.3.4.3,22]

ननु नैव प्रतिभासते नहि बाह्यार्थस्योपादानता । तमन्तरेणापि भावादित्युक्तमेतत् ।  न । इच्छायां सत्यां प्रतिभासनात् । यदा ह्यर्थदर्शने सति तद्विवक्षया प्रयोगो विनाश्य  त्यन्ताभ्यासात्तदा किन्न प्रतिभाति तस्योपादानभावः । अथ ततो बाह्यार्थाप्रतिभासनात् प्रतिपत्तुरेवमुच्यते । तथा सत्यनुमानमपि न बाह्यार्थविषयन्तत्राप्रतिभासनादेव अथ ततोपि  विकल्पात्तदध्यवसायेन वस्तुन्येवमुच्यते । तथा सति  वाच्यत्वेप्येवमेव । बाह्यार्थप्राप्तिस्तु  सर्व्वदा भवत्यप्रमाणत्वात् परमार्थतः प्रतीतेः । न वा प्रमाणत्वे वाच्यवाचक (भावा) भावः ।  एवम्भूततयैव वाच्यवाचकभावप्रसिद्धेः । तस्मात् ।

[3.1.3.4.3,23]

उपादानतया योर्थः स्थितिभाग् वाच्य ए्व स । स चोपादानतेच्छाजा प्रतिरोद्ध्ु न शक्यते ।। १९२ ।।

[3.1.3.4.3,24]

तादृक् प्रसिद्धिविषयः सर्व्वोर्थो वाच्य उच्यते । तत इच्छापराधीनवृत्तेर्न्न नियमो ध्वनेः ।। १९३ ।।

[3.1.3.4.3,25]

—इति संग्रहः ।

[3.1.3.4.3,26]

ततो योग्यतैवाचार्यस्य प्रसिद्धशब्देनाभिमता ।

[3.1.3.4.3,27]

एतदेव कुत इति चेत् । अत्रोच्यते ।

[3.1.3.4.3,28]

असाधारणता तेन शब्दे न प्रतिपादिता । सा न स्याद्यदि योग्यत्वाद् वाच्यन्नाखिलमिष्यते ।। १९४ ।।

[3.1.3.4.3,29]

एत एवाह ।

[3.1.3.4.3,30]

आसाधारणता न स्यात् बाधाहेतोरिहान्यथा ।

[3.1.3.4.3,31]

यदि नाचार्यस्य योग्यतायामभिप्रायः कथम्बाधकमनुमानमसाधारणहेतुः सत्वस्याचन्द्रशब्दवाच्ये घटादिके प्रसिद्धत्वात् । यदा तु योग्यतायां सकलमेव तद्बाच्यतया भवेत् ।  क्वचिदचन्द्रेऽसिद्धेः । आह चाचार्यः  । यत्राप्यसाधारणत्वादनुमानाभावे शब्दप्रसिद्धेन विरुद्धेनार्थेनापोद्यते न स प्क्ष इति । यत्र विषये प्रतिपक्षभूतस्यानुमानस्यासाधारणता तत एव  तदभावः । अभावे शाब्दप्रसिद्धमनुमानं बाधकं न स पक्षः । अशक्यनिषेधतामस्य दर्शयन्नेवमाह प्रतिप्रमाणतया निश्चयं वा । नहि प्रमाणमन्तरेण निषेधः । नापि निश्चायके  सत्यनिश्चयः । अत्र च (।)

[3.1.3.4.3,32]

उत्तरं पूर्व्वसहितं पूर्व्वमुत्तरसंहितं (।) परपूर्व्वार्थसद्भावे तदेतद् व्यापृतं द्व्यम् ।। १९५ ।।

[3.1.3.4.3,33]

यदा तावत् प्रधानता शाब्दप्रसिद्धस्य पूर्व्वस्यावयवस्य विशेषणता तदा प्रतिप्रमाणाभावे  निश्चयः । यदा तु परावयवस्य विशेषणत्वं पूर्व्वस्य प्रधानता तदाऽशक्यनिषेधता ।

[3.1.3.4.3,34]

ननु यदि नामानुमानस्यासाधारणता तथापि कथमशक्यनिषेधता । नानुमानमेव  प्रमाणं प्रत्यक्षस्यापि भावात् ।

[3.1.3.4.3,35]

अत्र परिहारः ।

[3.1.3.4.3,36]

तन्निषेधोनुमानात् स्याच्छब्दार्थेऽनक्षवृत्तितः ।। ११४ ।।

[3.1.3.4.3,37]

ननु (।)

[3.1.3.4.3,38]

शाब्दप्रसिद्धं यद्रूपं तत्प्रत्यक्षमतोनुमा । नास्त्यसाधारणत्वस्य व्यर्थकं वचनं न किम् ।। १९६ ।।

[3.1.3.4.3,39]

न । शब्दार्थेऽक्षाप्रवृत्तेः । नहि शब्दार्थः साक्षात् कर्त्तुं शक्यः । योग्यता हि  शब्दार्थतया निश्चिता शाब्दप्रसिद्धस्यार्थस्य व्यवहारकारित्वे यदि नाम प्रतिभासते तथापि  ततो न व्यवहर्त्तव्यमिति योग्यतानिषेधः । शब्दसम्बन्धिता वा प्रतिभासमानस्य । सम्बन्धश्च  न प्रत्यक्षगोचरः । शब्दस्य श्रोत्रविज्ञाने प्रतिभासः । तदर्थस्य तु विकल्पे चक्षुर्व्विज्ञाने  वा । न चानयोः परस्परविषयसांकर्यम् ।

[3.1.3.4.3,40]

नन्वग्निधूमयोरपि स्वविषयविज्ञानप्रतिभासनात् कथमेतत् । तथा गन्धगन्धवदादीनां ।  भवतु तत्राप्येष दोषः । तथापि नैतत् समर्थितं भवति । इन्द्रियविज्ञानेन तु तेषां ग्रहणं  ततो न दोषः । अत्र तु स्वसम्वेदनमेव ज्ञानस्वलक्षणस्य ग्रहणं न वाचकत्वस्य । व्यापी च  सम्बन्धो न प्रत्यक्षप्रतिभासी । न च सम्वादी शाब्दो व्यवहारः । ततो न प्रत्यक्षगोचरः ।  वस्तुविषयत्वात् प्रत्यक्षस्य । ततोनुमानगोचर एवायं ।

[3.1.3.4.3,41]

नन्वनुमानान्तरं बाधकं भविष्यति हेत्वन्तरोत्पन्नं । यदि नाम सत्त्वादित्यसाधारणो  हेतुः अन्यो हेतुः स्यादित्याह ।

[3.1.3.4.3,42]

असाधारणता तत्र हेतूनां यत्र नान्वयि ।सत्त्वमित्यभ्युदाहारो हेतोरेवं कुतो	 मतः ।। ११५ ।।

[3.1.3.4.3,43]

यत्र हि सत्त्वमशेषवस्तुव्यापकमसाधारणीक्रियते तत्रान्यत्राव्यापके वराके का वार्त्ता ।  न हि बलवत्प्रतिपक्षनिराससमर्थस्तदपरत्र क्षमते तदर्थी । अत एव सहेतुकं पक्षमुपदिशतिस्म । अचन्द्रः शशी सत्त्वादिति । अन्यथा पक्षाभासोपन्यासप्रस्तावे कः प्रसङ्गो  हेतुपन्यासस्य । अन्यथाऽश्रावणः शब्दो नित्यो घट इत्यपि हेतूपन्यासप्रसङ्गः । अथ प्रमाणबाधिते हेतोरसम्भवोत्रापि तथा स्यादिति यत्किञ्चिदेतत् ।

[3.1.3.4.3,44]

ननूक्तमशक्यनिषेधतामस्य दर्शयति स्मेति अश्रावण इत्यत्रापि प्रसङ्गात् ।

[3.1.3.4.3,45]

अत्रोच्यते ।

[3.1.3.4.3,46]

शाब्दप्रसिद्धमेतद्धि न मुख्यं मानमुच्यते । प्रतिपक्षविनाभावोऽत इत्यत्रानवद्यता ।। १९७ ।।

[3.1.3.4.3,47]

अत्र संभवति बाधकं न तु प्रत्यक्षानुमानयोः । तेनात्र परिहरता निःप्रतिपक्षतानुमानस्य कथितेति वक्ष्यते ।

[3.1.3.4.3,48]

कथन्तर्हि प्रतिपक्षासम्भवः । नहि सर्व्वस्य वाच्यता ।

[3.1.3.4.3,49]

तदाह ।

[3.1.3.4.3,50]

संकेतसंश्रयाः शब्दाः स चेच्छामात्रसंश्रयः ।नासिद्धिः शब्दसिद्धानामिति शाब्दप्रसिद्ध	वाक् ।। ११६ ।।

[3.1.3.4.3,51]

प्रसिद्धमेव सर्व्वं शाब्दं रूपं इच्छामात्रप्रवर्त्तितसंकेतशब्दमात्रभावात् । न हि शब्दः  क्वापि न प्रवर्त्तयितुं शक्यः । एतदर्थमेव शाब्दप्रसिद्धेनेत्यादि वचनं । अन्यथाऽसाधारणता  न प्रतिपदायितुं शक्येत्युक्तमेतत् ।

[3.1.3.4.3,52]

नन्वनुमानाभावे शाब्दप्रसिद्धमबाधितमबाधितत्वभावे चानुमानाभाव इतीतरेतराश्रयदोषः ।

[3.1.3.4.3,53]

नेच्छामात्रप्रवृत्तत्त्वं स्वत ए्व न सिध्यति । शाब्दसिद्धस्य सत्त्वस्य स्वत एव (ा) प्रमाणता ।। १९८ ।।

[3.1.3.4.3,54]

न हीच्छामात्रानुरोधि शाब्दप्रसिद्धं प्रतिपक्षाभावप्रतीक्षणमन्यतोपेक्ष्यते । स्वत एव तस्य  बलवत्त्वात् । प्रतिषेधकस्य च सत्त्वस्य स्वत एवाप्रतिबद्धत्वेनासाधनत्वात् ।

[3.1.3.4.3,55]

ननु सत्त्वमवाच्यमेव प्रतीयते । ततोऽवाच्यतया व्याप्तत्वात् कस्मान्न प्रतिषेधकं (।)  न(। इ)च्छामात्रप्रवर्त्तितस्य	 निषेद्ध्ुमशक्यत्वादित्युक्तं । यदि त्ववाच्यं सत्त्वं सत्त्वशब्देनैव  कथमुच्यते । तस्मादसाधारणत्वात् अनुमानस्याबाधितशाब्दप्रसिद्धता बाधिकैव । यदि तु  बाध्येपि बाधकत्वाशंका तथा सति न बाध्यबाधकभावः क्वचिदित्यप्रतिपत्तिकं जगद् भवेत् ।  तस्माच्छाब्दप्रसिद्धमेव बाधकं न तत्प्रतिपक्षः । ततश्च ।

[3.1.3.4.3,56]

अनुमानप्रसाध्येषु  विरुद्धाव्यभिचारिणः ।अभावं दर्शयत्येवं प्रतीतेरनुमा त्वतः ।। ११७ ।।

[3.1.3.4.3,57]

शाब्दप्रसिद्धवचनेन न प्रतिपक्षेण दर्शयति । यथेदमप्रतिपक्षमनुमानं तथान्यदपि ।  तदपि प्रतिपक्षसम्भावनायामप्रमाणत्वात् न बाधकं भवेत् । शाब्दप्रसिद्धवदेव । ततस्तस्याप्यसाधारणत्वात् प्रतिपक्षस्य साधनता । यथाऽग्निरत्र धूमात् । नाग्निरत्र सत्त्वात् ।  अग्निरहितप्रदेशवत् ।

[3.1.3.4.3,58]

नन्विच्छामात्रप्रवर्त्तितवाचकत्वाद् घटेपि चन्द्रत्वमिति न दृष्टान्तोस्ति । अत्र त्वनग्निः 	
		प्रदेशो विद्यत एव । नैतदस्ति ।

[3.1.3.4.3,59]

शाब्दप्रसिद्धबाधायामसाधारणता भवेत् । सत्वस्यात्रापि कार्येण हेतुना बाधनं	 न किम् ।। १९९ ।।

[3.1.3.4.3,60]

सध्‌मे हि प्रदेशेग्निरनुमानेन साधितः । प्रतिषेधस्य किम्वन्हेर्न्न (हि) साधक इष्यते ।। २०० ।।

[3.1.3.4.3,61]

विपक्षाद्बाधनाशङ्का प्रागेव विनिवारिता । तस्मात् प्रमाणे सर्व्वत्र प्रतियोगी न विद्यते ।। २०१ ।।

[3.1.3.4.3,62]

ततोनुमाने विरुद्धाव्यभिचारिणामसम्भवः । अन्यथा प्रमाणस्य बाधनसम्भवे  सर्व्वत्रानाश्वासः । यत्र न दृश्यते तत्राश्वास इति चेत् । न (।) अनुपलम्भमात्रस्य प्रमाणाभावात् । सम्भवेपि बाधकस्योत्प्रेक्षयितुमशक्यत्वादनुपलब्धिलक्षणप्राप्तत्वाद् (।) अनेनैकत्वसंख्याविवक्षा प्रत्युक्ता । सोपि ह्यनुपलम्भमेव सूचयति प्रतिबन्धं वा । यद्यनुपलम्भं  सूचयेत् तदप्रमाणमिति न किञ्चित् । अथ प्रतिबन्धं ततो न विरुद्धाव्यभिचारिसम्भवः ।  न हि प्रतिबन्धवानपरस्तत्र सम्भवति एकस्य भावाभावत्वाभावात् । तस्माद् वस्तुबलप्रवृत्तानुमाने विरुद्धाव्यभिचारिणोऽभावः ।

[3.1.3.4.3,63]

ननु यद्यसाधारणत्वादनुमानाभाव इत्यनेन विरुद्धाव्यभिचारिणो(ऽ)भावसूचनानुमाने  तदानुमान एव किमिदं नोच्यते । यत्राप्यसाधारणत्वादनुमानाभावे कार्यहेतुस्वभावहेतुप्रसिद्धेन विरुद्धेनार्थेनापोद्यते तेन स पक्ष इति । एवं प्रत्यक्षेपि वाच्यं ।

[3.1.3.4.3,64]

न किञ्चिदेतत् । यतः । एतेनैव प्रत्यक्षानुमाने व्याख्याते ।

[3.1.3.4.3,65]

य आह । न वस्तु प्रत्यक्षेस्ति । प्रत्ययत्वात् केशमशकाकारतैमिरिकप्रत्य(य) वत् ।  तस्येदमुत्तरं ।

[3.1.3.4.3,66]

प्रतिबन्धप्रसिद्धेन वस्तुनाऽभावबाधनं । प्रतिबन्धस्य भावे हि वस्तु सर्व्वत्र विद्यते ।। २०२ ।।

[3.1.3.4.3,67]

यदि प्रतिबन्धरहिते प्रत्यये वस्तु संदिग्धमन्यथा वेत्युच्यते । सिद्धमेव साधितं भवेत् ।  अथ विपर्यये तदा सर्व्वत्र वस्त्वस्तीत्यसाधारणता प्रतिपक्षस्य ।

[3.1.3.4.3,68]

ननु प्रत्यक्षे नानुमानम्बाधकं अन्यद्बा संभवति । तस्य साक्षाद्दर्शितत्वात् ।  साक्षाद् दृष्टञ्च कथन्नास्तित्वेन शक्यं प्रतिपत्तुं । न हि तदैव तस्यैव दर्शनादर्शनयोः सम्भवः ।  ननु	 हेत्वन्तरेणाभावसाधनं नानुपलम्भेन ।

[3.1.3.4.3,69]

न सदेतत् । यतः ।

[3.1.3.4.3,70]

साक्षात्कृतेन बाधास्ति प्रत्यये क्वापि कस्यचित् ।

[3.1.3.4.3,71]

तथा सति प्रमाणं स्यात् सर्व्वमेवाविशेषतः ।। २०३ ।।

[3.1.3.4.3,72]

नहि भ्रान्तप्रत्ययेपि साक्षात्कृतकेशादिरूपे बाधकमस्ति । ततो न साक्षात्कृतिमात्रेण प्रमाणम् ।

[3.1.3.4.3,73]

अनेनाबाधितत्वमपि प्रत्युक्तुं । नहि साक्षात्करणमिवाबाधितत्वमपि स्वरूपेणातिव्यापि । अविसम्वादिन्यबाधितत्वे सति प्रमाणमिति चेत् । सोयं हरीतकीं प्राप्य देवता  विरेचयतीति  न्यायः । यद्यविसम्वादनमस्ति किमबाधयाऽविसम्वादेनैव न दोषः । स  चाविसम्वादो न प्रतिभासमाने । अप्रतिभासमानञ्च गम्यं प्रतिबन्धात् प्रतिभासमानरूपस्य ।  स च प्रतिबन्धरूपोऽनुमानेपि समान इति । तत्र प्रतिपक्षसम्भवे द्वयोरपि । न वा क्वापीति  समानं । तस्मान्न साक्षात्करणेन प्रत्यक्षमपि प्रमाणम् ।

[3.1.3.4.3,74]

अत एवाह ।

[3.1.3.4.3,75]

अर्थस्यासम्भवेऽभावात् प्रत्यक्षेपि प्रमाणता । प्रतिबद्धस्वभावस्य तद्धेतुत्वे समं द्वयं ।। २०४ ।।

[3.1.3.4.3,76]

प्रतिबन्ध एव हि प्रमाणत्वे निबन्धनं ।

[3.1.3.4.3,77]

ननु च तत्रैव प्रत्यक्षेऽप्रतिपक्षत्वप्रतिपादनायानुमानाभाव इति कस्मान्नोक्तं यद्येतावत्  प्रयोजनं । क्रमप्राप्तस्य व्यतिक्रमे प्रयोजनाभावात् ।

[3.1.3.4.3,78]

नैतदस्ति साधु । यतः ।

[3.1.3.4.3,79]

शब्दासिद्धस्य मानत्वं प्रतिघातविनाकृतं । निवेदयितुमत्रोक्ता प्रतिमाननिराक्रिया(।) ।। २०५ ।।

[3.1.3.4.3,80]

यदि तत्र प्रत्यक्षेऽनुमाने वा प्रतिबन्धकमाननिराकरणमुच्यते । शाब्दप्रसिद्धानुमानस्य  सामर्थ्यमप्रतिहतमप्रतिपादितं भवेत् । तत एतदर्थं प्रथमप्राप्तोल्लंघनं । अपि च ।

[3.1.3.4.3,81]

अप्रगाढानुमानेपि यत्राप्रत्यनुमानता । तत्र प्रौढानुमानेसौ दूरादेव निराकृता ।। २०६ ।।

[3.1.3.4.3,82]

यत्र हि शाब्द (प्रसिद्ध) मप्रौढमप्यनुमानमप्रतिपक्षमसाधारणीकरणकारणं । तत्र  प्रौढतरम (प्रति) यत्नसिद्धमेवाप्रतिपक्षतया ।

[3.1.3.4.3,83]

ननु सकलमेव योग्यमिष्टशब्दाभिधानतायै । अप्रातिकूल्यमेव योग्यतेति न्यायादिति ।  अत्र वस्तुबलप्रवृत्तमेवानुमानं । तथा प्रत्यक्षेणोपलम्भात् । न (।) आनुकूल्यस्याप्यभावात् ।  यथैव तस्य प्रतिकूलता न प्रतीयते तथानुकूलतापि प्रत्यक्षतोऽन्यतो वा (।) ततः कथमेतत् वस्तुबलप्रवृत्तं (।) शाब्दप्रसिद्धमनुमानं तत्र यदीच्छामात्रायातो धर्मो न बाध्यते वास्तवः । तत्र  किं प्रतिबन्धबलायातो भविष्यतीत्येतदेवात्र प्रतिपाद्यं प्रयोजनं ।

[3.1.3.4.3,84]

ननु (।)

[3.1.3.4.3,85]

इच्छामात्रपराधीनोऽवश्यमेव न बाध्यते । तस्य सन्निहितत्वेन सदैव प्रतिपत्तितः ।। २०७ ।।

[3.1.3.4.3,86]

यस्तु वस्तुबलायातः स न स्यादपि कुत्र चित् । कारणानां हि कार्येषु नियतत्वन्न विद्यते ।। २०८ ।।

[3.1.3.4.3,87]

ततो बाधकशङ्का स्यात् प्रमाणे वस्तुभाविनि । ततस्तत्रैव युक्तेयं बाधकस्य निराक्रिया ।। २०९ ।।

[3.1.3.4.3,88]

दण्डायूपस्य यो न्यायः परिहार उदीरितः । स नास्ति प्रथमोल्लंघेन तस्यातिक्रमक्रमः ।। २१० ।।

[3.1.3.4.3,89]

अत्रोच्यते ।

[3.1.3.4.3,90]

अवस्तुवृत्तिव्यवहारमात्रात् प्रसिद्धसम्बन्धतयानुमानं ।

[3.1.3.4.3,91]

न बाधितं यत्र परस्य बाधा भविष्यतीत्यत्र कथं विमर्शः ।। २११ ।।

[3.1.3.4.3,92]

अर्थोयमेवं प्रतिपद्यमानो न न्यायधर्मा  नुगतत्वहीनः ।

[3.1.3.4.3,93]

इच्छापराधीनविधेश्च दृष्टस्त्यागोपि तत्त्यागकृतावतारः ।। २१२ ।।

[3.1.3.4.3,94]

सुखोपनीतस्य समीहितस्य त्यागोपि तत्तस्य विधान एव ।

[3.1.3.4.3,95]

न वस्तुवृत्तं पुनरेवमस्ति धराधरः कम्पयितु (न्न) शक्यः ।। २१३ ।।

[3.1.3.4.3,96]

इति सकलमशंकं कापथावृत्तिजातं यदि परममुनीनां वृत्तमेतन्न वाज्ञा ।

[3.1.3.4.3,97]

कथमिह दुरितानां दर्शनं नास्तिकानामु पहतनयनानां स्पष्टभावानदृष्टेः ।। २१४ ।।

[3.1.3.4.3,98]

तस्मादत्रैव बाधकाभावप्रतिपादनमिति युक्तमेतत् ।

{3.1.3.4.4}



〈(४) संज्ञासंज्ञिसंबंध-चिन्ता〉


[3.1.3.4.4,1]

अथवा ब्रुवतो लकोस्यानुमाऽभाव उच्यते ।किन्तेन भिन्नविषया प्रतीतिरनुमानतः ।। ११८ ।।

[3.1.3.4.4,2]

यत्रापीत्यादिना(।) यत्राप्यसाधारणत्वादनुमा नास्ति साधिकेति सम्बन्धः । न हि  चन्द्रशब्दवाच्यत्वेनुमानं वस्तुबलभाविभावकम् । यदि तर्हि साधकमनुमानं नास्तिकेन विपर्ययस्याभावस्य साधनं । अभावे शाब्दप्रसिद्धे (न) विरुद्धेनापोद्यत इति । अनेनानुमाननिषेधेन  नैतद् वस्तुबलभाव्यनुमानमिति प्रतिपादितं । यदि त्वेतदप्यनुमानमनुमानप्रतिषेधो विरोधिनिवर्त्तितः स्यात् । नत्वनुमानत्वमस्य नेष्टमेव । "स्वभावाङ्गं जगत्स्थितिरिति" वचनात् । तथा  हि शब्दप्रसिद्धमेव केवलमत्र बाचकं न वस्तुबलप्रवृत्तमनुमानं । नहि बाच्ययत्वमत्र प्रत्यक्षतो  ग्रहीतुं शक्यं तत्र वस्तुमात्रस्य प्रतिभासनात् । अथापि स्याद् यद्यविकल्पकत्वात् वस्तुमात्रं  प्रतिभाति न वाच्यवाचकभावः । कार्यकारणभावोपि तर्हि नैव प्रतिभाति । तत्र यथा  कार्यकारणभावः तथा वाच्यवाचकभावोपि ।

[3.1.3.4.4,3]

सत्त्यमेतत् । तथापि कार्यकारणभावः सर्व्वविषयो न वाचकभावः । तथा हि ।

[3.1.3.4.4,4]

वाच्यवाचकभावोयं देशकालनरान्तरे । व्यभिचारी ततस्तस्य कार्यकारणता न हि ।। २१५ ।।

[3.1.3.4.4,5]

कार्यकारणभावो हि यद्यपि परमार्थतो प्रत्यक्षप्रमाणसिद्धस्तथापि सकलजगदविज्ञानप्रसिद्धिवशात् प्रत्यक्षवत् प्रतिभाति । तथा हि ।

[3.1.3.4.4,6]

दृष्टमेतन्मया पूर्व्वं धूमः पावककारणः । स एवायमिति ज्ञानमन्यथादेयभाक् कथम् ।। २१६ ।।

[3.1.3.4.4,7]

यदि नाम पूर्व्वं न विकल्पितं मया पूर्व्वं तथापि मया दृष्टमेव । सविकल्पकन्तर्हि  प्रत्यक्षमापतितमिति चेत् । न । प्रागविकल्पनादविकल्पयतैव तदा मया दृष्टमिति प्रतीतेः ।  न च कालान्तरभावी विकल्पः । प्राग्भाविनः प्रत्यक्षस्य सविकल्पतानिबन्धनं तेन सह सम्बन्धाभावात् । न तूत्तरकालभाविनो विकल्पस्य निर्व्विषयत्वे कथं तेनाविकल्पकता व्यवस्थाप्यते ।  न चातीतविषयं प्रत्यक्षं तेन कथमविकल्पकताव्यवस्था । न (।) अनुपलब्धेरतीतविषयत्वाव्याघातात् । तथा हि । अतीतस्य वर्त्तमानस्य च प्रतिपत्तृप्रत्यक्षनिवृत्तिलक्षणानुपलब्धेरभाव-

[3.1.3.4.4,8]

व्यवहारसाधनी । एवमेव सकलो लोकस्य व्यवहारः । अन्यथा व्यवहारो न स्यादिति न  तिष्ठेन्न च प्रतिष्ठेत् कश्चिदिति प्राप्तं ।

[3.1.3.4.4,9]

तस्मात् ।

[3.1.3.4.4,10]

अमूढस्मृतिसंस्कारः प्रतिपत्ता यदा भवेत् । अतीतवर्त्तमानस्य प्रत्यक्षस्य निवर्त्तने ।। २१७ ।।

[3.1.3.4.4,11]

अभावव्यहारस्य तदा तेन प्रवर्त्तनं । सर्व्वस्य जगतः सिद्धमिदं वस्त्वविगानतः ।। २१८ ।।

[3.1.3.4.4,12]

वाच्यवाचकभावस्तु मया प्रत्यक्षेण गृहीत इति नैवं कस्यचित्प्रतीतिः । तथा हि ।

[3.1.3.4.4,13]

शब्दार्थो दर्शनादेव गृह्येते वाच्यवाचकौ । नोपदेशम्विना सोपि नोपदेशस्तयेक्ष्यते ।। २१९ ।।

[3.1.3.4.4,14]

न खलु शब्दार्थोपलम्भमात्रकादनुपदेशादिदं वाच्यवाचकमित्युल्लेखः कस्यचित् ।  उपदेशोपि यद्यन्यथा कश्चिद् ब्रूयात् परित्यजेदेवान्यथा व्याख्याविकल्पो न स्यात् । न हि  कार्यकारणभावोऽन्यथा नेतुं शक्यः ।

[3.1.3.4.4,15]

ननु "प्रत्यक्षं संज्ञाकर्मेति"वैषेशिका आचक्षते । तथा हि । यज्ञदत्तोयमिति  वस्तुश्रुतीक्षणे संकेतकाले प्रत्यक्षादेवमेवावगच्छति । संकेतकरणकाले हि यदा पुरोवर्त्तिदेवदत्तादिनामचिकीर्षाविषयीकृतं वस्तु पुरः पश्यन्ति जन्तवः । श्रुतिगोचरचारि च शब्दरूपं  यज्ञदत्त इत्यादिकन्तदा भवत्यस्य संज्ञेयमिति व्यवहारकारी निश्चयः । न च भिन्नजातीयप्रत्यक्षप्रत्ययग्राह्यो न भवति प्रतिबन्धे निश्चितः । तथा हि ।

[3.1.3.4.4,16]

स्मरणानुभवौ स्यातां नान्यथा परिनिश्चितौ । परस्परेण सम्बद्धौ विजातीयतया स्थितौ ।। २२० ।।

[3.1.3.4.4,17]

सज्ञासंज्ञिसम्बन्धोन प्रत्यक्षः ।

[3.1.3.4.4,18]

तदेतदसत् । यतः ।

[3.1.3.4.4,19]

संज्ञासंज्ञावतोर्योगो यदि प्रत्यक्षनिश्चितः । न स्यादेवान्यथा भावः कालान्तरपरिग्रहे ।। २१९ ।।

[3.1.3.4.4,20]

यदि प्रत्यक्षप्रमाणसिद्धः संज्ञासंज्ञिसम्बन्धः । कथं देशकालनरान्तरेन्यथा भवति ।  नहि प्रत्यक्षगृहीतमन्यथा भवति नीलादिकमन्यो वा वस्तुसम्बन्धः । तथोपदेशान्वयी दृश्यत  एवायं संज्ञासंज्ञिसम्बन्धप्रत्ययः । तथा हि ।

[3.1.3.4.4,21]

एवन्तावदयम्वक्ति  नामास्येदमिति स्फुटम् । नामैवास्येदमिति तु न जानेतिपरिस्फुटं ।। २२० ।।

[3.1.3.4.4,22]

कदाचिदन्यकालेयमन्यदेव करिष्यति । अपरापरवाञ्छास्य केन नाम निषिध्यतां ।। २२१ ।।

[3.1.3.4.4,23]

वृत्तम्ममाप्येतदेव न वाञ्छावारणं क्वचित् ।कस्यचित्केनचिच्छक्यं कदाचिद् ब्रह्मणापि तत् ।। २२२ ।।

[3.1.3.4.4,24]

नन्वा"भ्यन्तरन्तस्थमविवृद्धं त्रिपूरुषानुगं नाम कुर्यादनरे  प्रतिष्ठितमि"ति न्यायात्  कथन्नेच्छावारणं । न । तल्लक्षणयोगिनामनेकत्वे कथं वारणं । अयमपि चोपदेश एव ।  न चायमुल्लंध्यमान उपदेशो न दृष्टः । तस्मान्न प्रत्यक्षं संज्ञाकर्म । ततो न कार्यकारणभाववद् वाच्यवाचकभाव इति न वस्तुबलप्रवृत्तं शाब्दप्रसिद्धमनुमानं ।

[3.1.3.4.4,25]

तेनानुमानाद्वस्तूनां सदसत्तानुरोधिनः ।भिन्नस्यातद्ववशाद्  वृत्तिस्तदिच्छाजेति सूचितं ।। ११९ ।।

[3.1.3.4.4,26]

इच्छामात्रप्रवर्त्तितमेवैतच्छाब्दप्रसिद्धमनुमानं, न वस्तुबलभावि ततो वस्तु न गमयति ।

[3.1.3.4.4,27]

अग्निहोत्रादिशब्दस्य यथार्थोयं प्रकल्पितः ।

[3.1.3.4.4,28]

तथान्योपि श्वमांसादिरिच्छया परिकल्प्यतां ।। २२६ ।।

[3.1.3.4.4,29]

कोहीच्छापरिकल्पनाभाक् स्वभावेषु भावेषु नियमः । अथादृष्टविरोधादकल्पना  न ह्यन्यार्थपरिकल्पनायामदृष्टनिरूढिः ।

[3.1.3.4.4,30]

समीहितफलावाप्तिर्न्न हि कल्पनया क्वचित् । अन्यथा नामतः सर्व्वः सर्व्वमेव प्रसाधयेत् ।। २२४ ।।

[3.1.3.4.4,31]

सत्त्यमेतद् वयमप्येवं प्रतिज्ञासिष्महि भवानेव त्वस्यानर्थ
		पथप्रस्थान (स्य) महासामर्थ्यः  (?)प्रवर्त्तयिता । तथा हि ।

[3.1.3.4.4,32]

यद्यर्थस्य परीक्ष्येत निश्चयाय परंपरा । उपदेशस्य सैव स्यादनर्थान्धपरंपरा ।। २२५ ।।

[3.1.3.4.4,33]

अतीन्द्रियदृशः सन्ति यद्यर्थस्यास्य वेदकाः । तथा सत्यवतारस्स्यात् परस्परविरोधिनाम् ।। २२६ ।।

[3.1.3.4.4,34]

नह्यन्योतीन्द्रियदर्शी लब्धावकाशः कर्क्कशो भवतः । तस्मादयमपि केनचिदर्थः

[3.1.3.4.4,35]

कल्पित एव । न च तत एव संप्रत्यय इत्यन्योपि परिकल्पनीयः । स्वयं जानानेन  तदपरिज्ञानं कथं कल्पनीय (? यम्) इति चेत् । स एव ज्ञास्यते किन्तव चिन्तया । न	
		मामविचार्य विसम्वादयेदपि ततश्चिन्तेति चेत् । परित्यज्यतान्तर्ह्र्युपदेशमात्रप्रत्याशा ।

[3.1.3.4.4,36]

प्रकृतिप्रत्ययानुगमेन कल्पनेति चेत् । ननु सोपि प्रकृतिप्रत्ययार्थ उपदेशादेव सिद्धस्ततः  सोपि प्रयोगदर्शनात् (एव) समर्थनीयः । प्रयोगोपि प्रकृतिप्रत्ययार्थादिसम्बन्धपरम्परेतरेतराश्रयणे धर्मस्तथा न स्यादिति चेत् । उक्तमत्र । किञ्च । धर्म एवम्भवतीत्ययमपि  उपदेश एवेति यत्किञ्चिदेतत् ।

[3.1.3.4.4,37]

ननु चन्द्रः शशी सत्त्वात् प्रसिद्धवाच्यवत् । ततः कथमवस्तुबलप्रवृत्तमेतदनुमानं ।  उक्तमत्र । अपि च ।

[3.1.3.4.4,38]

चन्द्रतां शशिनोऽनिच्छन् कां प्रतीतिं स वाञ्छति ।इति तं प्रत्यदृष्टान्तं तदसाधारणं मतं ।। १२० ।।

[3.1.3.4.4,39]

सकलप्रतीतिप्रतिक्षेपकारिणंप्रत्यदृष्टान्तत्वात् । उक्तमसाधारणत्वादनुमानाभाव  इति(।) स हि शशिनः (स)कलजगतः प्रसिद्धिमागतस्य चन्द्रशब्दाभिधेयतया तत्त्वमनिच्छन्नन्यामपि प्रतीतिं नेच्छतीति प्रसिद्धमेवैतत् । ततः तं प्रत्यदृष्टान्तमनुमानं सत्त्वादित्यादिकं । तत्र  च सर्व्वहेतूनामसाधारणतेत्युक्तमेव । ततश्चाचन्द्रः शशी सत्त्वादिति कोर्थः । चन्द्रः शशी न  सत्त्वादिति हेतोः । नानेन चन्द्रत्वं साधयितुं शक्यं । केन तर्हि साध्यते असाविति तञ्च  कथम्बाधकं शाब्दप्रसिद्धेनावस्तु बलभाविनेत्यभिप्रायः ।

[3.1.3.4.4,40]

ननु चन्द्रस्यैकत्वादसाधारणता तत्कथमेतल्लभ्यं सकलप्रतीतिप्रतिक्षेपवादिनंप्रत्येतदनुमानमसाधारमभिप्रेतं ।

[3.1.3.4.4,41]

न किञ्चिदेतत् । यतः ।

[3.1.3.4.4,42]

नोदाहारणमेवाकमधि कृत्येदमुच्यते ।लक्षणत्वात्तथाऽवृक्षो धात्रीत्युक्तौ  च बाधनात् ।। १२१ ।।

[3.1.3.4.4,43]

अवृक्षः शिंशपा सत्त्वादित्यत्र न परिहार एकत्वाद् वृक्षस्य (इति) । न चैकमुदाहरणमभिसन्धाय लक्षणं प्रवर्त्तते ।

[3.1.3.4.4,44]

ननु कोयं न्यायः । एकमुदाहरणमभिसन्धाय लक्षणं न प्रवर्त्तते । न खलु तदुदाहरणन्न  साधनीयं । अथान्यदप्युदाहरणमन्तर्भाव्य (लक्षणं) कर्त्तव्यमेवं हि लक्षणकृतः शास्त्रप्रयाससाध्यमिति न प्रतिपत्तृपरिक्लेशः । यत्र तर्हि नोदाहरणमन्यदस्ति तत्र किमप्रवर्त्तनं लक्षणस्य दृश्यते (च) । अकुटिलिकाया इत्यादि । तथा(।)

[3.1.3.4.4,45]

मेरुमन्दरमैनाककैलाशोशीरकादयः । एकैकरूपाः सन्त्येव ततो नैकाप्युदाहृतिः ।। २३१ ।।

[3.1.3.4.4,46]

अत्रोच्यते ।

[3.1.3.4.4,47]

विधेयं लक्षणं तद्धि यदव्याप्त्या विना कृतं । अतिव्याप्त्या च तेनेदमव्यापि स्यात् परोक्तितः ।। २३२ ।।

[3.1.3.4.4,48]

तथाहि । न वक्षः शिंशपा सत्त्वादित्यत्रापि प्रतीतिबाधा वक्तव्या सा कथं परोदितन्यायादवतरेत् । नहि वृक्ष एकः प्लक्षादेरपि भावात् । अथ साधराणतयाऽनुमानमस्त्येव तेन  बाधा भविष्यतीति चेत् । अत्राह ।

[3.1.3.4.4,49]

अत्रापि लोके दृष्टत्वात्कर्पूररजतादिषु ।समयाद् वर्त्तमानस्य काऽसाधारणताभिधा ।। १२२ ।।

[3.1.3.4.4,50]

चन्द्रशब्दाभिधानमपि कर्पूरादिषु दृष्टमेव । ततः कथमेकता चन्द्रमसः । न च  समयमात्रवृत्तयः शब्दाः क्वापि न प्रवर्त्तन्ते । ततस्त (त्रा) प्यनुमानबाधैव । तदियं प्रतीतिबाधा नाम नास्त्येवेत्यापतितं ।

[3.1.3.4.4,51]

अथ रजतादिषु चन्द्रशब्दवाच्यत्वं नैव प्रसिद्धिभाक् केवलं यथाकथञ्चिद् गन्धयुक्त्यादिवादिभिः कल्पितं न वस्तुवृत्तं तत् ।

[3.1.3.4.4,52]

तदसत् ।

[3.1.3.4.4,53]

यदि तस्य क्वचित्सिध्येत् सिद्धं वस्तुबलेन तत् ।प्रतीतिसिद्धोपगमेऽशशिन्यप्यनिवारणात् ।। १२३ ।।

[3.1.3.4.4,54]

असाययमर्थः । यदि (क) र्पूरादौ न परमार्थतः प्रसिद्धं तैरेव कल्पितं गन्धयुक्त्यादिवादिभिः । चन्द्रे तर्हि वस्तुसिद्धं तत्तत्कथं प्रसिद्धिबाधोदाहरणं ।

[3.1.3.4.4,55]

अथ प्रतीतिसिद्धमेव तत्तेन प्रतीतिबाधेति चेत् ।

[3.1.3.4.4,56]

प्रतीतिसिद्धोपगमे  शशिन्यप्यनिवारणमेव कर्प्पूरादौ । नहि तत्रापि व प्रतीतिस्ततोनुमानबाधनमेव न प्रतीतिबाधनं । अथ कर्प्पूरादौ ह्लादादिना निमित्तेन प्रवर्त्तते तेन न  तदुदाहरणं ततो साधारणं ।

[3.1.3.4.4,57]

अत्रोच्यते ।

[3.1.3.4.4,58]

तस्य वस्तुनि सिद्धस्य शशिन्यप्यनिवारणं ।तद्वस्त्वभावे शशिनि वारणेपि न दुष्यति ।। १२४ ।।

[3.1.3.4.4,59]

यदि कर्प्पूरादौ निमित्तप्रयुक्तं चन्द्रशब्दाभिधानं शशिन्यपि तस्य निमित्तस्य भावादवार्यमेव । अथ तद्वत्स्वभावान्निवारणं तदा शशिनि वारणेपि न दोषः । वस्तुप्रतिबद्धं  वस्त्वभावेन भवतीति नाप्रसिद्धमेतत् ।

[3.1.3.4.4,60]

तस्मादवस्तुनियतसंकेतध्वनिभाविनाम ।योग्याः पदार्था धर्माणामिच्छाया अनिरोधनात् ।। १२५ ।।

[3.1.3.4.4,61]

अवस्तुनियतसंकेत(मात्र) भाविनां धर्माणां योग्याः सर्व्वपदार्था इति तद्योग्यताबाधने  दोषः प्रतीति बाधालक्षणः ।

[3.1.3.4.4,62]

ननु निमित्तप्रयुक्तः  शब्दः सकल एव । डवित्थादिशब्दानामपि किञ्चिन्निमित्तं  सामान्यविशेषरूपमेव न प्रसिद्धिमात्रकमेव ।

[3.1.3.4.4,63]

तदेतदसत् । न प्रवृत्तिनिमित्तमुपादाय शब्दस्तन्निमित्तवति प्रवर्त्तत इति प्रमाणं (।)  निमित्तेपि निमित्तान्तरापेक्षायामन(व) स्था । तथा हि ।

[3.1.3.4.4,64]

"यदि तस्य क्वचित् सिध्येत् सिद्धं वस्तुबलेन तत्" । निमित्तवतीति वाक्यशेषः ।
		अप्रतीतिसिद्धोपगमे शशिन्यप्यनिवारणात् । प्रतीतिमात्रसिद्धशब्दार्थोपगमेऽशशिन्यप्यनिवारणं । न हि यत्र क्वचित्प्रवर्त्तमानो वाच्यवाच(क) भावः प्रतिनियम मर्हति ।  प्रतिनियमे प्रमाणाभावात् । तत्र यथा निमित्ते निमित्तमन्तरेणैव प्रवर्त्तते तथा निमित्तवत्यपि ।  नहि निमित्तेपीच्छातोन्यथावृत्तिः ।

[3.1.3.4.4,65]

अथ स्वभावादेव तत्र वर्त्ततेऽन्यत्रापि स्वभावः केन (नि)वारणीयः । अथ तेन सह  परमार्थतः सम्बन्धोस्तीति तत्रैव प्रवर्त्तते जात्यादौ । एतत्कथं ज्ञातव्यमिच्छामात्रेण वर्त्तमानः  शब्दो दृष्टः (।) स कथमन्यमात्रान्यथा वर्त्तेत । वर्त्तमानो दृष्टस्तेन वर्त्तत इति व्यपदिश्यतेन ।  न (।) इच्छामात्रवृत्तेरपि सम्भवात् । न हीच्छामात्रवृत्तेरन्यस्य च विशेषं पश्यामः । इच्छया  अनुपलब्धिरिति चेत् । सेयमुपलब्धिरतीतेच्छायामपि (सं)भवति । नह्यनुपलब्धिः सर्व्वस्य  बाधिकेच्छायाः(।) वर्त्तमानसन्निहितविशेषस्यैव बाधिका न सर्व्वस्य । तस्माद् यदि कस्य(चिद्)ाप्यत्रासीदिच्छा बुद्धस्य चिरातीतस्य तदुपदेशादिदानीन्त(ना)नां व्यवहारः किमत्र विरुद्धं ।  तस्मान्निमित्तवन्निमित्तवत्यपि प्रवर्त्तनां किमनर्थकनिमित्तपरिकल्पनया ।

[3.1.3.4.4,66]

अन्यः पुनराह । न निमित्ते प्रथमं प्रवर्त्तते पश्चान्निमित्तवति क्रमेणवृत्तेरदर्शनात् । अथ निमित्ते क्वापि दृष्टः पदार्थत्वं गोत्वमिति । न तस्य शब्दान्तरत्वात् ।  तस्य हि वाचकत्वं यस्य यत्र प्रयोगः । प्रयोगबलायाता सकलस्य बाध्यबाधकभावसिद्धिरन्वयव्यतिरेककल्पनायां (हि) द्रव्यवृत्तिरेव भावप्रत्ययान्तः शब्दः । भावप्रत्ययापगमे  द्रव्यवृत्तित्वात् । अथ द्रव्यवृत्तेर्भावप्रत्यये सति कथन्निमित्तमात्रवाचकभावः । यदा तु

[3.1.3.4.4,67]

निमित्तमात्रे वर्त्तते तदा भावप्रत्ययः तमेवार्थ व्यनक्तीति युक्तं । नहि भावप्रत्ययमन्तरेण  द्रव्यभाववाच्यता द्वयोर्गोशब्दयोर्व्विवेकेन प्रतीयते(।) ततो भावप्रत्ययाद् विवेकः ।

[3.1.3.4.4,68]

नैतदस्ति । नहि स्वार्थिक एव सकलः प्रत्ययः । तत्र द्रव्यवृत्तेरेव प्रत्यये कृते  निमित्तस्य तद्विशेषणस्य प्रतीतिरिति न किञ्चि द् विरुध्यते । न च प्रकृतिप्रत्ययार्थविभागः  पारमार्थिकः समुदाया एव वाचकाः प्रयोगतः प्रतीयन्ते । प्रकृतिप्रत्ययादि  विभागस्तु बालव्युत्पत्तये यथाकथञ्चिदेव प्रकल्पितोऽन्यथा बालस्य मुखेन व्युत्पादयितपमशक्यत्वात् । तस्मान्न  निमित्तमुपादाय निमित्तवति वर्त्तत इति प्रमाणमत्र किञ्चित् ।

[3.1.3.4.4,69]

अपरः प्राह । निमित्तवत्येव शब्दः प्रवर्त्तते निमित्तं त्वनभिधीयमानमेव व्यवच्छेदकमसम्भवि तन्निमित्तत्वात् ।

[3.1.3.4.4,70]

तदेतदसत् । यतः ।

[3.1.3.4.4,71]

"यदि तस्य क्वचित्सिध्येत् सिद्धं वस्तुबलेन तत"् ।

[3.1.3.4.4,72]

"प्रतीतिसिद्धोपगमे शशिन्यप्यनिवारणात्" ।। २३३ ।।

[3.1.3.4.4,73]

यदि तस्य क्वचिन्निमित्ते सिध्येत् सिद्धं वस्तुबलेन तत् । निमित्तमप्रतिपादयता  शब्देन कथन्तद्व्यवच्छिन्ने प्रवर्त्तनं । तद्व्यवच्छेदे  चेदवबोधस्तदपि बुद्धावारूढं कथमावच्यं  निमित्तवतोपि शब्दात् प्रतिपत्ति रिति वाच्यत्वं सा निमित्तेपि समाना ।

[3.1.3.4.4,74]

अथ प्राधान्येन द्रव्यमेव प्रतिपाद्यते गुणस्तु माधुर्यादिर्न्न प्रतीयमानोपि वाच्यो नान्तरीयकतया प्रतीतेः ।

[3.1.3.4.4,75]

न विवक्षा विनाभावी प्रधानगुणतानयः । यदु(द्)दिश्य प्रवृत्तिः स्यात्तस्य प्राधान्यसङ्गतिः ।। २३४ ।।

[3.1.3.4.4,76]

तत्र कदाचिन्माधुर्य्यमेव प्रधानं कदाचिद् द्रव्यमिति लोकव्यवस्था (।) लोकव्यवस्थया  च वाच्यवाचकाभावः । तथा हि ।

[3.1.3.4.4,77]

मधुरेणार्थिभावश्चेत् गुडं भक्षय सर्व्वदा । यद्यर्थो व्याध्यभावेन तत्कृत्यै मधु भक्षय ।। २३५ ।।

[3.1.3.4.4,78]

यदा लोलुपजातीयः कश्चिद् भक्षकस्तदर्थ गुडोपदेशो माधुर्य प्रतिपादयति । यदा तु  प्रभावविशेषात् श्लेष्मनिवृत्तये प्रतिपादयति मध्वादिकन्तदा द्रव्यमात्रप्रतिपादकं प्रधानं तस्माद्  द्वयमेव प्रतीयते । प्रधानगुणभावस्तु कदाचित् कथञ्चित् कस्यचिदिति विभागः । तत्र  द्वय (म) प्रतीतौ नापरन्निमित्तमिति प्रसिद्धमात्रकमवशिष्यते ।

[3.1.3.4.4,79]

अथापि स्यादुपलक्षणं निमित्तं न तस्य वाच्यता । यथा कतरद् देवदत्त(स्य) धाम (।)  यत्र काक इति न काकस्यापि गृहवचनवाच्यता । यथा न वाच्यता तथा तदभावेपि देवदत्तगृहमेव तेन तस्य नोपादेयता । तथा ब्राह्मणादिशब्दानामपि मनुष्यत्वादिपरिचोदनायां न च  काकेनासाधूपलक्ष्यते तस्यानित्यत्वात् (।) प्रेक्षापूर्व्वाकारी हि काकेनोपलक्षितमन्यद् (एव)  देवकुलादिकं निमित्तीकरोति । अन्यथा व्यवहाराभावः ।

[3.1.3.4.4,80]

कथन्तर्हि अवाच्यभूतः काक उपलक्षणं (।) प्रत्यक्षसिद्धत्वादत एव काकशब्देनैवास्य  प्रतिपादनं (।) न त्वेवं जात्यादिनिमित्तनामपि परवाचक(त्व) प्रतिपादनं । तस्मादवा-

[3.1.3.4.4,81]

च्यमपि व्यवच्छेदकम्भवति यत् पृथक् प्रतिपाद्यते । यत्तु तत एव शब्दात् प्रतीयते तद् वाच्यमेव (।) शब्देन बुद्धावाहितस्य वाच्यत्वव्यपदेशात् । तत्र प्रतीतिरेव शब्दान्न वाच्यतेति चेत् ।
		"प्रतीतिसिद्धोपगमे शशिन्यनिवारणाद्" वाच्यतायाः । निमित्तवन्निमित्तवत्यपि  ता(ऽ)भावः स्यादित्यतः । प्रतीतित  एव वाच्यत्वे निमित्तेपि समानं ।

[3.1.3.4.4,82]

ननु तैलं दीयतामिति पात्रं प्रतीयमानमपि न वाच्यं तैलशब्दस्य । न तस्य सर्व्वदा  प्रतीत्यभावात् । स्वयमानीते(पि) पात्रे तैलदानस्यार्थितासंभवात् । तस्मादनभिधीयमानस्य शब्दान्तराप्रतिपादितस्य नोपलक्षणत्वसम्भवः । लक्षितेन हि किञ्चिल्लक्षयितुं शक्यते ।  अलक्षितेन लक्षणेऽतिप्रसङ्ग । अथ प्रथममुपलक्षणात् । ततः पुनरत्यन्ताभ्यासात् स शब्दस्तद्व्यवच्छिन्न एव प्रवर्त्तते विनापि तदा निमित्तप्रतीतिं । एवन्तर्हि श्वमांसेपि प्रवर्त्ततामग्निहोत्रादिशब्दस्तन्निमित्तस्य काकवत् तत्र वृत्तत्वात् । अन्यथा कथं न वस्त्वर्थेषु गोशब्दः  प्रवर्त्तते । तत्र तस्य प्रसिद्धत्वादिति चेत् । श्वमांसेनापि
		कालदेशान्तरे प्रतीतिर्न्नास्तीति  कुत एतत् । तस्माद् वाच्यवाचकभावो नामानियत एवेच्छारचितं संकेतबलावलम्बनत्वादिति  न काचित्क्षतिर्व्वेदस्यापौरुषेयत्वेपि दुष्टतायाः । सर्व्वत्र योग्यताया अनिवारणात् ।

[3.1.3.4.4,83]

तां योग्यतां निरुन्धानं, संकेतप्रतिषेधजा ।प्रतिहन्ति प्रतीताख्या योग्यता विषयाऽनुमा ।। १२६ ।।

[3.1.3.4.4,84]

शब्दानामर्थनियमः संकेतानुविधायिनां ।नेत्यनेनोक्तमत्रैषां प्रतिषेधो विरुध्यते ।। १२७ ।।

[3.1.3.4.4,85]

यो हि श्वमांसादिकं नाग्निहोत्रादिशब्दार्थ इत्याह । तस्य योग्यताविषयानुमा प्रतिरोधिनी । यतः । शब्दानामाभिधेयनियमः संकेतमात्रप्रवृत्तीनां नास्तीति कोयन्नियम  एकेनैवाभिधेयेन भवितव्यमिति । तत्र य आह । प्रतीतिबाधितं श्वमांसाभक्षणकल्पनमिति  स पर्यनुयुज्यते । पौरुषेये वेद इति प्रतीतिबाधितमिदमपि । यतः । ऋग्गिरावृचश्चक्रुः  सामानि सामगिराविति प्रतीतेः । अथ करोतिः स्मरणे वर्त्तते न निर्वर्त्तन एव । तथा हि  संस्कारेपि दृश्यते । पृष्ठं कुरु पादौ कुर्व्विति(।) न(।) अत्रान्यथाऽसम्भवादेव प्रतीतिः ।  अथ प्रामाण्यमन्यथा न भवेदिति कल्पना । सर्व्वागमानामप्यपौरुषेयताप्रसङ्गः । तत्कल्पनानिमित्तसद्भावात् । अत एव सौगतः ।

[3.1.3.4.4,86]

नैमित्तिक्याः श्रुतेरर्थमर्थम्वा पारमार्थिकं ।शब्दानां प्रतिरुन्धानो न वाच्यस्तेन  वार्णिणतः ।। १२८ ।।

[3.1.3.4.4,87]

नैमित्तिकी श्रुतिर्न्न काचिदस्तीति यदि वदेन्न तस्य दोषः परमार्थतः सम्बन्धबलेन  नेत्यपि यदि प्रतिब्रूयात् न वाच्य एवासौ । यस्तु सांकेतिकमपि मीमांसकादिर्न्नेत्याह ।  स एवोच्यते । ततः प्रसिद्धिबाधनमयुक्तं ।

[3.1.3.4.4,88]

तस्माद् विषयभेदस्य दर्शनाय पृथक्कृता ।अनुमानाबहिर्भूता प्रतीतिरपि पूर्व्ववत् ।। १२९ ।।

[3.1.3.4.4,89]

यथा शास्त्रं स्ववचनञ्च प्रस्तावाश्रयत्वेनाभ्युपगतम्बाधकं भवति । नान्यथा ।  प्रतिज्ञानस्यार्थस्य बाधनात् । न सर्व्वथा विपर्ययस्य बाधनमेव । द्वयोस्तुल्यकक्षत्वात् ।  तथा प्रतीतिरपि न पारमार्थिकार्थस्य बाधिकाऽपि तु प्रतीतिमात्रकप्रसिद्धस्य प्रतिक्षेपस्य  बाधिकेति् परमार्थः ।

[3.1.3.4.4,90]

सिद्धयोः पृथगाख्याने दर्शयँश्च प्रयोजनम् ।एते सहेतुके प्राह नानुमाध्यक्षबाधने ।। १३० ।।

[3.1.3.4.4,91]

तत्राचार्येणेदमुक्तं । स्वरूपेणैव निर्द्देश्यः स्वयमिष्टो (ऽ) निराकृतः पक्षः । यदि  प्रत्यक्षानुमानागमप्रसिद्धेन । तद्यथा । अश्रावणः शब्दो नित्यो घट इति । न सन्ति प्रमाणानि  प्रमेयार्थानीति प्रतिज्ञामात्रेण । यत्राप्यसाधारणत्वादनुमानाभावे शाब्दप्रसिद्धेन विरुद्धेना(र्थेना) पोद्यते न स पक्ष इति । अनुमाध्यक्षबाधने । मुक्वागमप्रसिद्धिबाधने सहेतुके प्राह ।  प्रतिज्ञामात्रेण शाब्दप्रसिद्धेनेति । अन्यथा यदि विषयभेदोपदर्शनन्नाभिमतमभविष्यदाचार्यस्य  सहेतुकत्वमनयोरेव न ब्रूयात् । तस्मादयमेवाभिप्रायः प्रधानभूतस्य सकलन्यायवादिनां  न्यायपरमेश्वरस्य ।

[3.1.3.4.4,92]

न खलु प्रयोजनविवेकपरमनसः परिपुष्टेतरप्रयोजनवचसः सम्भवन्ति वचस्विनः ।  तथा हि ।

[3.1.3.4.4,93]

अन्तर्व्विन्ध्यनिवासिसान्द्रविततध्वान्तोद्धत ध्वंसिधीर् ।

[3.1.3.4.4,94]

अत्युच्चैरुदयाद्रिसन्ततसतप्रेङ्ख
		न्मयूखोत्करः ।। २३६ ।।

[3.1.3.4.4,95]

आचार्यो न विभार्गगः प्रतिहतो नान्यैरपूर्व्वोरविर् ।

[3.1.3.4.4,96]

न्नास्तव्यस्तगभस्तिहस्तविफलप्रारम्भसम्भावितः ।। २३७ ।।

[3.1.3.4.4,97]

तस्माद् विषयभेद एवात्र युक्तः । परिशिष्टन्तु प्रागेवोक्तं ।

{3.1.3.4.5}



〈५. प्रत्यक्षबाधा〉


[3.1.3.4.5,1]

तत्राप्यध्यक्षबाधायं नानारूपतया ध्वनेः ।प्रसिद्धस्य श्रुतौ रूपं यदेव प्रतिभासते ।। १३१ ।।

[3.1.3.4.5,2]

अद्वयं शबलाभासस्यादृष्टेर्बुद्धिजन्मनः ।

[3.1.3.4.5,3]

अध्यक्षबाधायामपि वक्तव्यमस्त्येव । यदि नाम गम्यमानत्वादाचार्येण नोक्तं ।  तत्रापि न वक्तव्यं । अश्रावणः शब्द इति न सम्बन्धस्य प्रतिषेधः । किन्तर्हि (।) यद्रूपं श्रुतौं  प्रतिभासते । अद्वयं शबलायां बुद्धेरननुभावात् । नहि जातिसम्ब(न्ध)ादीनां शब्दप्रतिभाससहचरितः प्रतिभासः । अप्रतिभासमानञ्च कथं प्रत्यक्षमप्रत्यक्षप्रतिक्षेपे च कथं प्रत्यक्षबाधा । तदेतत्प्रतिपादयिष्यते । तस्मात् प्रतिभासिन एव रूपस्य प्रतिक्षेपे दोषः प्रत्यक्षबाधालक्षणः ।

[3.1.3.4.5,4]

तदर्थार्थोक्तिरस्यैव क्षेपेध्यक्षेण बाधनं ।। १३२ ।।

[3.1.3.4.5,5]

तदर्थमेवाचार्येण ।

[3.1.3.4.5,6]

"प्रत्यक्षार्थानुमानाप्तप्रसिद्धेन निराकृत (:।)" इत्यर्थस्य ग्रहणं तस्यैव रूपस्यार्थत्वात् ।  तज्जा त्यादिकमर्थः । प्रत्यक्षे प्रतिभाससामर्थ्याभावात् ।</div></div><div label="3.1.4" level="3" n="4" xml:id="pva-parārthānumāna-sāmānyacintā">

〈 ४. सामान्य-चिन्ता〉


{3.1.4.0}



[3.1.4.0,1]

यत्र त्वप्रतिभासनं न तत्प्रत्यशक्षमिति न प्रत्यक्षबाधितस्तत्प्रतिक्षेपः ।

[3.1.4.0,2]

एतदेवाह ।<div label="3.1.4.1" level="4" n="1" xml:id="pva-parārthānumāna-sāmānyaṃ-vyāvṛttilakṣaṇam">

〈१. सामान्यं व्यावृत्तिलक्षणम्〉


{3.1.4.1.0}



[3.1.4.1.0,1]

तदेव रूपं तत्रार्थः शेषं व्यावृत्तिलक्षणं ।अवस्तुरूपं  सामान्यमतस्तन्नाक्षगोचरः ।। १३३ ।।

[3.1.4.1.0,2]

तेन सामान्यधर्माणामप्रत्यक्षत्वसिद्धितः ।प्रतिक्षेपेप्यबाधेति श्रावणेक्त्या प्रकाशितम् ।। १३४ ।।

[3.1.4.1.0,3]

परिस्फुरत्पुरोवर्त्तिरूपेण प्रतिभासमानमेवार्थः । सामान्यसम्बन्धादयस्तु तथाभूतरूपव्यावृत्तितः परिकल्पिता नार्थरूपाः । विजातीयरूपविलक्षणत्वस्यैव
	      दर्शनात् ।  सामान्यस्य चापरस्य द्वितीयरूपवदप्रतिभासनात् । ननु ।

[3.1.4.1.0,4]

विलक्षणत्वं नामेदं सजातीनां परस्परं । विजातीयसजातीनां व्यवहारस्ततः कथम् ।। २३८ ।।

[3.1.4.1.0,5]

गवामेव यथान्यस्मादगोव्यावृत्तिदर्शनं ।

[3.1.4.1.0,6]

गवाश्वानान्तथान्यस्माद् गोरश्वाच्च विलक्षणात् ।। २३९ ।।

[3.1.4.1.0,7]

ततो व्यावृत्तिमात्रेण नासां कार्य प्रसिध्यति । वस्तुरूपन्तु सामान्यं विभागेन व्यवस्थितेः ।। २४० ।।

[3.1.4.1.0,8]

प्रवर्त्तयत्यसांकर्यं व्यवहारन्तदर्थिनां । स्वरूपेण प्रतीतस्य न सांकर्यस्य सम्भवः ।। २४१ ।।

{3.1.4.1.1}



〈(१) सामान्यनिरासः〉


[3.1.4.1.1,1]

तदेतदसत् । यतः ।

[3.1.4.1.1,2]

सामान्यादिस्वरूपेण यदि जातु प्रतीयते । स्वरूपेण प्रतीतस्य न सांकर्यं प्रसक्तिमत् ।। २४२ ।।

[3.1.4.1.1,3]

स्वरूपाप्रतिभासेपि यद्यसांकार्यसम्भवः । समर्थकारदृष्टानामसांकर्य प्रतीयतां ।। २४३ ।।

[3.1.4.1.1,4]

व्यक्तिव्यङ्ग्यं हि सामान्यं व्यक्तिरूपमलक्षितं ।

[3.1.4.1.1,5]

व्यञ्जकं न विभागेन व्यवहारस्ततः कथम् ।। २४४ ।।

[3.1.4.1.1,6]

न यावद् व्यक्तीनां सजातीयविजातीयानामसांकर्यन्तावन्न सामान्यमसांकर्येण प्रतीयते ।  यावच्च सामान्यन्नासंकरप्रतीतिकं न तावत् व्यक्त्यसंकरप्रतीतिरितीतरेतराश्रयत्वादप्रतीतिरेव  सामान्यस्य ।

[3.1.4.1.1,7]

अथ सामान्यमेव प्रथमं प्रतीयते नागृहीतविशेषणाविशेष्यबुद्धिरिति ।

[3.1.4.1.1,8]

तदसत् । सामान्यमपि कदाचिद् विशेष्यमेव परस्परं विशेषणविशेष्यभावात् ।  सामान्यस्य च सर्व्वदा विशेषणत्वे व्यक्तिसन्देहेपि कस्मान्न प्रतीतिः । तद्विशेषणं यद्व्यवच्छेदकं तच्च व्यवच्छेदकं यत्सन्देहव्यावर्त्तनसमर्थं । तथा हि ।

[3.1.4.1.1,9]

नैव व्यावर्त्ततेर्थात्मा विद्यमानः स्वरूपतः । अविद्यमानरूपस्तु दैवेनैव निवर्त्तितः ।। २४५ ।।

[3.1.4.1.1,10]

विशेषणसहस्रेपि न पूर्व्वस्य निवर्त्तनं ।

[3.1.4.1.1,11]

व्यक्तिनिर्द्धारणत् तस्मात् सामान्यस्य विनिश्चयः ।। २४६ ।।

[3.1.4.1.1,12]

अयं स गौरिति निश्चयो रूपनिर्द्धारणमात्रकादेव (प्र) वर्त्तते ।

[3.1.4.1.1,13]

समानता हि सामान्यव्यक्तीनाञ्च समानता । संस्थानशक्तिभेदेन तस्माज्जातिरनर्थिका ।। २४७ ।।

[3.1.4.1.1,14]

ककुदादिसंस्थानं वाहादिशक्तिश्च यदि सामान्यनिश्चयहेतुस्तदेव सामान्यं तच्चाव्यतिरिक्तमेव ताभ्यः । अवान्तरभेदे कथन्तत्सामान्यं(।) सामान्यवादिनोपि कथं व्यक्तिः ।  विलक्षणैरेवेति चेत् किन्न कर्क्कादिभिः । तेषामसामर्थ्याच्चेत् । एषाम्विलक्षणत्वे कथं  सामर्थ्यं परस्परतः । वस्तु स्वभावैरुत्तरम्वाच्यमिति चेत् । न । पादप्रसारणमात्रमेतत्
		त्राणं । अन्यथा सामान्यमन्तरेणैव वर्ण्णसंस्थानमात्रेणासांकर्यव्यवहारमात्रसिद्धेर्न्न वक्तव्यमेतत् । सामान्यमन्तरेण कथमिति । अत्र वस्तुस्वभावैरुत्तरम्वाच्यमिति परिहारस्य काकैरभक्षणात् । न त ककुदादिसंस्थानस्य सांकर्यमन्यत्रा दर्शनात् । यत्र तु ब्राह्मणादौ संस्थानादिसाकर्यं । तत्र विटसमयमात्रं शरणं सदाचारमात्रमद्यपादीनां । तस्मात् सुदूरमपि  गत्वा तदन्यव्यावृत्तिरेव हेतुः सामान्यविभागेनापरमिति व्यर्थकमपरं । अपि च ।

[3.1.4.1.1,15]

ब्रह्महत्यादिदानादिपापपुण्यव्यवस्थितिः । शास्त्रादेव ततो माननिरूपणमनर्थकं ।। २४८ ।।

[3.1.4.1.1,16]

इत्युक्तमेतत् । नेह सामान्यधर्माणां पापपुण्यजनकत्वादीनां प्रतिक्षेपेप्यबाधा तत्प्रक्षेपकृतः(।) एतच्छ्रावणशब्देन प्रकाशितं । इन्द्रियविज्ञाने तेषामप्रतिभासनान्न चानुमानबाधेति ।  यदि तत्र तद्रूपबाधने दोष इत्येतत् प्रतिपाद्यं शब्दस्वलक्षणं नास्तीत्येव कस्मान्नोक्तं(।) किन्तद्धितान्तेन सम्बन्धिनिमित्तेन शब्देनोक्तेः । एवन्तु वचने(न) सम्बन्धनिराकणमेवात्राभिप्रेतं । स चान्वयव्यतिरेकसमाधिगम्य एव तत्कथमियं प्रत्यक्षबाधोदाहृतिः । अनेनापि  शब्देन विवक्षाबशादभिप्रेतोर्थ उच्यत एवेति न दोषः(।) वाचकेन कस्मान्नोच्यत इति चेत् ।  न । यतः ।

[3.1.4.1.1,17]

सर्व्वथाऽवाच्यरूपत्वात् सिद्ध्या तस्य समाश्रयात् ।बाधनात् तद्बलेनोक्तः श्रावणेनाक्षगोचर; ।। १३५ ।।

[3.1.4.1.1,18]

नहि शब्दस्वलक्षणशब्दोपि वाचकः स्वलक्षणस्य । सर्व्वशब्दानां सामान्यविषयत्वात् ।  अथ स्वलक्षणशब्दः सामान्यवृत्तिरपि स्वलक्षणमोवोपलक्षयति तदध्यवसायतः । एवन्तर्हि श्रावणशब्दोपि श्रवणेन्द्रियग्राह्यतोपलक्षितं रूपं स्वलक्षणमेवाह । तल्लक्षणत्वात्  स्वलक्षणस्य । न हीन्द्रियग्राह्यत्वा(द) परमपि सामान्यं प्रसिद्धं प्रयोजनमप्यस्त्येव प्रमाण-

[3.1.4.1.1,19]

प्रसिद्धत्वप्रतिपादनं । सिद्ध्या प्रमाणेन तस्य बाधकत्वस्य समाश्रयादाश्रयणात् । तद्बलेनैव बाधनात् । प्रमाणप्रसिद्धो ह्यर्थः परस्याप्रमाणप्रसिद्धस्य बाधकः (।) स हि विरुद्धतया  प्रतीयमानः परस्याभावं प्रबोधयति (।) तदभावप्रतिपादनमेव बाधकत्वं न बाध्यबाधकभावः ।  ततः प्रमाणमिदमनेन प्रमाणेन प्रसिद्धं शब्दस्वलक्षणमिति । सपरिकरप्रतिपादनं हि परिस्फुटप्रतिपत्तिकमिति प्रयोजनं । अनुमानविरोधेपि नित्यो घट इति । पदार्थानां सतामेवाभिव्यक्तिं पश्यतोनुपलक्षिततत्त्वस्य सांख्यस्य नित्यताभ्युपगमः । सोनुमानबाधितः ।

[3.1.4.1.1,20]

कारणानां न सामर्थ्यमेवं सति तदा  भवेत् । ततः कारणभावेन विना पर्येषणं बृथा ।। २४९ ।।

[3.1.4.1.1,21]

कारणाभिमतपर्येषणं हि कारणत्वमन्तरेण वृथा भवेत् । कर्त्तव्यस्य तेन कस्यचिदभावात् । व्यक्तिः क्रियत इति चेत् । ननु व्यक्तिरपि पदार्थस्वभावा पदार्थस्य नित्यत्वे  व्यक्तेरपि नित्यत्वात् सदा स्थितैवेति न किञ्चित् कर्त्तव्यम् । अथ व्यक्तिः क्रियते न पदार्थभिन्ना तर्हि सा पदार्थतो विरुद्धधर्माध्यासात् । अभेदे पदार्थस्यापि कार्यताप्रसङ्गः ।

[3.1.4.1.1,22]

न च प्रमाणं मृत्पिण्डे घटादेरस्ति साधकम् ।

[3.1.4.1.1,23]

कार्यत्वादस्ति तत्रेति सत्त्वे कार्यस्य का क्रिया ।। २५० ।।

[3.1.4.1.1,24]

व्यक्तिः सत्त्वं विना नास्ति व्यक्तिभावे च सम्भवेत् ।

[3.1.4.1.1,25]

प्रदीपादेरिव व्यक्तिः सर्व्वस्मादिति चेन्मतिः ।। २५१ ।।

[3.1.4.1.1,26]

कुलालादेरिवोत्पत्तिः सर्व्वस्मान्न किमिष्यते । परमाणुशोपि मृत्पण्डनयनेऽन्यत्र दृश्यते ।। २५२ ।।

[3.1.4.1.1,27]

तदस्ति तत्रादृष्टञ्चेत् खरश्रृङ्गेपि तद्भवेत् ।

[3.1.4.1.1,28]

पश्चात्तस्य न दृष्टिश्चेत् पश्चाद् दृष्टस्तदा भवेत् ।। २५३ ।।

[3.1.4.1.1,29]

यदि पश्चादुपलभ्यते घटः पश्चादेव भवतु व्यक्तिवत् । पूर्व्वन्तु कथं सद्भावः ।  व्यक्तिरन्यथा न युक्तेति चेत् । अयमपरोस्तु दोषो न त्वनुपलभ्यस्तीति शक्यम्वक्तुं ।

[3.1.4.1.1,30]

नन्वनुपलब्धिरुपलब्धेरभावः तत उपलब्धिरेव नास्ति कथमभावो भावस्य । यद्येवं  शशविषाणादीनामभावो न सिध्येत् । ततोऽसदकरणादिति हेतुर्न्न स्यात् । ततः शशविषाणार्थिनोप्युपादानोपादानम्भवेत् । यतः ।

[3.1.4.1.1,31]

तदस्ति तत्र तेनास्य तत्कारणतया ग्रहः । तदुत्पत्त्या विना भूतं तच्चेदसन्मतम् ।। २५४ ।।

[3.1.4.1.1,32]

तदुत्पादनशक्तमस्तित्वादेव गम्यते । अन्यथा च गतौ तस्य तस्यास्तित्वं न गम्यते ।। २५५ ।।

[3.1.4.1.1,33]

अथ यस्माद् यदुत्पन्नन्तत्तत्रास्तीति गम्यते ।

[3.1.4.1.1,34]

उत्पत्तेः प्रागविज्ञातं तस्यास्तद् गम्यतां कथम् ।। २५६ ।।

[3.1.4.1.1,35]

सत्त्वेन नहि सम्बन्धस्तथोत्पत्तिः प्रसिध्यति ।

[3.1.4.1.1,36]

यथा च कारणात् कार्यन्तत्सत्त्वादपि तद्भवेत् ।। २५७ ।।

[3.1.4.1.1,37]

यत्पूर्व्वकं हि यत्कार्यन्तत्तस्येति व्यवस्थितेः । तत्सत्त्वपूर्व्वकं कार्यन्तत्तस्यैव कथम्भवेत् ।। २५८ ।।

[3.1.4.1.1,38]

इतरस्येव चेच्छक्तेः सर्व्वकार्यसमुद्‌‌भवात् । शक्तेरेव हि शक्तिः स्यादभेदे च कथम्भवेत् ।। २५९ ।।

[3.1.4.1.1,39]

व्यक्तेश्चेक्छक्तितो जातिर्व्यक्तिः किं शक्तितः परा ।

[3.1.4.1.1,40]

परा चेन्नास्त्यजन्या स्यात् संती चेज्जन्यते कथम् ।। २६० ।।

[3.1.4.1.1,41]

व्यक्िश्च बुद्धिः साप्यस्ति ततस्तस्या न जन्यता ।

[3.1.4.1.1,42]

अथ सम्वेदनं व्यक्तिस्तस्याजन्यस्य का जनिः ।। २६१ ।।

[3.1.4.1.1,43]

तस्मान्न व्यक्तिकार्यत्वं कारकाणां प्रमान्वितम् । घटे सन्तमसस्थे तु प्रमाणमनुमानवित् ।। २६२ ।।

[3.1.4.1.1,44]

मृत्पिण्डादौ तु नैवास्ति घटादीनां प्रमाणवित् ।

[3.1.4.1.1,45]

सर्व्वमेव ततोऽनित्यं व्यक्तिवत् कृतकत्वतः ।। २६३ ।।

[3.1.4.1.1,46]

ततोयं नित्यतापक्षः कुतोनुमितिबाधितः । प्रत्यक्षार्थानुमानाप्तप्रसिद्धेन स्वधर्मिणी ।। २६४ ।। ति

[3.1.4.1.1,47]

स्वधर्मिवचनन्तर्हि किमर्थम् । तथा हि ।

[3.1.4.1.1,48]

प्रमाणबाधितः पक्षो नेति युक्तमिदं मतम् । परत्र तत्र वा धर्मिण्येतत् क्वात्रोपयोगवत् ।। २६५ ।।

[3.1.4.1.1,49]

नहि परघर्मिणि बाधितमबाधितम्भवति । सर्व्वथा बाधितं साधयितुमशक्यमिति  हेतुविषयत्वाभावादपक्ष इति न्यायः ।

[3.1.4.1.1,50]

अत्रोच्यते ।

[3.1.4.1.1,51]

सर्व्वत्र वादिनो धर्मो यः स्वसाध्यतयेप्सितः ।तद्धर्मवति बाधा स्यान्नान्यधर्मेण धर्मिणि ।। १३६ ।।

[3.1.4.1.1,52]

सर्व्वत्रैव धर्मिणि तस्य धर्मस्य सम्भवेपि स्वपरमतेन । तथापि यः स्वयम्वादिना धर्मः  साधयितुमिष्टस्तद्धर्मवति धर्मिणि बाध्यमाने यदि बाधा भवेत्तदा दोषो न त्वन्यधर्मविशिष्टे धर्मिणि बाध्यमान इति स्वधर्मिवचनम् ।

[3.1.4.1.1,53]

अन्यथास्योपरोधः को बाधितेन्यत्र धर्मिणि ।

[3.1.4.1.1,54]

अयमत्र न्यायः । तद्धर्मवत्येव धर्मिणि बाध्यमाने बाधा नान्यधर्मवति क्षतिरिति ।

[3.1.4.1.1,55]

गतार्थे लक्षणे नास्मिन् (स्व)धर्मिवचनं पुनः ।। १३७ ।।

[3.1.4.1.1,56]

बाधायां धर्मिणोपि स्यात् बाधेत्यस्य प्रसिद्धये ।आश्रयस्य विरोधेन तदाश्रितविरोधनात् ।। १३८ ।।

[3.1.4.1.1,57]

स्वरूपेणैव निर्द्देश्यः स्वयमिति लक्षणादेव सिद्धेः । स्वधर्मयुक्त एव च धर्मी वादिना  स्वयमिष्टः । तथा सति तस्यैव तदनुरूपबाधने नैव दोषप्रसङ्गो नान्यस्य सम्भवः ।

[3.1.4.1.1,58]

नैतदस्ति । धर्मिणोपि बाधायां यथा स्यादाश्रयविरोधद्वारेण तद्धर्मस्याप्यभावाप्रसङ्गतः ।

[3.1.4.1.1,59]

अन्यथैवम्विधो धर्मः साध्य इत्यभिधानतः ।तब्दाधामेव मन्येत स्वधर्मि वचनन्ततः ।। १३९ ।।

[3.1.4.1.1,60]

एवम्विधो धर्म इति प्रकृतधर्मिविशिष्टः । तस्यैव बाधने दोषः स्यान्न धर्मिणोपि  बाधनं दोषवन्मन्यते ।

[3.1.4.1.1,61]

नन्वेतदप्यर्थसिद्धं सत्त्यं केचित्तु धर्मिणः ।केवलस्योपरोधेपि दोषवत्तामुपागताः ।। १४० ।।

[3.1.4.1.1,62]

तद्धर्मबाधनञ्चेद् दोषवद्धर्मिद्वारेण वा भवतु साक्षाद्वा(।) सर्व्वथा साध्यधर्मबाधनं  दोषवत् ।

{3.1.4.1.2}



〈(२) व्योमादिरसद्〉


[3.1.4.1.2,1]

सत्त्यमेतत् । तथापि विप्रतिपत्तिनिषेधार्थमेतत् । तथा हि । केचित् केवलधर्मिबाधनेपि दोष ऐवति कथयन्ति ।

[3.1.4.1.2,2]

यथा परैरनुत्पाद्या पूर्व्वरूपन्न खादिकं ।सकृच्छब्दाद्यहेतुत्वादित्युक्ते प्राह दूषकः ।। १४१ ।।

[3.1.4.1.2,3]

तद्वद वस्तुस्वभावोऽसन् धर्मी व्योमादिरित्यपि ।नैवमिष्टस्य साध्यस्य बाधा काचन विद्यते ।। १४२ ।।

[3.1.4.1.2,4]

वादी प्राह । परैः सहकारिभिः खादिकमनुत्पाद्यापूर्व्वरूपन्न भवति शब्दादेः कार्यस्य  सकृदजननात् । यद्यनुत्पाद्य रूपं भवेत् सकृदेव स्वकार्य शब्दादिकं कुर्यात् ।

[3.1.4.1.2,5]

अत्र प्रतिवाद्याह । अथैवायमनुत्पाद्या पूर्व्वरूपताऽभावं साधयति व्योमादीनां तथा  व्योमादिधर्मिणोपि वस्तुत्वाभावं साधयति । न धर्मिबाधनं केवलं दोषवत् । न ह्येवं वादिनो  दोषः (।) तेन हि वस्तुभूतमाकाशादिकं न भवतीत्येतदेव साधयितुमिष्टं । ततोऽवस्तुभूताकाशधर्मिण्यनुत्पाद्यापूर्व्वेरूपपमाकाशादिकं न भवति सकृदहेतुत्वादिति न दोषः । विकल्पपरिनिष्ठिते धर्मिणि साध्यसाधनाद् वस्तुभूतस्तु धर्मी न तस्य । तेन तस्य केवलस्य बाधायामपि न दोष इथि स्वधर्मिवचनं । नहि परधर्मिणि बाध्यमाने स धर्मो न सिध्यति ।  ततः साध्यधर्मि  सिद्धेरव्याघाताददोषः ।

[3.1.4.1.2,6]

अथवानुत्पाद्यापूर्व्वरूपन्न भवति सकृदहेतुत्वात् । अस्यायमर्थः । अनित्यमाकाशं(।)  तत्र परः । नित्यमाकाशं धर्मिबाधितम्भवति । बाध्यतान्तथाप्यनित्यमाकाशन्धर्मि भविष्यति ।  अवश्यं हि हेतुना साध्यविपर्ययो बाधितव्यः । नित्यो हि धर्मी न प्रकृतसाध्यधर्माकारस्ततस्तद्बाधने क इव दोषः । यद्यसौ धर्मस्तद्बाधनेन सिध्येत् स्यादेव  दोषः ।

[3.1.4.1.2,7]

तथा ह्यनित्यमाकाशं स्वरभेदस्य सम्भवात् । श्लष्मादिनोपघातो हि गलबन्धस्य संभवो ।। २६६ ।।

[3.1.4.1.2,8]

गलविले ह्याकाश उपहते स्वरभेदस्य सम्भवः । तथा हि संकटविपुल (त) दिकं  विवराणां दृष्टमतादवस्थ्यं तानित्यता । अथ यदार्थान्तरभाव एव तत्राकाशन्तु तदेव विपुलतादि कस्मात् पूर्व्ववन्नोपलक्ष्यते । अवष्टब्धत्वादिति चेत् । अवष्टम्भः कथन्नित्यस्येति  यत्किञ्चिदेतत् । अपि च । पटाद्यवयवी नोत्पन्न एव केवलं तन्तौ तन्त्वन्तरसञ्चारमात्रं ।  कस्मादाकर्षणे न पृथग्भाव इति चेत् । गलविलस्याप्याकर्षणे शरीरस्य कस्मान्न पृथग्भाव  इति यत्किञ्चिदेतत् । तस्मादनित्यमाकाशमवस्तु वा (परमत) बौद्धमतमित्येकान्त एषः ।  अथवा सप्रतिघपदार्थसंसृष्टमालोकादिकमेवाकाशमन्यासंसृष्टपदार्थान्तरमनित्यमाकाशमिति  स्थित (:)पक्षः । तथाभूतस्य धर्मिणः साध्यधर्मविशिष्टता साध्यते । ततस्तदन्यधर्मिबाधने  न दोष एव । यतः ।

[3.1.4.1.2,9]

द्वयस्यापि हि साध्यत्वे साध्यधर्मोपरोधि यत् ।बाधनं धर्मिणस्तत्र बाधेत्येतेन वर्णितमा् ।। १४३ ।।

[3.1.4.1.2,10]

यद्यपि नाम साध्यधर्मि धर्मि  समुदायसाधनन्तथापि यत्र धर्मिणि बाध्यमाने स प्रकृतो  धर्म उपरुध्यत एव तत्र दोष इत्यनेन स्वधर्मिवचनेन कथितं । न तु तदसम्बद्धपरपरिकल्पित(धर्मि) बाधने । यतः ।

[3.1.4.1.2,11]

तथैव धर्मिणोप्यत्र साध्यत्वात् केवलस्य न ।

[3.1.4.1.2,12]

धर्मी हि स्वरूपेण सिद्ध एवाप्रसिद्धस्य धर्मिणः साध्यधर्मसाधने उपयोगाभावात् । तेन  विशिष्टतया तस्य साधनमभिमतं न स्वरूपतः । ततः केवलबाधने न दोष एव ।

[3.1.4.1.2,13]

ननु येन रूपेण धर्मी तदाधारतया समीहितस्तद्रूपबाधने नियमे न दोषः । न वस्तुरूपस्य  नित्यरूपस्य वाऽकाशस्यासमीहितत्वात् । अपि च ।

[3.1.4.1.2,14]

धर्मिणः साध्यसाधर्म्यादन्यद्रूपं भवेत् यदि । हेतोर्व्वा तन्निषेद्धारः के वयं वस्तुचिन्तकाः ।। २६७ ।।

[3.1.4.1.2,15]

न खलु वस्तुबलायातं किञ्चित् क्विचित् प्रवर्त्तमानं केनचिद्वस्तुचिन्ताभियोगिना निषेद्ध्ुं  शक्यम् । प्रमा(ण)प्रतिपन्नवस्त्वनुयायित्वात् प्रमाणिकस्य ।

[3.1.4.1.2,16]

यद्येवमत्र बाधा स्यात् न्यान्यानुत्पाद्यशक्तिकः ।। १४४ ।।

[3.1.4.1.2,17]

सकृच्छब्दाद्यहेतुत्वात् सुखादिरिति पूर्व्ववत् ।

[3.1.4.1.2,18]

सुखदुःखमोहात्मकं हि प्रधानं शब्दादिव्यक्तपदार्थहेतुरिष्यते । ततः सकृदहेतुत्वादवस्तु सत् सुखादिकं भवेत् । प्रधानरूपस्य नित्यत्वस्य बाधने स्यादेवावस्तुता ।

[3.1.4.1.2,19]

तदसत् । यतः ।

[3.1.4.1.2,20]

विरोधिता भवेदत्र हेतुरैकान्तिको यदि ।। १४५ ।।

[3.1.4.1.2,21]

क्रमक्रियाऽनित्यतयोरविरोधाद् विपक्षतः ।व्यावृत्तेः संशयादेव शेषवद्भेद इष्यते ।। १४६ ।।

[3.1.4.1.2,22]

अत्र क्रमक्रियाहेतुरक्रमप्रतिषेधेन । क्रमक्रियायाश्चानित्यतया विरोधाभावात् । ततो  ऽनित्यताऽभावन्न गमयतीति कथं धर्मिबाधा । तद्वाधया च धर्मस्य बाधा भवेत् । तस्मात्  स्वधर्मिवचनं ।

{3.1.4.1.3}



〈२. धर्मिस्वरूपनिरासः〉


[3.1.4.1.3,1]

स्वयमिष्टो यतो धर्मः साध्यस्तस्मात्तदाश्रयः ।बाध्यो न केवलो नान्यसंश्रयो वेति सूचितम् ।। १४७ ।।

[3.1.4.1.3,2]

नहि केवलधर्मिबाधने वादीष्टसाध्यबाधनम् । तदन्याधारधर्मिबाधने वा । तस्मात्  साध्यधर्मोपयोगिध (ि) र्मबाधने दोषः । तस्मात् ।

[3.1.4.1.3,3]

स्वयंश्रुत्यान्यधर्माणां बाधाऽबाधेति कथ्यते ।तथा स्वधर्मिणान्यस्य धर्मिणोपीति कथ्यते ।। १४८ ।।

[3.1.4.1.3,4]

अत एवाह । यो हि धर्मी धर्मविशिष्टस्तत्र यदि साध्यधर्मविरुद्धेन प्रत्यक्षानुमानागमप्रसिद्धेन न बाध्यते स पक्षोऽन्यथा तदाभास इति पूर्व्वोक्त एवार्थ इति ।</div><div label="3.1.4.2" level="4" n="2">

〈 ५. पक्षदोषाः〉


{3.1.4.2.1}



〈1. हेतुनिरपेक्षः पक्षदोषः〉


[3.1.4.2.1,1]

नन्वपरोपि (स) पक्षाभासः अप्रिसिद्धविशेष्यः अप्रसिद्धोभयः अप्रसिद्धविशेषण इति ।  अप्रसिद्धविशेष्यः तद्यथा विभुरात्मा । अप्रसिद्धविशेषणः सांख्यं प्रति विनाशी शब्द  इति । अप्रसिद्धोभयः । समवायिकारणमात्मा । तत्कथमेषामनुपन्यासः (।)

[3.1.4.2.1,2]

न सदेतत् (।) यतः ।

[3.1.4.2.1,3]

पक्षदोषो न युक्तोयमुत्तरावयवस्थितेः । पक्षोपन्यासमात्रेण तद्दोषत्वव्यवस्थितेः ।। २६८ ।।

[3.1.4.2.1,4]

यत्र विभुरात्मेति । यदि कश्चिद् विभुत्वयुक्तमात्मानं साध्यं कुर्यात् कः पक्षदोषः ।  धर्म्यभावेन हेतोराश्रयासिद्धत्वादिति चेत् । हेतोस्तर्हि दोषो न साध्यस्य तदन्वयव्यतिरेकानुविधानात् । तथा विनाशी शब्द इति क्व विशेषणमसिद्धं । यदि शब्दे तदयमदोषः ।  ययोऽत एव साध्यतेऽन्यथा कः साध्यतार्थः । अथ विपर्ययसिध्याऽसिद्ध उच्यते । यदि नाम  मूढस्य (विपर्यय) सिद्धिस्तथापि न तावता पक्षदोषः । यदि च प्रमाणेन विपर्ययसिद्धिस्तदा  तत्प्रमाणबाधित एव पक्ष इति स दोषो मानविरुद्धतालक्षणो न तु दोषान्तरं । अथ दृष्टान्तेन सिद्धस्तदा साध्यविकलो दृष्टान्त इति तस्यैव दोषो न पक्षस्य । अप्रिसिद्धोभयस्य  तु भयथा दोष इति सर्व्वेमी हेतुदोषो एव । अथ हेतुदोषादेव पक्षदोषो (यं) यतः सर्व्वथा  पक्ष एव न सिध्यति । तथा च सर्व्वे हेत्वादिदोषाः पक्षदोषा भवेयुः । न स कश्चिद्धेतुदोषो  यो न पक्षोपरोधी । यतः ।

[3.1.4.2.1,5]

सर्व्वसाधनदोषेण पक्ष एवोपरुध्यते ।तथापि पक्षदोषत्वं प्रतिज्ञामात्रसंज्ञिनः ।। १४९ ।।

[3.1.4.2.1,6]

नहि तदुपरोधमात्रकादेव तस्य पक्षस्य दोषः । साधनदोषस्यापि पक्षदोषताप्रसङ्गात् ।  अथ साधनदोषस्तदुपरोध्यपि न पक्षदोषस्तदमदत्र न्यायाभावात् । अथ पक्षस्वरूपं तत्कालञ्चातिक्रम्य पक्षव्यतिरिक्तसाधनकालस्वरूपोपनिपातित्वात् पक्षस्य न दोषोऽपि तु हेतोरेवानन्वयादिको दोषः ।

[3.1.4.2.1,7]

तदप्यसत् । समानत्वादनन्वस्य । अनन्वयो ह्यसम्बन्धः स (च) द्विष्टत्वादुभयस्यापि । अथापि स्यादाश्रयासिद्धता हि साध्यापेक्षा पक्षदोषो न साधनापेक्षा । साधनापेक्षा  तु साधनदोष एव । उक्तमत्र । यदि द्व्यमपि परस्परापेक्षं साधयेत् कथं स पक्षदोषः ।  न चायं नियमः । सिद्धे धर्मिणि साध्यसम्बन्धमात्रसङ्गम एव साधनीय इति । स्वरूपेणैव  निर्द्देश्य इति वचनात् । कथन्तर्हि उक्तमसिद्धे धर्मिणि साधनासम्भवात् । आश्रयासिद्धत्वेन  हेतोरेव तत्रासम्भव इत्यभिप्रायः । तस्मादसिद्धधर्मिधर्मसमुदायोपि पक्ष एव । तस्माद्धेतुनिरपेक्ष एव दोषः पक्ष इति । ततः ।

[3.1.4.2.1,8]

उत्तरावयवापेक्षो यो दोषः सोनुबध्यते ।तेनेत्युक्तमतोऽपक्षदोषोऽसिद्धाश्रयादिकः ।। १५० ।।

[3.1.4.2.1,9]

उक्तमेतत् ।

[3.1.4.2.1,10]

उत्तरावयवापेक्षो न दोषः पक्ष इष्यते । तथा हेत्वादिदोषोपि पक्षदोषः प्रसज्यते ।। २६९ ।।

[3.1.4.2.1,11]

सर्व्वैः पक्षस्य बाधातः तस्मात्तन्मात्रसङ्गिनः (।)

[3.1.4.2.1,12]

पक्षदोषा मता नान्ये प्रत्यक्षादिविरोधवत् ।। २७० ।।

[3.1.4.2.1,13]

तस्मादसिद्धाश्रयादिकः पक्षदोषो नेति न्यायः ।

[3.1.4.2.1,14]

नन्वश्रावणः शब्दो नित्यो घट इति नानुमानं प्रमाणं । अचन्द्रः शशीति धर्मस्वरूपविपरीतवत् विधानेनोपदर्शिता । न धर्मिधर्म	विशेषधर्मिरूपबाधा । न चोदाहरणमप्रदर्शितं सुज्ञानं । तत्किमत्र कारणमिति न विद्मः । अत्रोच्यते ।

[3.1.4.2.1,15]

धर्मिधर्मविशेषाणां स्वरूपस्य च धर्मिणः ।बाधासाध्याङ्गभूतानामनेनैवोपदर्शिता ।। १५१ ।।

[3.1.4.2.1,16]

अनेनैव चोदाहरणेन धर्मस्वरूपनिराकरणप्रदर्शनपरेण सर्व्वेषामेव स्वरूपविशेषाणामुपदर्शिता बाधा । कथमन्येनान्यस्य दर्शनमिति चेत् । साध्यत्वाविशेषात् । तत्र प्रतिव्यक्ति नोदाहरणं शक्यमुपदर्शयितुं न च तदुपदर्शने प्रयोजनं । एकोदाहरणप्रदर्शनेनैव  तद्धर्मणः सुज्ञानत्वात् । उपलक्षणमात्रकं ह्युदाहरणं ।

{3.1.4.2.2}



〈२. अवयविनिरासः〉


[3.1.4.2.2,1]

ननु विशेषः कथन्धर्मधर्मिणोस्तद्धर्मा । न । उक्तापेक्षया तस्य विशेषत्वं ।  साध्यन्तदेवान्यथा साधनवैफल्यं ।

[3.1.4.2.2,2]

तत्रोदाहृति दिङ्‪मात्रमुच्यतेर्थस्य दृष्टये ।द्रव्यलक्षणयुक्तोन्यः संयोगेर्थोस्ति दृष्टिभाक् ।। १५२ ।।

[3.1.4.2.2,3]

अदृश्यस्याविशिष्टस्यप्रतिज्ञा निष्प्रयोजना ।

[3.1.4.2.2,4]

एतान्युदाहरणानि नान्योऽवयव्यवयवेभ्यस्तुलानतिविशेषाग्रहणात् । नान्येवयवा  अवयविनः वा अप्रत्यक्षत्वप्रसङ्गात् । नास्ति द्रव्यं गुणद्रव्याणां द्रव्याद्रव्यत्वप्रसङ्गात् ।  धर्मिस्वरूपनिराकरणेन पाश्चात्यमेकं । धर्मिधर्मविशेषनिराकरणेन न चोदाहरणद्व्यं  यथाक्रममाद्यं ।

[3.1.4.2.2,5]

यद्रूपव्यतिरिक्तं यत्तत्तथैवो (प) लभ्यते । तद्रूपानुपलम्भे च व्यतिरेको न सिध्यति ।। २७१ ।।

[3.1.4.2.2,6]

नहि व्यतिरेकेणानुपलभ्यमानं व्यतिरेकेण प्रत्यक्षं भवति । अव्यतिरेकेणोपलभ्यते  व्यतिरिक्तञ्चोपगम्यते ऽत एष विरोधः ।

{3.1.4.2.3}



〈३. द्रव्यगुणसामान्यनिरासः〉


[3.1.4.2.3,1]

यदि त्ववयवा नान्ये प्रत्यक्षत्वमवारितं । प्रत्यक्षोवयवी यत्र तद्रूपास्तेपि तादृशाः ।। २७२ ।।

[3.1.4.2.3,2]

अन्यथावयवानामवयवि (प्रत्यक्षत्त्वेप्य) प्रत्यक्षतायामन्यतैव न स्यात् । अथवा नान्येऽवयवा अवयविनस्तस्या प्रत्वक्षत्वप्रसङ्गात् । अन्यत्त्वे हि तेषामप्रत्यक्षतायामवयविनोप्यप्रत्यक्षताप्रसङ्गात् । न ह्यप्रत्यक्षा (वयवो) वयवी प्रत्यक्षो भवितुं युक्तः प्रथमावयविवदेव ।

[3.1.4.2.3,3]

अथ स्थूलोवयवी प्रत्यक्षो नान्य इति मतिः । एकस्य स्थूलता विरुद्धेति प्रतिपादितम्  (।) अतो ऽवयवसमाहारमात्रमवयवी नापरस्तस्मात्रान्येऽवयवा इति स्थितं ।

[3.1.4.2.3,4]

तथा नास्ति द्रव्यमिति गुणव्यतिरिक्तमिति सम्बन्धः । गुणद्रव्याणां द्रव्याद्रव्यत्वप्रसङ्गादिति । गुणस्य वा द्रव्यत्वं द्रव्यस्य वा गुणत्वमित्यर्थः । तथा हि व्यतिरेके सति परस्परव्यावृत्तत्वाद्रूपं सत्तयाधिष्ठितं द्रव्यस्य ग्राह्यं गुणानामपि तथैवेति न्यायः । ततो द्व्योः परस्परपरिहारेण स्थिततयोरेको गुणोऽन्यद् द्रव्यमिति कुतो विवेकः । अपरस्परपरिहारेपि कुतो  विवेकः । अथ गुणस्य द्रव्यत्वं (? गुणत्वं) द्रव्यस्य द्रव्यत्वमिति विवेक इति मतिः ।

[3.1.4.2.3,5]

तदप्ययुक्तं ।

[3.1.4.2.3,6]

स्वरूपव्यतिरेकेण गुणत्वादिर्न्न विद्यते । गुणत्वस्यान्यतायाञ्च सत्ता तत्रापि विद्यते ।। २७३ ।।

[3.1.4.2.3,7]

ततो द्रव्याविशेषः स प्राक् प्रसङ्गोऽनिवारितः । सत्त्वे समस्तं स्याद् द्रव्यं व्यतिरेकेतरत्वयोः ।। २७४ ।।

[3.1.4.2.3,8]

परस्परपरिहारेण(अव) स्थितत्वे न द्रव्येतरत्वयो	 र्व्विवेक इति सिद्धमेवैतत् । व्यतिरेके तु द्रव्यत्वयोगाद् द्रव्यं गुणत्वयोगाद् गुण इति स्याद् विवेकाशङ्का । तदपि न सम्यक् ।  परस्परपरिहारेण स्थितयो रूपरसयोरिव कुतो द्रव्येतरते । गुणत्वादियोगादिति चेत् । न ।  गुणव्यक्त्या व्यज्यमाने गुणत्वं नान्यथा । समानाकारतामात्रं गुणत्वं द्रव्यत्वञ्च । तस्य  विशेषस्तद्विजातीयव्यक्तिव्यक्तत्वं नाम । विजातीयव्यक्तित्वञ्च विजात्या	 ध्यासितत्वमितरेतराश्रयदोषः ।

[3.1.4.2.3,9]

अथ जातीनां स्वत एव विलक्षणत्वं परस्परत इत्युच्यते । तत्रापि विजात्यध्यासितत्वमेव व्यावृत्तिकारणं । स्वरूपेण व्यावृत्तत्वे व्यक्तीनामपि तथेति व्यर्थिका परा  जातिः । गुण इति समानाकारप्रत्ययानिबन्धनत्वात् । गुणत्वादेर्गुणत्वमिति चेत् ।  किमिदानीमन्तर्गडुना सामान्येन । सामान्याकारप्रत्ययनिबन्धनत्वस्य प्रतिनियमेनैव  प्रसिद्धत्वात् स्वकप्रयोजनस्य । तथा च न द्रव्याद्रव्ययोः स्वरूपतो विशेषः कश्चित् । तस्माद्  द्रव्यास्तित्वे द्रव्याद्रव्ययोरविशेष एव । नास्तित्वे तु भवति विशेष इति युक्तं । सम्वृतिसद्  द्रव्यं ततोन्ये गुणा इति । उभयस्वरूपविशेषनिराकरणमुखेनोदाहरणं । तद्यथा । सर्व्वम्वाक्यमनृतार्थम् (।)

[3.1.4.2.3,10]

अनृतार्थम्वचः सर्व्वमिति वाक्यानृतत्वयोः । तत्स्वरूपविशेषस्य क्षेपे दोषो विवक्षिते ।। २७५ ।।

[3.1.4.2.3,11]

वाक्यत्वमनृतत्वञ्च सामान्येन यदा निराकर्त्तुमभिप्रेतं तदोभयस्वरूपनिराकरणं यदा तु वाक्यस्य  धर्मिणो धर्मोनित्यत्वञ्चानृताभिधेयत्वं तदोभयविशेषनिराकरणं । सर्व्वस्य वाक्य(स्य) विशेषस्यानृताभिधेयत्वस्य च निराकरणात् । प्रामाण्यं हि वचनसामर्थ्यादतस्तेन वाक्यत्वानृताभिधेयत्क्ाभावनिराकरणं (।) धर्मिविशेषश्चात्र कश्चिदनित्यत्वादिको द्रष्टव्यः(।)यदि ह्यानित्यत्वं

[3.1.4.2.3,12]

न साध्यते व्यर्थकमेव वक्तृप्रामाण्याङ्गीकरणं । यदि नित्यता स्यान्न वक्ता किञ्चित् क्रियेतेति  व्यर्थ एव वक्ता स्यादतः स्ववचनविरुद्धमेतत् ।

[3.1.4.2.3,13]

यदि नित्यम्भवेद् वाक्यं वक्तुर्व्यर्थत्वमापतेत् ।

[3.1.4.2.3,14]

अवाक्यरूपोपकृतौ सिद्धोपस्थायिता पतेत् ।। २७६ ।।

[3.1.4.2.3,15]

वक्तुर्हि वाक्यस्वरूपमनुपकुर्व्वाणस्य न वाक्योपकारिता । अतत्कृतोपकारे न तस्य  किञ्चिदित्यनुपकारी न वाक्येन वक्ता पेक्ष्यते । अपेक्ष्यते च । तस्मादनित्यता तस्य  साधनीया । ततस्तद्विशेषनिराकरणमुखेनायं पक्षाभास इति कथितं । तत्र वार्त्तिककार
		उदाहरणदिग्मात्रमेव निदर्शयति । अनया दिशा शेषोदाहरणव्याख्याप्रतिपत्त्यर्थ नावयव्यन्यत्त्वमात्रं साध्यते । अपि तु द्रव्यलक्षणयोगेन "क्रियावद् गुणवत् समवायिकारणं द्रव्यमि"ति तथा  दृष्टिभावत्वेन ।

[3.1.4.2.3,16]

अन्यत्त्वमात्रन्तु यद्यवयविनः साध्यते । तदा सम्वृतिसन्मात्रं तत्सिद्धमेव । परमार्थसन्तोवयवा सम्वृतिसन्नवयवीति सिद्धसाधनमन्यत्त्वमात्रे साध्ये ।

{3.1.4.2.4}



〈4. गुरुत्वाधोगत्योरभावः〉


[3.1.4.2.4,1]

इष्टो ह्यवयवी कार्यं दृष्ट्या	 ऽदृश्येष्वसम्भवि ।अविशिष्टस्य चान्यस्य साधने सिद्धसाधनं ।। १५३ ।।

[3.1.4.2.4,2]

अवयवपरमाण्वादिव्यतिरेकमात्रतया प्रसिद्ध एव भ्रान्तबुद्ध्याकारः । तस्यैव साधने  नियमेनैव सिद्धसाध्यता । दृष्ट ए्व च नाति 	दूरवर्त्तिपरस्परसामीप्यव्यवस्थितानां संसक्तकेशविषयैकघनाकारः प्रत्ययः । ततो न तावन्मात्रेण विज्ञानाकारव्यतिरिक्तावयवि  प्रसिद्धिः(।) अतो द्रव्यलक्षणयोग एव तत्र साधनीयः । तत्र च गुरुत्वं गुणोऽधोगतिश्च क्रिया ।  तयोश्च समवायिकारणत्वमिति लक्षणयोगे विज्ञानाकारव्यतिरेकसिद्धिः । तथा च ।

[3.1.4.2.4,3]

गुरुत्वाधोगती स्यातां यद्यसौ	 स्यात्तुलानतिः ।। १५४ ।।

[3.1.4.2.4,4]

अवश्यं हि गुरुत्वप्रयुक्ताधोगमने  तदाकृष्यमाणस्य तुलाशिरसोपि नतिः । न चासावस्ति । अवयवाधिका ततोसौ न द्रव्यलक्षणयुक्त इत्याह ।

[3.1.4.2.4,5]

तन्निर्गुणक्रियस्तस्मात् समवायि न कारणम् ।

[3.1.4.2.4,6]

ययोर्गुणक्रिययोरसौ समवायिकारणं तदभावेन न तथा भवतीत्युपसंहारः ।

[3.1.4.2.4,7]

तत एव न दृश्योसावदृष्टेः कार्यरूपयोः ।। १५५ ।।

[3.1.4.2.4,8]

दृश्यत्वमपि तस्य नास्त्येव । तस्य हि द्व्यीगतिरुपचारतो मुख्यतश्च । न तावदुपचारतः । तत्कार्यस्य गौरवादेरदृष्टेः । नाप्युपचा(रेत) रतो रूपस्यावयवव्यतिरेकेणादृष्टेर्व्विज्ञानाकार य स्थूलतयो(प) लम्भात् । न धिकस्य चादर्शनात् ।

[3.1.4.2.4,9]

तद्‌बाधान्यविशेषस्य नान्तरीयकभाविनः ।

[3.1.4.2.4,10]

अन्य विशेषस्योक्तान्यतामात्रापेक्षया द्रव्यलक्षणयोगेन तस्य साध्यत्वं नान्तरीयकत्वेन  (।) अन्यथाऽन्यत्त्वमात्रस्यासाध्यत्वात् । तथा हि ।

[3.1.4.2.4,11]

गुरुत्वाधोगतित्यागे प्रतिभासोस्य केवलः । प्रतिभासश्च विज्ञानाव्यतिरेकेप्यदुर्घटः ।। २७७ ।।

[3.1.4.2.4,12]

तिमिरविपरीतीकृतदर्शनशक्तिनयनानामपि केशदंशमशकमक्षिकादयो सदधिमोक्षपक्षनिक्षिप्ताः प्रत्यक्षेक्षिता इवावभासन्ते (।) न च ते तदवभासादेवासन्तो न भवन्ति । अत्र ।

[3.1.4.2.4,13]

आसूक्ष्माद् द्रव्यमालायास्तोल्यत्वादंशुपातवत् ।। १५६ ।।

[3.1.4.2.4,14]

द्रव्यान्तरगुरुत्वस्य गतिर्न्नेत्यपरोब्रवीत् ।

[3.1.4.2.4,15]

सूक्ष्मद्व्यणुकादिप्रतिद्रव्यमालायास्तुलामानसङ्गमादनेकद्रव्यमध्यमध्यासीनं द्रव्यान्तरगुरुत्वं न शक्यमु (प) लक्षयितुमिति तुलानतिविशेषाग्रहणं । द्वयोर्हि हेमपिण्डयोः संयोगे  यद्यप्यवयव्यन्तरमुत्पन्नं गुणक्रियावत् । तथापि द्व्यणुकावान्तरद्रव्यमालापि तत्रास्त एव ।  ततस्तदनन्तरगुरुत्वमध्यपाति न लक्ष्यते । कर्पासभारमध्य शतितदङ्शुपातगुरुत्वमिव ।  न चालक्ष्यमाणमपि तस्य गुरुत्वमधोगमनञ्च नास्ति ततस्तन्निर्गुणक्रियस्तस्मादित्यसिद्धमेतत् ।

[3.1.4.2.4,16]

तदसत् । यतः ।

[3.1.4.2.4,17]

नोपलक्ष्यं गुरुत्वं चेत् कुतस्तस्याधिकं गतिः । इयमेव हि तद्वित्तिप्रत्याशा तत्कृतिः कथं ।। २७८ ।।

[3.1.4.2.4,18]

गुरुत्वाधोगतिविशेषमन्तरेण प्रतिभासमात्रमेव सिध्यति । न च तेन सिद्धेन सिद्धसाध्यताव्यतिक्रमः । अपि च ।

[3.1.4.2.4,19]

तस्य क्रमेण संयुक्ते पांशुराशौ सकृद् युते ।। १५७ ।।

[3.1.4.2.4,20]

भेदः स्याद् गौरवे तस्मात् पृथक् सह च तोलिते ।

[3.1.4.2.4,21]

क्रमेण संयुक्ते हि पांशुराशौ गुरुत्वयुक्तानेकाव (वय) विभारसद्भावान्महद्गौरवं ।  सकृद् युते त्वेक एवावयवीति न महद् गौरवमतो भेदप्रसक्तिः । न चोपलम्भो भेदस्य ।  अनेकांशुनिचयनिपाते तूपलक्ष्यते । ततोऽसौ न दृष्टान्तः ।

[3.1.4.2.4,22]

अथ पूर्व्वसकलावयवि (वि) नाशे पर्यन्तवर्त्येक एवावयवी । ततोनेकावयविनामभावे  समानमेव गौरेवमक्रमेणान्यथा च संयुक्ते पांशुराशाविति न दोषः । तथा सति द्रव्यमालातोल्य(त) इति न युक्तं स्यात् । अन्त्यस्य तु गौरवानुमापलक्षणं  न युक्तम्(।)

[3.1.4.2.4,23]

अथवा यावदारम्भकयोर्गुरुत्वं पृथग्भूतयो(रवयवयो) रवयविनोपि तदारब्धस्य तावदेव ।  ततो न भवति तुलानतिविशेषः । एवन्तर्हि सर्व्वावयविनाशे सत्यवयविन उत्पत्तिरिति ।  परमाणूनामपि विनाश इति नित्याः परमाणव इति विरोधः सिद्धान्तस्य ।

[3.1.4.2.4,24]

अथ विभागेन विनाशः परमाणूनां तु न विभागोऽनवयत्वादिति चेत् । न(।) अनवय(व)त्वस्यायोगात् । अवश्यं हि पूर्व्वापरदिग्भागेन भाव्यं मूर्त्तिमतां । तस्मान्नावयविनाश इति युक्तं ।

[3.1.4.2.4,25]

अथापि स्याद् भवतु परमाणूनां विनाश इति(न) का(चित्) नः क्षतिः । एवन्तर्हि ।

[3.1.4.2.4,26]

क्रमेण माषकादीनां संख्यासाम्यन्न यु्ज्यते ।। १५८ ।।

[3.1.4.2.4,27]

पञ्चमाषकः पिण्डो न स्यादेकत्वा(द)वयविनो माषकावयविनां विनष्टत्वात् । एकमेव  सुवर्ण्णामित्यादि भवेत् । अनेकगौरवसम्भवे हि पञ्चेत्यादिसंख्यासम्भवः । एकत्वेत्वेकसंख्यैवेकत्वादवयविनः ।

[3.1.4.2.4,28]

अथैकत्वेपि गौरवस्य तथा व्यपदेशस्तथा सति न परमार्थः संख्या । तस्मादवयवानामविनाशे तद्गतां संख्योपपद्यते माषकादिसाम्यनिबन्धनं । ततोनेकद्रव्यसम्भवे क्रमेणावयविनामुत्पत्तेर्गौरवस्य नियमेन विशेषतः ।

[3.1.4.2.4,29]

अथ शरिश(? सर्ष) पादुत्तरोत्तरं सकलमेव नोपलक्ष्यत एकानुपलक्षणवत् सर्व्वेषामविशेषात् ।

[3.1.4.2.4,30]

नैतदस्ति ।

[3.1.4.2.4,31]

एकस्यानुपलक्षत्वेप्यंशोर्न्नानुपलक्ष्यता । तदंशुनिचयस्यापि ततो नेदं समञ्जसं ।। २७९ ।।

[3.1.4.2.4,32]

न ह्येनामुपलक्षणे	तत्संहातस्यापि । एकां(शु)गौरवानुपलक्षणेपि भारगौरवोपलक्षणात् ।  अंशनिचयश्च कर्पासभारव्यपदेशभागी । किञ्च ।

[3.1.4.2.4,33]

सर्षपादामहाराशेरुत्तरोवृत्ति	मत् ।गुरुत्वं
		  कार्यमालाया यदि नैवोपलक्ष्यते ।। १५९ ।।

[3.1.4.2.4,34]

आसर्षपाद् गुरुत्वन्तद्वणर्णक्षतमनल्पकं ।तोल्यन्तत्कारणङ्कार्यगौरवानुपलक्षणात् ।। १६० ।।

[3.1.4.2.4,35]

रक्तिका चतुर्भागः	 सर्षपः । तस्मात् सर्षपात् प्रभृत्या महाराशे उत्तरोत्तरकार्यमाला  निबन्धनं बृद्धिमद् गौरवं नोपलभ्यते । आसर्षपात्तु गुरुत्वमपचयवत् पूर्व्वपूर्व्वं सुतरामेव  नोपलभ्यत इति प्राप्तं । अतः कार्यगौरवानुपलक्षणात् कारणमेव तोल्यं पारिशेष्यात्तस्येति  न्यायः परिस्फुट एव । गौरवविशेषोपयोगितयोपलभ्यमेव तोल्यन्नान्यत् । उत्तरोत्तरस्य(हि)  कार्यस्य गौरवानुपक्षणे तद्‪गौरवं कारणस्यापि । तौलत्वे
		तत्कारणस्य । तस्यापि  तत्कारणस्येति । एंव यावत्कारणं परमाणवस्तोल्यास्तेषाम् परस्य (कारणभूतस्य) ा वयवस्याभावात् । तथा हि ।

[3.1.4.2.4,36]

पर्यन्तावयविध्वंसे गुरुत्वन्तु तयोरपि । पुनस्तदेव पश्यामो भूयो ध्वंसे तयोरपि ।। २८० ।।

[3.1.4.2.4,37]

ततोनुमानतो विद्मो गुरुत्वं परमाणुषु । ततो नावयति द्रव्यं द्रव्यलक्षणयुक्तिमत् ।। २८१ ।।

[3.1.4.2.4,38]

अपि च । अंशोर्गौरवानुपलक्षणेपि भार	 एव तस्य दृष्टत्वात् । नत्वयवी दृश्यः ।  केवलं कार्यदर्शनादेव तस्य सत्ता व्यवस्थाप्यते ।

[3.1.4.2.4,39]

तच्च सकलमसत् । यतः ।

[3.1.4.2.4,40]

न च दृष्टोङ्शुवत्	 सोर्थो न च तत्कार्यमीक्ष्यते ।गुरुत्वागतिवत् सर्व्वतत्तुलानु  पलक्षणात् ।। १६१ ।।

[3.1.4.2.4,41]

माषकादेरनाधिक्यमनतिः सोपलक्षणं ।यथा स्वमक्षेणादृ्ष्टे रूपादावधिकाधिके ।। १६२ ।।

[3.1.4.2.4,42]

प्रत्यक्षानुमानाभ्यामप्रतीतं कथमस्तीति गम्य(ता) म् ।

[3.1.4.2.4,43]

ननु गुरुत्वागतावपि प्रकारान्तरेणापि गतेः सम्भवात् कथमसत् । न (।) अन्यस्यापि  रूपादेरनुपलक्षणत्वात् । माषकादेरवयिविनो नाधिक (मपर) मवयवेभ्यः । कथन्न तर्हि  तुलानतिविशिषाग्रहणादित्याचार्येण प्रतिनियम उक्तः । न (।) उपलक्षणत्वात् सा नतिः ।  केवलोच्यमानाप्यरस्यापि निदर्शिका । कथं सर्व्वमेव नोपलक्ष्यत इति ज्ञानव्यं किमत्र  ज्ञातव्यं । यथायथं चक्षुरादिना रूपादेरधिकाधिकस्यानवगमात् । नहि रूपरसादीनामवयवेभ्यो  विशेषगतिरवयविसम्भवेपि । तस्माद् गुणक्रियावद् दृश्यावयव्यभाव एवेति धर्मविशेषबाधद्वारेण पक्षदोषः । अयञ्च पक्षः । अभ्युपगमस्ववचनअनु	 मानप्रतीतिवाधितः ।

[3.1.4.2.4,44]

अभ्युपायः स्ववागादिबाधायाः सम्भवेन तु ।उदाहरणमप्यन्यद्दिशा गम्यं यथोक्तया ।। १६३ ।।

[3.1.4.2.4,45]

रूपबाधादिवत् । अवयविबाधकन्यायोपदर्शनमतोन्यदप्याचार्यनिदर्शितमुदाहरणमवगन्तव्यं । तच्च प्रागुपदर्शितमेव ।<div label="3.1.4.2.5" level="5" n="5">

〈५. नैयायिकपक्षलक्षणे दोषः〉


{3.1.4.2.5.1}



〈(१) "साध्य" ग्रहणं निरर्थकम्〉


[3.1.4.2.5.1,1]

ननु साध्यनिर्द्देशः पक्ष प्रतिज्ञेत्येतत्पक्षलक्षणं नैयायिकानां
		  अस्य को दोषः ।  असिद्धहेतुदृष्टान्तस्यापि तत्त्वप्रसङ्गः ।

[3.1.4.2.5.1,2]

ननु साध्यत इति साध्यं । असिद्धहेतुदृष्टान्तौ तु साधयिष्येते । तत्कथन्तयोः  प्रतिज्ञात्वप्रसङ्गः ।

[3.1.4.2.5.1,3]

सत्त्यमेतत् । यदि वर्त्तमानसाध्यनिर्द्देश इति लभ्येत ।

[3.1.4.2.5.1,4]

त्रिकालविषयत्वात्तु कृत्यानामतथात्मकं ।तथा परं प्रतिन्यस्तं साध्यन्नेष्टं तदापि तत् ।। १६४ ।।

[3.1.4.2.5.1,5]

त्रिकालविषयो हि सर्व्व एव कृत्यप्रत्ययाः । ततो भाविसाध्यत्वमपि प्रतिज्ञा स्यात् ।  कथं साध्यस्य भावित्वं तदाऽतथात्मकत्वेन निर्द्देशात् । साध्यमपि तत् तदा साधनत्वेन  निद्दिष्टं । तेन तदाऽसाध्यं (।) न चासिद्धं साधनं साध्यं प्रति । ततस्तस्य पश्चात्  साधनत्वं ततः पश्चात्तनसाध्यतयैव तस्य निर्द्देशः प्रतिज्ञा ।

[3.1.4.2.5.1,6]

ननु यथा साध्यशब्द कारकापेक्षया साध्यन्न प्रतिपादयति क्रियते घट इति तथा  साधनत्वेन निर्द्दिष्टमपि न प्रत्याययिष्यतीति । कुतोसिद्धसाधनस्य प्रतिज्ञात्वप्रसङ्गः ।

[3.1.4.2.5.1,7]

सत्त्यमेतद् यदि निबन्धनमत्र प्रत्यायनाधिकारो न स्यात् ।

[3.1.4.2.5.1,8]

प्रत्यायनाधिकारे तु सर्व्वासिद्धावरोधिनी ।तस्मात् साध्यश्रुतिर्न्नेष्टम्विशेषमवलम्बते ।। १६५ ।।

[3.1.4.2.5.1,9]

प्रत्यायनाधिकारेण निवर्त्त्यकारकापेक्षया साध्यमपरसर्व्वसाध्यसंग्रहारिकैव साध्यश्रुतिः । अतो न साध्यान्तरव्यवच्छेदसमर्था । कारकसाध्यव्यवच्छेदस्तु ज्ञापकहेत्वधिकारात् । न च सहेतुकं किञ्चिद् भवतीत्यहेतुकेनापि भवितव्यं । सर्व्वस्य सर्व्वत्र भावप्रसङ्गात् । न चासाध(न)त्वेन निर्द्दिष्टं साध्यम्पक्ष इति निबन्धनमस्ति । ततः साध्यश्रुतिर्न्नेष्टम्विशेषमवलम्वितुमलं । कारकसाध्यव्यावृत्तिस्तु प्रत्यायनाधिकारादिति न तया साम्यं ।

[3.1.4.2.5.1,10]

तेनाप्रसिद्धसन्दिग्ध 	हेतुदाहरण कृतं ।अन्यथा शशश्रृङ्गादौ सर्व्वासिद्धेपि साध्यता ।। १६६ ।।

[3.1.4.2.5.1,11]

तथा चासिद्धदृष्टान्तहेतुवादः प्रसज्यत इति ।

[3.1.4.2.5.1,12]

अनित्यः शब्दः कृतकत्वात घटवदिति सांख्यं प्रति । चाक्षुषत्वादाकाशवदिति वा ।  यदि तु प्रकरणानपेक्षा भवेत् प्रतिलक्षणकृतस्तथा शशश्रृङ्गादावपि साध्यताप्रसङ्गः ।

[3.1.4.2.5.1,13]

अथापि स्याद्(।) अत्रापि "साध्यनिर्द्देशः प्रतिज्ञे"ति न सर्व्वस्य प्रत्यायनाधिकारेपि  साध्यस्य प्रतिज्ञात्वमपि तु साध्यमिति कर्मणि कृत्यप्रत्ययविधानात् । कर्म च "कर्त्तुरीप्सिततमं" कर्मे ? (पाणिनिः.....) ति विशिष्टमेव यत्र प्रकर्षः । न च साधनत्वेन निर्द्दिष्टं  करणत्वादीप्तिततमं । अन्यथा पयसौदनं भुंक्ते इति न पयसः करणत्वेन विवक्षितस्य कर्मत्वं  भोजनक्रिययाऽप्यमानस्यापि । तथेप्सितं । नेप्सिष्यमाणङ्कर्म । अपि च । पञ्चस्ववयवेषु लक्ष्यतया प्रकृतेष्ववयवान्तरलक्षणविषयपरिहारेण प्रतिज्ञालक्षणं व्यवतिष्ठत इत्यसाधनभूतसाध्यनिर्द्देशः प्रतिज्ञेति प्रतीयते । तथा चतुर्व्विधं "सर्व्वतन्त्रप्रतितन्त्राधिकरणाभ्युपगमसिद्धान्त" (न्यायसूंत्रे) प्रक्रमे लक्षणविधानादभ्युपगमसिद्धान्तलक्षणः साध्यनिर्द्देशः  प्रतिज्ञेति प्रतीतेर्न्नातिप्रसङ्ग इति न दोषः ।

[3.1.4.2.5.1,14]

तदेतत्सकलमसत् । यतः ।

[3.1.4.2.5.1,15]

सर्व्वस्य चाप्रसिद्धत्वं
		    कथञ्चित् तेन न क्षमाः ।कर्मादिभेदोपक्षेपपरिहाराविवेचने ।। १६७ ।।

[3.1.4.2.5.1,16]

प्रागसिद्धस्वरूपत्वात् 	साध्योवयव इत्यसत् ।तुल्यसिद्धान्तता ते हि  येनोपगमलक्षणः ।। १६८ ।।

[3.1.4.2.5.1,17]

न खलु सिद्धान्तो सिद्धहेतुदृष्टान्तव्यवच्छेदकृत् । सर्व्वस्यासिद्धस्य अभ्युपगमात् ।  शास्त्रदृष्टस्य ह्यभ्युपगतस्याभ्युपगमसिद्धान्तत्वात् । तस्य च हेतुत्वेनाभ्युपगमेपि  साध्यताभ्युपगमोऽवश्यंभावी नासिद्धस्य हेतुतेति (।) त्रिकालविषयत्वन्तु कृत्यप्रत्ययानां प्रतिपादितमभ्युपगमशब्दोपि त्रिकालविषयप्रत्यय एव कृत्यग्रहणस्योपलक्षणार्थत्वात् । ततः सकलस्य  सिद्धान्तता तुल्या (।) ततो (न) सिद्धान्तोपक्रमः परिहारः ।

[3.1.4.2.5.1,18]

अथ साधनस्य साध्यस्य च लक्षणे प्रकृते साधनलक्षणपरिहारेण साध्यनिर्द्देशः  प्रतिज्ञे	ति साध्य एव प्रतिज्ञा न साधननिर्द्देशः ।

[3.1.4.2.5.1,19]

तदप्यसत् । सर्व्वेषामसिद्धत्वादवयवलक्षणानामर्थस्यासिद्धत्वात् प्राग्‪लक्षणाभिधानात् ।  ततः साध्यर्निर्द्देशः प्रतिज्ञेति सर्व्वस्य साध्यस्य निर्द्देश इति स्यात् । तद्विनिर्मुक्तस्य च  साधनत्वं । अथवा साधनत्वेन निर्मुक्तस्य साध्यनिर्द्देश्य प्रतिज्ञात्वमिति क इमं विवेकं  विधातुमलं । सन्देह एव तर्हीति चेत् । न (।) अत्रोत्तरस्य	 वक्ष्यमाणत्वात् ।

[3.1.4.2.5.1,20]

ननु साध्यमिति कर्मणि कृत्यप्रत्ययः । कर्म च कर्त्तुरीप्सिततमं न च साधनत्वेनोपायतयाभीष्टस्येप्सितमत्वं । तत्कथन्तस्य साध्यता ।

[3.1.4.2.5.1,21]

नतदस्ति । साधनस्यैवोपायतया साध्यत्वेनेप्सिततमत्वात् । न चातिशयप्रत्ययः तत्राङ्गीकृतः । योगविभागस्य कैश्चिदभ्युपगमाद्दपरैरातिशायिकस्य
		  प्रत्याख्यातत्वात् । न  च भूतप्रत्ययस्तत्र तन्त्रमेकबचनम्वाकरिष्यति कटौ कटानिति चेष्टत्वात् । अभ्युपगमसिद्धान्तता चास्त्येव । तस्मात् साध्यनिर्द्देशः प्रतिज्ञेत्यसदेतत् । अत्र च धर्मी धर्मः समुदायो  वा साध्यो भवेत् ।

[3.1.4.2.5.1,22]

तत्र धर्मे साध्येन साधर्म्यं हेतुर्धर्मिण्यनर्थकः ।

[3.1.4.2.5.1,23]

यदि धर्मः साध्यः तस्य निर्द्देशः प्रतिज्ञेत्यनिक्यत्वमिति भवेंत् प्रतिज्ञा । तथा साध्यसाधर्म्यात् तद्धर्मभावी दृष्टान्त उदाहरण(न्याय सूत्र ।....) मिति दृष्टान्तलक्षणं विरुध्यते ।  नहि साध्यधर्मस्यानित्यत्वस्यौत्पत्तिमत्वादिधर्मौ विद्यते येन तद्धर्मभावित्वं स्यात् घटादेः ।  धर्मिणस्तु सिद्धत्वात् "ताध्यसाधनं" हेतु (न्या॰ सू॰...)रिति न सङ्गतं । अथोभयं  साध्यमुभयपक्षभावी दोषः ।

[3.1.4.2.5.1,24]

ननु समुदायः साध्यः । न समुदायः सिद्धो नापि तद्धर्म उत्पत्तिमत्वं न भवति ।

[3.1.4.2.5.1,25]

अत्रोच्यते ।

[3.1.4.2.5.1,26]

समुदायस्य साध्यत्वेप्यन्योन्यस्य विशेषणं ।साध्यं द्व्यं तदा(ऽ)सिद्धं हेतुदृष्टान्तलक्षणम् ।। १६९ ।।

[3.1.4.2.5.1,27]

"उदाहरणसाधर्म्यात् साध्यसाधनं हेतु"रिति	 हेतुलक्षणं । "साध्यसाधर्म्यात्  तद्धर्मभावी दृष्टान्त उदाहं" मित्युदाहरणलक्षणं । तदेतत् समुदायसाध्यत्वे विधटेत । तथा  हि समुदायस्य समुदायिव्यतिरेकेणाभावात् तदेव द्वयं साध्यं भवेत् । न च साध्यधर्मविशिष्टधर्मिधर्मेणोत्पत्तिमत्वादिनोदाहरणस्य सधर्म्यमस्ति । तथाविधे धर्मिण्यसिद्धो हेतुः  परस्येति न हेतुलक्षणं नाप्य नित्यताविशिष्टेन धर्मिणोदाहरणस्य घटादेः साधर्म्यमस्तीति न  दृष्टान्तलक्षणमिति न सिध्यति हेतुदृष्टान्तलक्षणं । असम्भवात् समुदायस्य साध्यशब्दो  धर्मिवृत्तिर्भविष्यति । समुदायेषु हि प्रवृत्ताः शब्दाअवयवेष्वपि वर्तन्त इति न्यायात् ।

[3.1.4.2.5.1,28]

तदप्यसत् ।

[3.1.4.2.5.1,29]

असंभवात् साध्यशब्दो धर्मिवृत्तिर्यदीष्यते ।शास्त्रेणालं यथायोगं लोक एव  प्रवर्त्तताम् ।। १७० ।।

[3.1.4.2.5.1,30]

किं हि तदा लक्षणवचनेन । यथा दुर्व्विहितलक्षणमसम्भवाद् अर्थस्यान्यथा व्याचष्टे  तथाहेत्वादिस्वरूपमप्यन्यथा परिकल्पयिष्यति । यथा स गमकस्तथा दृष्टान्तलक्षणमपि  व्यर्थकं शास्त्रं ।

[3.1.4.2.5.1,31]

ननु

[3.1.4.2.5.1,32]

"पक्षधर्मस्तदङ्शेन व्याप्तो हेतुरि"ति भवद्भिरप्युपचारात् पक्षशब्दो धर्मिवृत्तिरिष्ट  एव । तथा च पक्षो धर्मी, अवयवे समुदायोपचारात् । अत्रापि (हि) स एव दोषः ।

[3.1.4.2.5.1,33]

नेदमस्ति । यतः ।

[3.1.4.2.5.1,34]

जिज्ञासितविशेषस्य धर्मिणः पक्षरूपता । तस्य धर्मो यदा हेतुः कथमत्रोपचारता ।। २८२ ।।

[3.1.4.2.5.1,35]

य एव हि जिज्ञासितसाध्यधर्मलक्षणविशेषो धर्मी पक्षस्तस्य मुख्यस्यैव पक्षस्य ग्रहणं (।)  तस्य धर्मो हेतुस्ततो न दोषः ।

[3.1.4.2.5.1,36]

ननु समुदायस्यासिद्धत्वे कथन्तस्य धर्म इति सिध्यति । नेदमपि युक्तं, यस्मात् ।

[3.1.4.2.5.1,37]

समुदायप्रसिद्धिश्चेत् कथम्पक्षो भवेदसौ । सन्दिग्धे साध्यधर्मे हि धर्मिमात्रस्य पक्षता ।। २८३ ।।

[3.1.4.2.5.1,38]

यदाहि । समुदायः प्रसिद्धस्तदास्या जिज्ञासितविशेषत्वादपक्षतैव । तथा चाह ।  तत्र तु स्वयं साध्यत्वेनेप्सितः पक्ष इति । सिद्धश्चेत् कथं साध्यत्वेनेप्सितः । तस्मात् पक्षधर्म  इति कोर्थः । सन्दिग्धसाध्यधर्मधर्मिधर्म इति । तदात्र कथं समुदायासिद्धौ तद्धर्मता न  सिध्यति । कथन्तर्हि अवयवे समुदायोपचारादित्युक्तं ।

[3.1.4.2.5.1,39]

अत्रोच्यते ।

[3.1.4.2.5.1,40]

चोद्यस्य परिहारार्थमुपचारप्रवर्त्तनं । धर्मिधर्म इति प्रोक्ते लक्षणातिप्रसङ्गिता ।। २८४ ।।

[3.1.4.2.5.1,41]

तत्र हि चोदयन्ति पक्षधर्म इति न सदेतत् । नहि हेतुस्वरूपनिरूपणकाले पक्षस्य सम्भवः ।  प्रदेशादिधर्मिमात्रे(ण) हेतुमुपलभ्य व्याप्तिस्मरणे पश्चान्नित्यत(त्त्व)ादिसाध्यधर्मबुद्धिः ।  प्राक्तु तद‌्बुद्धेरभावाद् धर्मिमात्रमेव सम्विदितमवशिष्यते सन्दिग्धः साध्यधर्म इति चेत् । न ।

[3.1.4.2.5.1,42]

नियमाभावात् ।

[3.1.4.2.5.1,43]

ननु सन्दिग्धे हेतुः प्रवर्त्तते कथन्न नियमः । न(।) सिद्धप्रतिक्षिप्तमात्रस्य निराचिकीर्षितत्वात्(।) निश्चिते निराकृते च हेतुः प्रवर्त्तते प्रयोजनाभावादशक्तेश्च । तस्माद् धर्मिधर्म  इत्येव वाच्यम् ।

[3.1.4.2.5.1,44]

अत्रोच्यते । धर्मिधर्म इति वचने दृष्टान्तधर्मिधर्मस्यापि हेतुत्वे चाक्षुषत्वमपि हेतुः  स्यात् । अतः पक्षभूतो धर्मी गृह्येतेति पक्षग्रहणं । कथन्धर्म्येव पक्षो भवेदित्याह । अवयवे  समुदायोपचारात् । यद्यपि हेतुग्रहणकाले समुदायो न भवति बद्धिस्थस्तथापि पश्चाद्  भविष्यति ।

[3.1.4.2.5.1,45]

ननु यः पश्चाद् भविष्यति स कथं प्रथमे सन्निहितः । अत एवोपचारो न्यथा मुख्यता ।  बुद्ध्या व्यारो प उपचारः । कथमसन्निहिते बुद्धिरिति चेत् । किम्मनोरथेपि दारिद्र्यं ।  न ह्यस्य सूत्रस्य शाटकं वयेति न दृश्यते । तत्र हि यदि शाटको न वातव्यः । यदि वातव्यो  न शाटकः । शाटकश्च वातव्यश्चेति व्याहतं । तत्रायमभिप्रायो वक्तुः । यः शाटको  भविष्यति स वातव्यः । अत्रापि किं प्रयोजनमिति चेत् । अस्ति प्रयोजनं सूत्रमित्युक्ते  शाटकपटकादेरपि प्रसङ्गः । तस्मादन्यनिरासार्थमेवं वचनं । एवमत्रापि यः पक्षो भविष्यति  यत्र साध्यसिद्धिर्भाविनी तस्य धर्म इति न दृष्टान्तधर्मिधर्मप्रसङ्गः । ततोयमर्थः । सन्दिग्धसाध्यधर्मधर्मिधर्म इति । कथन्तर्हि तदङ्शस्तद्धर्मो वक्त्रभिप्रायवशात् । न तदेकदेशः पक्षशब्देन  समुदायावचनादिति वचनं ।

[3.1.4.2.5.1,46]

तदसत् ।

[3.1.4.2.5.1,47]

अन्यदोषः कथन्नाम परत्रोपनिपात्यते ।

[3.1.4.2.5.1,48]

व्याख्यातुरेव दोषो दुरात्मनः । न खल्वन्येन कर्कटिका भक्ष्यतेऽन्यस्य नासाच्छेदक्रिया । साध्यधर्मधर्मिसमुदायः पक्षः । तत्र यदि तदङ्शेन व्याप्त इति सामान्येनाख्यायते । तदा धर्म्यपि तदङ्श एव तेन व्याप्त इति न साध्यधर्मव्याप्ततालक्षणम्भवेत् ।  अत आह । तदङ्शस्तद्धर्मः । अंशशब्दस्य सामान्यवचनत्वेपि धर्म एवांशो गृह्यते ।  वक्त्रभिप्रायात् । पक्षधर्मस्यान्येन धर्मिणा व्याप्त्यसिद्धेः । न तदेकदेश इत्यस्यार्थो नैकदेशमात्रं । पक्षशब्देन समुदायावचनात् । पक्षशब्देन हि धर्मी सन्दिग्धसाध्यधर्मविशिष्ट  उच्यते । तेन समुदायवाचको न पक्षशब्दः । समुदायार्थप्रतीतिस्तु सामर्थ्यात् (।) तस्य  धर्मिणोंशः सामर्थ्याद् धर्म एव । नहि स एव तस्य धर्मः ।

[3.1.4.2.5.1,49]

यदि तु पक्षशब्देन समुदाय उच्यते । समानप्रधानभावावयवः । तदा तदङ्शेन  व्याप्त इति धर्मिलक्षणेनाङ्शेन व्याप्त इत्यपि स्यात् । अनिष्टञ्चेदमिति । तेनैवं व्याख्यायते । तस्मान्न क्वचिदस्माभिरसम्भवाद् अन्यशब्दोन्यत्र परिकल्पितः । अपि च । मतानुज्ञा  नामेदं निग्रहस्थानं । स्वपक्षे दोषमनु(द्) धृत्य परपक्षे दोषतोदनं  मतानुज्ञा ।  अथवास्माकं प्रयोजनमस्ति उपचारयोग्यधर्मिपरिग्रहः । भवतु नेदमिति नोपचारो युक्तः ।  न च मुख्यसम्भवे, उपचारकल्पनायोगः (।) अपि च "साध्यनिर्द्देशः प्रतिज्ञे"त्यत्र पूर्व्वावधारणं  वा स्यात् परावधारणम्वा । साध्यनिर्द्देश एव प्रतिज्ञा न साधननिर्द्देशः । अथवा साध्यनिर्द्देशः प्रतिज्ञैव नान्यथा । तत्र ।

[3.1.4.2.5.1,50]

पूर्व्वावधारणं व्यर्थमनिष्टमितरत्र तु । यदि पूर्व्वावधारणं व्यर्थता भवेत् । तन्निवर्त्त्यस्य  साधननिर्द्देशस्य हेतुलक्षणेन दृष्टान्तलक्षणेन च प्रतिज्ञात्वस्य विशेषविहितेन बाधनात् ।  प्रकल्प्यापवादविषयमुत्सर्गस्य (प्र)वृत्तेः । उत्तरावधारणे तु साध्यहेतूदाहरणनिर्द्देशस्यापि  प्रतिज्ञात्वमित्यनिष्टं ।

[3.1.4.2.5.1,51]

ननु साध्यस्यैव निर्द्देशः प्रतिज्ञा न सिद्धस्येत्यवधारणे को दोषः । नहि तस्य  साधनादिभिराक्षेपः ।

[3.1.4.2.5.1,52]

अत्रेदमुच्यते ।

[3.1.4.2.5.1,53]

साधनाख्यानसामर्थ्यात् तदर्थे साध्यता मता ।

[3.1.4.2.5.1,54]

साधनं हि सर्व्वमसिद्धसाधनायोपादीयते(।) सिद्धे किं साधनेनेति । साधनस्य लक्षणाख्यानसामर्थ्यादेवासिद्धार्थे साध्यभावगतैव । न प्रसङ्गः सिद्धस्येति न तन्निवृत्त्यर्थमवधारणं ।

[3.1.4.2.5.1,55]

हेत्वादिलक्षणै  र्व्याप्तेरनाशङ्क्यञ्च साधनं ।। १७१ ।।

[3.1.4.2.5.1,56]

स्यादेतत् (।) साध्यत्वेनैव निर्द्देशः प्रतिज्ञेति शब्दव्यापारापेक्षयाऽसिद्ध (स्य) साधनत्वेन निर्द्दिष्टस्य निराकरणार्थं पूर्व्वावधारणम् । नहि तत्र न साधनसामर्थ्यं । अत्राह ।
		  "हेत्वादिलक्षणैर्व्याप्तेरनाशङ्क्यं" साधनत्वेन निर्द्दिष्टं । यथैव हि शब्दव्यारापेक्षयाऽसिद्धस्य साधनत्वेन निर्द्दिष्टस्य प्रतिक्षेपः साध्यत्वेनैव निर्द्देश इति । तथा "उदाहरणसाधर्म्यात्  साध्यसाधनं हेतु"
		  रित्यादिना हेत्वादिलक्षणेन साध्यसाधनं हेतुरिति साध्यसाधनत्वभङ्ग्या  हेतुरेव । तथा दृष्टान्त एवेति शक्यम्व्याख्यातुमिति हेतु(आदि) लक्षणैर्व्याप्तिः ।</div>

{3.1.4.2.6}



〈६. प्रतिज्ञालक्षणे दोषः〉


[3.1.4.2.6,1]

पूर्व्वावधारणे तेन प्रतिज्ञालक्षणाभिधा ।व्यर्था व्याप्तिफला सोक्तिः सामर्थ्याद् गम्यते ततः ।। १७२ ।।

[3.1.4.2.6,2]

पूर्व्धावधारणे व्यर्थतायां परिशेष्यादुत्तरावधारणं तस्य च व्याप्तेः फलं । तथाहि ।  साध्यनिर्द्देशः प्रतिज्ञैवेति । अन्यलक्षणेनापि यदि व्याप्तिस्तथापि प्रतिज्ञैव नाप्रतिज्ञेत्ययोगव्यवच्छेदफलं वाक्यमिति साधनत्वेनापि निर्द्दिष्टस्य साध्यस्य निर्द्देशः प्रतिज्ञैवेति वाक्यार्थः ।  अन्यथा व्यर्थता ।

[3.1.4.2.6,3]

ननु स्वयमेवोच्यते ।

[3.1.4.2.6,4]

"तथा चासिद्धदृष्टान्तहेतुवादः प्रसज्यते इति हेत्वादिलक्षणव्याप्त्या परेण परिहाराभिधाने प्रागसिद्धस्वरूपत्वादिपरिहारः । तथा सर्व्वस्य चाप्रसिद्धत्वादित्यादिकः । नैषोपि  दोषः (।)"

[3.1.4.2.6,5]

परस्परविरोधेन प्रसङ्गस्योपपादनं (।) कृतमेवमनेनैव न तु स्वेष्टप्रसाधनं ।। २८५ ।।

[3.1.4.2.6,6]

परस्परविरोधप्रदर्शनमात्रमेवैतन्न त्वनेन हेतुना साध्यार्थप्रसिद्धिः । परपक्षनिराकरणमात्रस्यैवेष्टत्वात् । तस्मादुत्तरावधारणमेवैतत् । तथा चायोगव्यवच्छेदाद् यावती  काचिदप्राप्तिः प्रतिज्ञात्वस्य सर्व्वासौ निराक्रियते । प्रतिज्ञैव नाप्रतिज्ञेति । साधनत्वेन  यदप्रतिज्ञात्वं तदपि निवर्त्त्यते ।

[3.1.4.2.6,7]

निराकृतन्तावत्प्रतिज्ञालक्षणं । प्रतिज्ञाभासलक्षणमिदानीं निराकर्त्तुमाह ।

[3.1.4.2.6,8]

हेतुप्रतिज्ञाव्याघाते प्रतिज्ञादोष इत्यसत् । स हि दृष्टान्त एवोक्तो वैधम्यणासुशिक्षितैः ।। २८६ ।।

[3.1.4.2.6,9]

यदाह परः । प्रतिज्ञाहेत्वोर्व्विरोधो नाम प्रतिज्ञादोषः । यथा नित्यः शब्दः

[3.1.4.2.6,10]

सर्व्वस्यानित्यत्वादिति । नित्यः शब्द इति प्रतिज्ञा सर्व्वस्यानित्यत्वादिति हेतुः । यदि  सर्व्वमनित्यं कथं शब्दो नित्यः । शब्देन विना सर्व्वत्वाभावात् । अथ शब्दस्या(प्य)नित्यत्वं  कथं नित्यः शब्द इति ।

[3.1.4.2.6,11]

अत्राह । नायं प्रतिज्ञादोषः । यतः ।

[3.1.4.2.6,12]

विरुद्धतेष्टासम्बन्धोऽनुपकारसहास्थिती ।एवं सर्व्वाङ्गदोषाणां प्रतिज्ञादोषता भवेत् ।। १७३ ।।

[3.1.4.2.6,13]

विरोधे सति प्रतिज्ञाहेत्वोर्व्विरोधो नाम प्रतिज्ञादोषः । स च विरोध इष्टासम्बन्धः ।  स चेष्टासम्बन्धोनुपकारकः । सहास्थितिश्च । यदि तावद्धेतुस्तमर्थं नोपकरोति दुष्टत्वात्  साध्यविरोधी तदा सर्व्वाङ्गदोषाणामेव प्रतिज्ञादोषत्वस्य प्रसङ्गः ।

[3.1.4.2.6,14]

नहि कश्चिदपि हेत्वाद्यङ्गदोषः साध्यानुपकारलक्षणेन विरोधेन विरोधी । ततः  सर्व्वस्य लिङ्गदोषस्य प्रतिज्ञाद्बोषत्वप्रसङ्गः । न च भवति । यतः ।

[3.1.4.2.6,15]

पक्षदोषः परापेक्षो नेति च प्रतिपादितं ।

[3.1.4.2.6,16]

परमपेक्ष्यापि यदि पक्षदोषः तदा साधनदोष एव कश्चिन्न स्यात् । प्रतिज्ञार्थोपरोधेन  प्रतिज्ञादोषत्वेन्तर्भावादपृथग्वचनमेव साधनदोषाणां भवेत् । को हि अमूढचेतन एकत्रान्तर्भूतं  पृथग् ब्रूयात् । तस्मादसन्नेवंभूतः पक्षदोषः । अथ सहास्थितिस्वभावो विरोधः । तदा ।

[3.1.4.2.6,17]

इष्टासम्भव्यसिद्धश्च,

[3.1.4.2.6,18]

इष्टे पक्षे यद्यसम्भवी हेतुस्तदासावसिद्ध इत्यसि (द्ध) तयैव निराकृतः स्यान्न प्रतिज्ञाविरोधः । अथ तेन प्रतिज्ञातस्य निराकरणं तथा सति येन प्रमाणेन स साध्यते तत्प्रमाणनिराकृतः प्रतिज्ञादोष इति न विरोधो नाम । किञ्च ।

[3.1.4.2.6,19]

स एव (स्यात्) निराकृतः ।। १७४ ।।अनित्यत्वसहेतुत्वे शब्द एवं प्रकीर्त्तयेत् ।

[3.1.4.2.6,20]

यद्यनित्यत्वेन सहेतुत्वे एवं शब्दे प्रकीर्तयेत् ।

[3.1.4.2.6,21]

यावता ।

[3.1.4.2.6,22]

दृष्टान्ताख्यानतोन्यत् किमत्रास्त्यर्थानुदर्शनम् ।। १७५ ।।

[3.1.4.2.6,23]

नैतदाख्यानं हेतोः । अपि तु वैधर्म्यदृष्टान्तस्य । नित्यः शब्दः । सर्व्वस्यानित्यत्वात् । अत्राप्येवं वक्तव्यं । अनित्यस्य सर्व्वत्वात् । अशिक्षितत्वात्त्वेवमभिधानं । तथा  चोक्तं ।

[3.1.4.2.6,24]

स हि दृष्टान्त एवोक्तो वैधर्म्येणासुशिक्षितैः ।

[3.1.4.2.6,25]

नहि दृष्टान्ताख्यानादपरमर्थमत्र पश्यामः ।

[3.1.4.2.6,26]

एतदेव कुत इति चेत् । यतः । एवं हि हेतुरयम्भवेत् । यदि शब्द एवानित्यत्वं  प्रतिपादयेत् न चेदं युक्तं । यतः ।<div label="3.1.4.2.7" level="5" n="7">

〈७. सामान्यचिन्ता〉


{3.1.4.2.7.0}



[3.1.4.2.7.0,1]

विशेषे भिन्नमाख्याय सामान्यस्यानुवर्त्तने ।न तद्व्याप्तिः फलं वा किं सामान्यस्यानुवर्त्तने ।। १७६ ।।

[3.1.4.2.7.0,2]

सर्व्व एव हि प्रयोगाः शाब्दन्यायानुगत्या प्रतीयन्ते । शाब्दश्च न्यायः । विधिर्न्निषेधो नियमः (च) । विधिरपि बाधको बाध्यश्च । तथा नियमोपि । तत्र बाध्यबाधकभावः सामान्यविशेषविधानयोः । तत्र कदाचित्प्रथमं बाध्यं कदाचिद् बाधकं । सर्व्वथा  विशेषो बाधको बाध्यं सामान्यविधानमिति व्यवस्था । एवमेव व्यवहारस्य दृष्टत्वात् ।  अत्र च नित्यः शब्द इति विशेषे शब्दे भिन्नस्य विशेषस्य विधानं नित्यत्वस्य । अनित्यत्वस्य  च सामान्ये धर्मिणि विधानमिति बाध्यबाधकभावो युक्तः । यथा तक्रं कौण्डिन्याय ब्राह्मणेभ्यो दधि दीयतामिति दधिदानं सामान्येन वृत्तं तक्रदानेन विशेषविहितेन बाध्यते ।  प्रकल्प्यापवादविषयमुत्सर्गोभिनिवशत इति । तस्मात् सामान्यानुवर्त्तनेन  तस्य विशेष (स्य)  व्याप्तिः । न च सामान्यानुवर्त्तनस्य फलमेतद् वचनसामर्थ्यात् । वचनस्य सावकाशत्वात् ।

[3.1.4.2.7.0,3]

यदि त्वयमर्थोभिप्रेतस्तदा नित्यः शब्दोऽनित्यत्वादिति ब्रूयात् । भवेद् विशेषयोरन्यत्राकृतार्थयोरेकविषयोपनिपातस्तथा च सति विरोधश्च मूढत्वादेवमपि स्यादिति चेत् । न  कश्चिदेवं सम्भवी । नहि तत्रैव नित्यत्वम्विधाय पुनरनित्यत्वविधायी तदैव मूढः सम्भवति ।  यस्य च वाक्यार्थव्युत्पत्तिरपि नास्ति न तस्य वादेधिकारः ।

[3.1.4.2.7.0,4]

अथ प्रतिज्ञाहेतुविरोधोदाहरणं यथाकथञ्चित् कल्पनीयं । यदि कश्चिदेवं ब्रूयात्  तदा "प्रतिज्ञाहेत्वोर्व्विरोधात् प्रतिज्ञाविरोधो दोष"
		इति । तदेष्यत एव । प्रयोगस्तु  नित्यः शब्दोऽनित्त्यत्वादिति । एवं हि नियमाच्छब्द एवानित्त्यत्वं भवेत् । ततो नित्त्यत्वनिराकरणे विरोधः । अत एवाह ।

[3.1.4.2.7.0,5]

स्यान्निराकरणं शब्दः  स्थितेनैवेत्यतो ब्रवीत् ।

[3.1.4.2.7.0,6]

आचार्य आह(।) स्यादत्र प्रतिज्ञार्थस्य निराकरणं हेतुना । यदि शब्दः स्थितः स्यात् ।  शब्दस्थितेनैव निराकरणम्भवेत् । सहानवस्थानात् विरोधिनोरन्यत्र च प्रतिपादनमेतदिति  न निराकरणमेतदिति । तस्य  वैधर्म्यदृष्टान्तोपदर्शनमेवैतत् । हेतुरिदानीं नास्तीति चेदाह ।

[3.1.4.2.7.0,7]

यत्र साध्यविपक्षस्य वर्ण्यते व्यभिचारिता । पञ्चम्या तत्र दृष्टान्तो हेतुस्तूपनयान्मतः ।। २८७ ।।

[3.1.4.2.7.0,8]

यदनित्यन्तत्सर्व्वमसर्व्वश्च शब्द इति कथमेतद् गम्यत इति चेदाह ।

[3.1.4.2.7.0,9]

विरुद्धविषयेन्यस्मिन् बदन्नाहान्यतां श्रुतेः ।। १७७ ।।सा च भेदाप्रतिक्षेपात् सामान्यानां न युज्यते ।

[3.1.4.2.7.0,10]

नित्त्यत्वविरुद्धमनित्त्यत्वं शब्दादन्यस्मिन्विषये प्रतिपादयन्नेवान्यतां शब्दस्याह । सर्व्वमनित्यत्वेन व्याप्तं शब्दश्चानित्यत्वात्ततोन्य इत्यसर्व्वत्वं तदास्य हेतोरन्यत्त्वप्रतिपादनात् ।  सा चान्यताऽसिद्धो हेतुः शब्दस्यापि सर्व्वत्वादित्याह ।

[3.1.4.2.7.0,11]

सा च भेदाप्रतिक्षेपात् सामान्यानां न युज्यते ।

[3.1.4.2.7.0,12]

नहि भेदं प्रत्याख्याय सामान्यस्यात्मलाभो भेदानामेवावान्तरभेदप्रत्याख्यानविषये  नियतत्वात् ।

[3.1.4.2.7.0,13]

अथापि स्यात् (।) सर्व्वशब्देन समुदाय उच्यते । न च शब्द एकदेशः समुदायः ।

[3.1.4.2.7.0,14]

तदसत् । एवं हि प्रत्येकमपोद्धारे न कश्चित् सर्व्वः स्यात् । वृक्षो न शिंशपैवेति  दृश्यते भेदप्रतिक्षेपः । तदसत् ।

[3.1.4.2.7.0,15]

वृक्षो न शिंशपैवेति यथा प्रकरणे क्वचित् ।। १७८ ।।

[3.1.4.2.7.0,16]

सर्व्वश्रुतेरेकवृत्तिर्न्निषेधः स्यान्न तावता ।सो सर्व्वः सर्व्वभेदानामतत्त्वे तदसम्भवात् ।। १७९ ।।

[3.1.4.2.7.0,17]

अथ विवक्षातः शब्द एवैको सर्व्वः । तथा सति शब्दपर्यायोऽसर्व्वशब्द इति प्रतिज्ञार्थेकदेशासिद्धता भवेत् । अनित्त्यः शब्दोध्वनित्वादित्यादिवत् ।

[3.1.4.2.7.0,18]

ननु शब्दस्य ध्वनित्वं कथमसिद्धं । नहि स्वरूपाभावे कश्चित् सम्भवति । न  स्वरूपेण धर्मित्वेनासिद्धो हेतुत्वेनासिद्धत्वाद सिद्ध उच्यते । हेतुत्वं हि भेदे सति भवति नान्यथा ।  कुतः । ज्ञाप्यज्ञापकयोर्भेदस्यावश्यम्भावित्वात् । नहि शब्दः शब्देन ज्ञाप्यतेऽसिद्धत्वाज्ज्ञाप्यस्य ।  न चासिद्धमसिद्धेन साध्यते । अथ सिद्धः शब्दस्तथापि न साध्यते । न हि सिद्धं सिद्धेन  साध्यते ।

[3.1.4.2.7.0,19]

ननु साध्यसाधनयोरेकत्वं नेष्यते । धर्मिसाधनयो (:पुन) रभेदे को विरोधः । अस्ति  विरोधः । शब्दत्वादनित्त्य इत्युक्ते न समुदायः साध्यः स्यात् ।

[3.1.4.2.7.0,20]

ननु सामर्थ्याच्छब्द एवानित्य इति न समुदायत्वव्याघातः । नहि शब्दत्वादनित्त्य इति  वचनेऽन्यत्रानित्त्यता प्रतीयते । केवला वा । न हि धूमत्वादग्निमान् धूमो न भवति (।)  भवति तत्र सामान्यविशेषभावेन भेदभावात् । इहापि यद्येवं क्रियते नित्यः शब्दत्वादयं  गोशब्दवदिति तदा भवत्येव हेतुः । इह पुनः सर्व्वः शब्दोऽनित्यः शब्दत्वादिति न सामान्यविशेषभावः ।

[3.1.4.2.7.0,21]

ननु किं शब्दत्वस्य धर्मित्वे साधनत्वं विरुध्यते । यदि प्रतिबन्धः। कथं न साधनत्वं ।  अथापि नास्ति तथासत्यनैकान्तिकत्वमेव । अतश्च नासिद्धता नाम दोषः । असाधारणत्वेनानैकान्तिकत्वात् । तस्माद् धर्मिणो हेतुभाविनो नैकान्तिकतैव दोषः । नासिद्धता ।

[3.1.4.2.7.0,22]

अथ पुनर्न्निर्द्दिश्यमानतायोगो न सिद्ध इत्यासिद्ध उच्यते । नहि किञ्चिद् भिन्नमस्ति  यत्पुनः प्रतिपाद्यं । तत्र शब्दो नित्त्यः शब्दत्वादनित्त्य इति वा वक्तव्यं ।

[3.1.4.2.7.0,23]

ननूभयं । नैतदस्ति ।

[3.1.4.2.7.0,24]

अनित्यः शब्द इत्युक्ते हेत्वन्तरमपेक्ष्यते । तन्निरासाय शब्दत्वादित्येतत् पुनरुच्यते ।। २८८ ।।

[3.1.4.2.7.0,25]

शब्दत्वान्नाशितेत्यत्र धर्म्यन्तरनिराकृतौ । शब्दशब्दप्रयोगस्य पुनः सामर्थ्यसङ्गतिः ।। २८९ ।।

[3.1.4.2.7.0,26]

यदि शब्दत्वादनित्त्य इत्युच्येत धर्म्मन्तरापेक्षा स्यात् । अनित्त्यः शब्द इति च हेत्वन्तरापेक्षा(।) तन्निराकरणायोभयत्रोपादानमिति न दोषः ।

[3.1.4.2.7.0,27]

अत्रोच्यते ।

[3.1.4.2.7.0,28]

यदि शब्दत्वसामर्थ्यं हेत्वन्तरमनर्थकं । अथासामर्थ्यमस्यास्ति पुनरुक्तेन तेन किं ।। २९० ।।

[3.1.4.2.7.0,29]

तस्मात् पुनर्न्निर्द्देशे यद् विवक्षितं तदत्र नास्तीति असिद्धतैव दोषः ।

[3.1.4.2.7.0,30]

अनन्वयदोष एव कस्मादत्र नोच्यते । भवतु समुच्चयेनासावपि दोषोऽनियतकथायां ।  नियतकथायान्तु पराजितपराजयाभा (वा) त् पर्यनुयोज्यापेक्षणाच्च न युक्त (:। तस्मादयुक्त)  एव धर्मी स्वधर्मसाधने । न (।) शक्तश्चेदविवादप्रसङगः तथा च हेतुवैयर्थ्यं स्यात् । तेन ।

[3.1.4.2.7.0,31]

ज्ञाप्यज्ञापकयोर्भेदाद् धर्मिणो हेतुभाविनः ।असिद्धेर्ज्ञापकत्वस्य धर्म्यसिद्धिः स्वसाधने ।। १८० ।।

[3.1.4.2.7.0,32]

ज्ञाप्यज्ञापकयोर्हि भेदो दृष्टस्तदभावे हेतुत्वमसिद्धं । न हि प्रकाशतया प्रदीपः प्रकाशयन् तद्रूपाप्रतिपत्तौ स्वार्थक्रियानिर्वर्त्तनसमर्थः । भेदे च ज्ञापको ज्ञाप्यज्ञापनं विधत्ते । न  चात्र भेदो धर्मिरूपात् । ततो ज्ञापकत्वासिद्धेरसिद्धः । अन्वयासिद्धेरपि ज्ञापकत्वासिद्धिरिति  चेत् । न । भेदे सत्यन्वयचिन्ता स्यादत्र तु भेद एव नास्तीति तावता दोषवत्त्वे कोन्वयचिन्तायां व्यापारः । तस्माद् धर्मी स्वसाधनेऽसिद्धः ।

[3.1.4.2.7.0,33]

ननु दीपादयः स्वसाधने सिद्धा एव । सत्त्यं । सिद्धा न तु परोक्षमपरोक्षाः साधयन्तीति विषमउपन्यासः । नहि (प्र) दीपदर्शने स्वरूपे विवादः । अत्र तु शब्ददर्शनेप्यनित्त्यतायां विवाद एव । यदित्वविवादः । प्रत्यक्षसिद्धतैव शब्दत्ववदेव भवेत् ।

[3.1.4.2.7.0,34]

धर्मधर्मिविवेकस्य सर्व्वभावेष्वसिद्धितः ।सर्व्वत्र दोषस्तुल्यश्चेन्न सम्वृत्या विशेषतः ।। १८१ ।।

[3.1.4.2.7.0,35]

ननु कृतकत्वशब्दत्वयोरपि प्रदीपवदेव प्रत्यक्षसिद्धत्वं । अथ धर्मभेदकल्पनेन भेदात्  साध्यसाधनाभावः । प्रदीपेपि समानमेतत् । तत्रापि प्रदीपस्य स्वरूपमिति कल्पनाभेदोस्त्येव । न (।) सम्वृत्या भेदात् । प्रदीपस्य स्वरूपमित्यत्रापि यथा भेदकल्पना तथा न  साधनं । स व्यपारनिर्व्यापा (रा) वस्थायां प्रदीपव्यपदेशः । स्वरूपमिति तु स्वरूपमात्रमेव ।  तत्रार्थक्रियाकारित्वात् स्वरूपं । स्वरूपादर्थक्रियेति । प्रदीपस्तु धर्मी । निर्व्यापारस्य तु  स्वरूपमेव नास्ति । विवक्षितार्थ (क्रिया) या भावादव्यापारतेति न युक्तं । अतिप्रसङ्गात् ।  न चैवम्वचने (न) कश्चिदर्शस्सिध्यति । भेदकल्पना चेत् । न सामान्यविशेष(।) भावेनापि  तत्सिद्धेः । तस्मान्न धर्मी स्वरूपस्य साधनं । भेदाभावात् । कृतकत्वानित्त्यत्वशब्दानां तु  व्यावृत्तिकृतोस्येव भेदः । तथा हि ।

[3.1.4.2.7.0,36]

एकस्यार्थस्वभावस्य प्रत्यक्षस्य सतः स्वयं ।

[3.1.4.2.7.0,37]

कोन्यो न दृष्टो भागः स्याद् यः प्रमाणैः परीक्ष्यते ।। २९१ ।।

[3.1.4.2.7.0,38]

एको ह्यर्थात्मा स प्रत्यक्षेण साक्षात्कृतस्ततः किमपरमस्य परीक्ष्यं ।

[3.1.4.2.7.0,39]

ननु धर्मिमात्रं प्रत्यक्षसिद्धं नानित्त्यत्वादि को धर्म इति चेत् । न (।) अनित्त्यत्वेन  सहैकत्वात् । न ह्यनित्त्यत्वं नाम तस्मादपरं ।

[3.1.4.2.7.0,40]

अनित्त्यत्वपरत्वे हि शब्दधर्मिग्रहः कथं । कालान्तरव्यापितयेतरथा चेदसद् द्वयं ।। २९२ ।।

[3.1.4.2.7.0,41]

कालान्तरव्यापि यदि नित्त्यत्वेन परिग्रहः ।

[3.1.4.2.7.0,42]

प्रमान्तरसहस्रेपि नानित्यत्त्व ग्रहस्तथा । प्रत्यक्षप्रतिपन्ने हि प्रमाणान्तरतः कथं ।। २९३ ।।

[3.1.4.2.7.0,43]

निराक्रिया स्यात् । प्रत्यक्षमूलं सर्व्वं प्रमाणान्तरं । कर्कटकसधर्माणो हि जनकभक्षा राजपुत्रा एव । न प्रमाणभूताः प्रत्ययाः । प्रत्यक्षञ्च प्रमाणं प्रधानं सर्व्वप्रमाणानां ।  तत्किं महाकाल एव डाकिनीभिर्भक्ष्यते ।

[3.1.4.2.7.0,44]

अथ प्रत्यक्षेण न नित्त्यत्वं नानित्त्यत्वं प्रतीयते । स्वरूपमात्रकन्तेन मीयते सर्व्ववस्तुनः । नित्त्यत्वमनित्त्यत्वं वा पाश्चात्यप्रमाणावलम्बनं ।

[3.1.4.2.7.0,45]

नन्वनित्त्यत्वं स्वभावभूतं कथमगृहीतं नाम । नित्त्यत्वं हि विततकालकला (व्या) पित्वं  विपर्ययेणानित्त्यत्वं ।

[3.1.4.2.7.0,46]

नित्त्यत्वग्रहणं तत्र भावस्य व्यापिताग्रहे । सा चेन्न गृह्यते प्राप्तमनित्त्यत्वस्य वेदनं ।। २९४ ।।

[3.1.4.2.7.0,47]

यदैव भावानां कालान्तरव्यापिता न प्रतीयते । तदैवानित्त्यताप्रतीतिः परिस्फुटा ।  सा व्यापितैव  न प्रतीयते । नत्वनित्त्यत्वमिति चेत् । किमिदमनित्त्यत्वं नाम । तस्यैवो  पाधिभूतं नामान्तरं । तदैव तदस्त्यथ वा पश्चात् । तदैव तदस्तीति चेत् । कस्मादध्यक्षेण न प्रतीयते । अप्रतीयमानं कथन्तदात्मभूतन्तत् । तादात्म्येन प्रतीयमानं हि तदात्मभूतं  सम्बन्धितया हि प्रतीयमानं तदवश्यमेव भवेत् । अप्रतीयमानं तु तत्समानमयुक्तं
		तथापि  पश्चात्तत्सम्बन्धितया प्रतीयत इति चेत् ।

[3.1.4.2.7.0,48]

उपलब्धिलक्षणाप्तं यन्न प्रत्यक्षेण मीयते । तदा तदस्तीति कथमभावो  नान्यथा गतिः ।। २९५ ।।

[3.1.4.2.7.0,49]

यत्रोपलब्धिलक्षणप्राप्तेनोपलम्भस्तदेवासदिति व्यवस्थाप्यते । नापरः प्रकारोऽभावसाधने । तथा चोक्तं ।

[3.1.4.2.7.0,50]

"सिद्धं प्रमाणैर्व्वदतामर्थादेव विपर्ययादि"ति । अथ भ्रान्तिरसौ तेनानुपलम्भेप्यदोषः ।

[3.1.4.2.7.0,51]

सर्व्वत्र धर्मिग्रहणे यदि भ्रान्तिः प्रवर्त्तते । धर्मिप्रमाणाभावे हि प्रमाणमनुमा कथं ।। २९६ ।।

[3.1.4.2.7.0,52]

असिद्धधर्मिसम्बन्धः कथं हेतुः प्रसिद्धिभाक् । प्रत्यक्षमनुमानञ्च प्रमाणं न भवेद् यदा ।। २९७ ।।

[3.1.4.2.7.0,53]

तदा प्रमेयसिद्घिः स्यादिति विज्ञप्तिमात्रकं । यदा प्रत्यक्षतो भाविभूतरूपापरिग्रहस्ः (।।) २९८ ।।

[3.1.4.2.7.0,54]

तदा प्रत्यक्षतः सिद्धधर्मिसम्बन्धसम्भवे । हेतोरनुमितेः सिद्धिर्भाविभूतस्य वस्तुनः ।। २९९ ।।

[3.1.4.2.7.0,55]

तदाध्यक्षेतरार्थस्य प्रसिद्धिः सनिबन्धना

[3.1.4.2.7.0,56]

यदि तु भाविभूतरूपयोरेकतेष्यते । तदा प्रत्यक्षप्रमाणसिद्धेरनुमानवैयर्थ्य । भ्रान्तिसद्भावे  सर्व्वापहारिलोप एवेति न किञ्चद्भवेत् । तस्मादनित्त्यत्व (न्नित्त्यत्वं) वा प्रत्यक्षसिद्धमेव ।  अथ न प्रत्यक्षसिद्धता धर्मत्वात् । धर्मिमात्रमेव हि प्रत्यक्षसिद्धमन्यथानुमानाभावात् ।  सर्व्वधर्मप्रसिद्धेः प्रत्यक्ष (त) एव ।

[3.1.4.2.7.0,57]

तदसत् यतः ।

[3.1.4.2.7.0,58]

प्रत्यक्षतो हि धर्मस्य प्रसिद्धौ धर्मिसिद्धता । न शुद्धधर्मिमात्रस्य प्रत्यक्षमपि साधनं ।। ३०० ।।

[3.1.4.2.7.0,59]

न खलु धर्मविनाकृतः क्वचिद्धर्मी प्रसिद्धिभाक् । शब्दत्वेन पदार्थत्वेन चावश्यं परिग्रहात् । ततो यथा शब्दत्वादि ग्रहणन्तथा नित्त्यत्वादेरपि न तत्र कश्चिद्विशेषः ।

[3.1.4.2.7.0,60]

ननु कस्यचिद् व्यभिचारिणो धर्मस्य यदि न प्रत्यक्षेण क इवात्र दोषः । तद्यथा  स्थाणुपुरुषत्वयोः ।

[3.1.4.2.7.0,61]

स्थाणुत्वं पुरुषत्वञ्च विना द्रष्टुं हि शक्यते । ऊर्ध्वतामात्रकं व्यापीतरत्वान्न विनार्थधीः ।। ३०१ ।।

[3.1.4.2.7.0,62]

नहि व्यापीतरत्त्वं परित्यज्य ग्रहीतुं शक्यं । तदेव तस्य रूपं तच्चेन्न गृहीतमगृहीतमेव  तत् ।

[3.1.4.2.7.0,63]

ननु दीर्घं दीर्घत्वेना परिगृह्यमाणमपि दृश्यत एव । न तत्रावययस्यैव दृष्टेः(।)तस्य  च न सा दीर्घता । अवयविनो हि सा दीर्घता । स चानुमानगम्य स्तथाहि ।

[3.1.4.2.7.0,64]

चलत्येकत्र चलति समस्तमिति गम्यते । तदेकमिति तेनेदमेकत्वमनुमानतः ।। ३०२ ।।

[3.1.4.2.7.0,65]

एकस्मिन्नाकृष्यमाणे ऽवयवे सर्व्वावयवसमाहार एवाकृष्यमाण उपलभ्यते तदन्येन सहैकमिति । न च तदनुमानं । परस्परसम्बन्ध एव तथानुमीयते नैकत्वं । न चासावनुमानविषयः । प्रत्यक्षाप्रवर्त्तने
		हि (न) परप्रमाणविषयो भवेत् । न खलु तदेव दृष्टमदृष्टञ्च  घटते । तस्मात् कालव्याप्यव्यापि वा तत् प्रत्यक्षेणैव गृह्यते । नासावनुमानविषयः । तत्र  यद्यस्य तेन रूपेण न प्रत्यक्षविषयता न तस्य तद रूपं । न खलु नीलत्वेन विषयीकृतमध्यक्षतः  पीतादिकं । कालान्तराव्यापितया गृहीतं तथैव तदिति मन्तव्यं । अन्यथा सकलकालकलाकलापसंकलने तदैव सकलं परिसमाप्तमिति तदैव सकलकालकर्त्तव्यार्थक्रियाप्रसङ्गः ।  कालकलानां भाविभूतानामग्रहणेन तथेति चेत् । तद‌्ग्रहणे तद्व्यापितापि न गृह्यत एवेति  तत्कालमात्रसम्बन्धितैव  गृह्यत इति प्राप्तं । तथा च विद्युदादिवदनित्त्य एव ।

[3.1.4.2.7.0,66]

ननु विदुदादीनां विनाशे सत्यनित्त्यता न तत्कालसम्बन्धिता मात्रेण । ननु विनाशकस्य कस्यचिदभावात् कथम्विनाशः । मेघावष्टम्भादेव विनाश इति चेत् । इहापि समानासमानजातीयावष्टम्भ इति किन्नेष्यते । तस्माद् विद्युदोप्युत्तरकालानुपलम्भ एव विनाशः ।  स च सर्व्वपदार्थानामिति न नित्त्यता ग्रहीतुं शक्या ।

{3.1.4.2.7.1}



〈(१) स्मृतिर्न प्रमाणम्〉


[3.1.4.2.7.1,1]

ननूत्तरकालमपि घटादीनां ग्रहणे कथमग्रहणमुच्यते । न(।) तस्यैवाग्रहणात् । न  खलु पूर्व्वकालोपि गृह्यते । किं पुनस्तत्कालभावाभावः (।) न खलु कश्चिन्मुहूर्त्तदिवसमासादिकः कालः प्रत्यक्षप्रमाणप्रसिद्धौ रूपादिपदार्थव्यतिरेकी । न प्रथमदिवसे  मासप्रतीतिर्न्न प्रथमयामे दिवसादिप्रतीतिः । न द्वितीये तदा पूर्व्वस्योत्तरस्य चाप्रतीतेः

[3.1.4.2.7.1,2]

स्मरणेन प्रत्येष्यते (एव) कालो दिवसादिरिति चेत् । न (।) स्मरणस्याप्रमाणत्वात् ।  न हि स्मरणमपूर्व्वार्थविधायि ।

[3.1.4.2.7.1,3]

प्रत्यक्षपूर्व्वकं स्मार्त्तन्नाप्रत्यक्षार्थगोचरं । प्रत्यक्षेण च मासादेर्न कालस्य परिग्रहः ।। ३०३ ।।

[3.1.4.2.7.1,4]

तत्समहाररूपत्वं कालस्य यदि भण्यते । समाहारग्रहेनास्ति प्रमाणमिति साधितं ।। ३०४ ।।

[3.1.4.2.7.1,5]

अनेकाध्यक्षसिद्धत्वान्नासिद्धिरिति  चेन्मतं । अनेकाध्यक्षसिद्धिः किं केनचिच्छक्यसाधना ।। ३०५ ।।

[3.1.4.2.7.1,6]

स्मरणस्याप्रमाणत्वं प्रागेव प्रतिपादितं । सांवृतं स्मरणायातं न तु तत्पारमार्थिकं ।। ३०६ ।।

[3.1.4.2.7.1,7]

कालस्य सांवृतत्वे च तद्ब्याप्तिः सांवृती स्फुटं । तस्मादनित्यताभावस्वभाव इति गम्यतां ।। ३०७ ।।

[3.1.4.2.7.1,8]

यदि स्वभाव एवासौ भेदः स्यात् सांवृतः कथं । संवृतिर्निरुपादाना न साध्यं न च साधनम् ।। ३०८ ।।

[3.1.4.2.7.1,9]

सम्बन्धसम्भवादेव साध्यसाधनयोः स्थितिः । नहि सम्बन्धसद्भावविरहे साध्यसाधने ।। ३०९ ।।

[3.1.4.2.7.1,10]

अत्रोच्यते ।

[3.1.4.2.7.1,11]

व्यावृत्तमेकतोनेकमेकरूपेण कल्पना । विषयीकुरुते तेन धर्मिधर्मव्यवस्थितिः ।। ३१० ।।

[3.1.4.2.7.1,12]

व्यावृत्तिः सर्व्वभावानां सजातीयेतरार्थतः । प्रत्यक्षप्रत्ययग्राह्या कल्पनामात्रतोन्वयः ।। ३११ ।।

[3.1.4.2.7.1,13]

सविकल्पमध्यक्षमक्षव्यापरतो यदि । पूर्व्वापरत्वेनाध्यक्षं सहभावेपि नान्वयः ।। ३१२ ।।

[3.1.4.2.7.1,14]

येन प्रथमतो दृष्टमेकमेव तदन्वये । न तस्य भासतेऽशेषव्यक्तिभासप्रसङ्गतः ।। ३१३ ।।

[3.1.4.2.7.1,15]

दूरतादितया व्यक्तेरभासनमिति स्थितौ । व्यक्त्यग्रहे न तद्व्यापि सामान्यग्रहणं भवेत् ।। ३१४ ।।

[3.1.4.2.7.1,16]

पूर्व्वव्यक्तिग्रहणसंस्काराद् व्यक्त्यातरे तथा ग्रहणमिति चेत् । नैतदस्ति यतः ।

[3.1.4.2.7.1,17]

संस्कारस्मरणे  हेतुः तद्वस्तुग्रहणाहितः । व्यक्तिग्रहणसंस्कारात् कथमर्थान्तरे विदः ।। ३१५ ।।

[3.1.4.2.7.1,18]

व्यक्तिग्रहणकृतो हि संस्कारस्तत्रैव स्मरणविज्ञानहेतुर्न्नापूर्व्वार्थदर्शनस्य । न च  पूर्व्वार्थदर्शनस्य नाप्यदृष्टस्मरणस्य । अर्थान्तरञ्च सामान्यं व्यक्तिभ्यस्तत्कथमदृष्टस्य तस्य  स्मरणमपि । न च पूर्व्वापरार्थस्मरणदर्शनात् स्पष्टेतराकारव्यक्तिरूपमन्तरेणापरं विभावयामः ।  दर्शने हि द्वयोः परिस्फुटाकारव्यतिरेकेण नापराकारप्रतीतिः । व्यक्तिद्वयमेव हि तत्र  प्रतिभासते । समानाकारप्रत्ययसम्भवात् प्रतिभासत इति चेत् । तदसत्त्यं ।

[3.1.4.2.7.1,19]

प्रतिभासोनुमानेन साध्य इत्यभिभाषितं । कुड्यादिप्रतिभासः किमनुमानेन साध्यते ।। ३१६ ।।

[3.1.4.2.7.1,20]

यदि प्रतिभासः प्राग्भावी विस्मृतस्तदा तत्स्मरणायानुमानमुच्येत अन्यो वा यत्नः  क्रियेत न (तु) प्रतिभासनकाल एव । न हि कुड्यादिप्रतिभासोनुमानेन साध्यः कुड्यादयो  वा । न हि यतः कुड्याकारः प्रतिभासस्ततः कुड्यमस्ति प्रतिभासते वेति लोकप्रतीतिः  (।) अपि तु पररूपविविक्तेन स्वेन रूपेण । यतः पश्यामीति ततोस्ति प्रतिभासते वा ।  न च व्यक्तिरूपविवेकिना रूपेण सामान्यवभासनं । न खलु सामान्यस्य वर्ण्णसंस्थानान्तर(त्व) मुपलक्षयामः । वर्ण्णसंस्थानबाह्यमेव सामान्यस्य रूपमिति चेत् । न तर्हि सामान्यमस्ति वर्ण्णसंस्थानबाह्यस्य बाह्यस्याभावात् । व्यापितैव तस्य रूपमिति चेत् । यत्तर्हि  वर्ण्णसंस्थाने नासमानमसमानमेव तत् । नहि व्यापिता वर्ण्णसंस्थानवती । वर्ण्णसंस्थानस्यैव  व्यापितेति चेत् । यदि व्यापिता व्यापितयैव प्रतीयेत । कालान्तरे प्रतीयत एवेति चेत् ।  न । व्यक्तिसत्त्वासत्त्वयोर्व्विशेषाभावात् । विनष्टेपि पूर्व्वविशेषे तथैव प्रतीतेः । न चावि-

[3.1.4.2.7.1,21]

नाशः पूर्व्वस्य । तत्रोपलब्धेः कथम्विनाश इति चेत् । यदि नष्टं कथं पूर्व्वत्र नोपलभ्यते  परेण (ते) न वा (।) व्यापिताया अभावादिति चेत् । उपलभ्यत एव तद् रूपं देशव्याप्तिमात्रकमेवाप्रतीतं तिरोधानात् । किमिदं तिरोधानम् (।) अदृश्यात्मता । कथन्दृश्यस्यादृश्यात्मता ।  देशान्तरे दृश्यात्मतैवातीतौ न पदार्थ इति चेत् । दृश्यात्मताव्यतिरेकेण न पदार्थ इति  निर्ण्णीतमेतत् । किञ्च देशान्तरे दृश्यमानताविनाशे व्यापितैव विनष्टा भवेत् । तथा च ।  न नित्त्यं सामान्यं । तथा च व्यक्तिरूपमेव न सामान्यमित्यायातं । व्यक्तिव्यतिरिक्तस्य  समानाकारस्य प्रत्ययमात्रत्वेनावस्तुत्वात् । प्रत्ययस्तर्हि समाना एत इति कथम् । वर्ण्णसंस्थानक्रियाकृतेन समानत्वेन समानत्वादेवमित्यदोषः । राष्ट्रकूटादिसमानतावत् ।

[3.1.4.2.7.1,22]

अपि च । य एवमाह । समानकारप्रत्ययनिबन्धनं सामान्यमिति । एकार्थक्रियाकृतः समान  प्रत्ययो भविष्यति, तदेककारणकृतो वा । न समानरूपकृतो ब्राह्मणादिसमानतावत् ।

{3.1.4.2.7.2}



〈(२) ब्राह्मणादिजातिसामान्यं विनाऽपि पुण्यपापव्यवस्था〉


[3.1.4.2.7.2,1]

ननु ब्राह्मणादिजातीमन्तरेण कथं पुण्यपापव्यवस्था । जातिसद्भावेपि कथं । नहि  जातिर्हन्यते । नापि पिवति मद्यं । न च पुण्यपापव्यवस्था आगमादन्यतः प्रमाणदस्ति ।  स एवागमः कथं प्रतिपादयेदिति । न हि ब्राह्मणो न हन्तव्य इति जातिमन्तरेण शक्यं प्रतिपादयितुं प्रतिव्यक्तिप्रतिपादनासम्भवात् । उपदेशात् समानकारपरामर्षा (? र्शा) द्वेति न  दोषः। समानपरामर्षश्चानादिवासनोपदेशादेव । न तद्व्यतिरेकेणापरमत्र प्रमाणप्रसिद्धं ।  अपि च ।

[3.1.4.2.7.2,2]

समानप्रत्ययो व्यक्तिव्यतिरिक्तशरीरवत् । अथान्यथेति ज्ञातव्यमन्यथान्धविचेष्टितं ।। ३१७ ।।

[3.1.4.2.7.2,3]

विशेषव्यतिरिक्तात्मवेदनन्न प्रसिद्धिभाक् । तदन्यथा तु सम्वित्तौ न प्रमेयास्तिता सती ।। ३१८ ।।

[3.1.4.2.7.2,4]

यदि व्यक्तिव्यतिरिक्ताकारसङ्गतः समानप्रत्ययः । स तथा न सिद्ध इति कथं  ततः प्रसिद्धिः सामान्यस्य । अथ प्रत्ययमात्रं तदा न सिध्यति सामान्यं । नहि प्रत्ययमात्रादर्थविशेषसिद्धिः । यदाकारः प्रत्ययः स एव ततः सिध्यति अन्यथातिप्रसङ्ग । भिन्नाभिन्नं  सामान्यमिति चेत् । न । परस्परविरोधात् । तथा हि ।

[3.1.4.2.7.2,5]

भिन्नादन्यदभिन्नञ्चेत् भिन्नतास्य पुनः कथं । भेदावभासने भिन्नमभेदोस्य कथं पुनः ।। ३१९ ।।

[3.1.4.2.7.2,6]

केनचिद् भेद इष्टश्चेत् सामान्यं स्यात्तदेव हि । अनन्यता पुनस्तस्य न स्यादत्यन्त भेदतः (।) ।। ३२० ।।

[3.1.4.2.7.2,7]

अन्येनाभेद इष्टश्चेद् भिन्नाभिन्नन्न तत्तदा । तेनैवाभेदितायान्तु तत्पुनः स्यात् सहस्रधा ।। ३२१ ।।

[3.1.4.2.7.2,8]

ततोपकृष्यमाणन्तन्न स्यादेव क्षयं गतं । भिन्नाभिन्नं यदि भवेद् दृश्यादृश्यं प्रसज्यते ।। ३२२ ।।

[3.1.4.2.7.2,9]

दृष्टादृष्टं भवेदेकमिति जातं महाद्भूतं । दृश्यादृश्यतया वस्तु सदसत्त्वप्रसिद्धितः ।। ३२३ ।।

[3.1.4.2.7.2,10]

(तथाहि ।)

[3.1.4.2.7.2,11]

एकत्वं प्राप्तमेवं हि मृतस्याप्यमृतात्मता । तस्मात् कल्पितरूपत्वं सामान्यस्येति गृह्यतां ।। ३२४ ।।

[3.1.4.2.7.2,12]

ततो व्यावृत्तिभेदेन भिन्नत्वं धर्मधर्मिणोः । स यत्र नास्ति तत्रैव प्रतिज्ञार्थैकदेशता ।। ३२५ ।।

{3.1.4.2.7.3}



〈(३) संवृतिसत् सामान्यम्〉


[3.1.4.2.7.3,1]

परमार्थविचारेषु तथाभूताऽप्रसिद्धितः ।तत्त्वान्यत्त्वं पदार्थेषु साम्वृतेषु निषेध्यते ।। १८२ ।।

[3.1.4.2.7.3,2]

सम्वृति सत् सामान्यं व्यक्तितो भिन्नमेवान्वयव्यतिरेकाभ्यां विभावनात् । तच्च  वर्ण्णादिरूपमेव । तथाहि ।

[3.1.4.2.7.3,3]

यदि व्यक्त्यतिरेकेण न वर्ण्णादिव्यवस्थितं । व्यक्त्यन्तरगतन्न स्यादिति भेदव्यवस्थितिः ।। ३२६ ।।

[3.1.4.2.7.3,4]

व्यावृत्तमनुवृत्तञ्च नाभिन्नमिति युक्तिमत् । ततः कल्पनायासिद्धभेदता धर्मधर्मिणोः ।। ३२७ ।।

[3.1.4.2.7.3,5]

अक्षतस्तु न भेदस्य ग्रहणन्तेन तत्त्वतः । प्रत्यक्षतश्च सिद्धस्य पारमार्थिकता यतः ।। ३२८ ।।

[3.1.4.2.7.3,6]

प्रत्यक्षपूर्व्वकं यत्रानुमानञ्च प्रवर्त्तते । ततः साधनरूपस्य संवृतिस्थितभावना ।। ३२९ ।।

[3.1.4.2.7.3,7]

तत्त्वेन तु न तस्य स्तस्तत्त्वान्यत्त्वे प्रमान्विते । कल्पनामात्रतो भेदे तत्त्वतो व्यक्तिरूपता ।। ३३० ।।

[3.1.4.2.7.3,8]

तेन प्रत्यक्षतः सिद्धा व्यक्तिरेव प्रतीयताम् ।प्रत्यक्षपूर्व्व (कत्वा) च्चानुमानतो व्यक्तिसाधनं ।। ३३१ ।।

[3.1.4.2.7.3,9]

तस्मात् परन्तु सामान्यं यदि सिद्ध्येन्न भेदवित् ।ततो न भेदे वृत्तिः स्यात् भेदानामसमाप्तितः ।। ३३२ ।।

[3.1.4.2.7.3,10]

तथाहि । यदि सामान्यं प्रतीयते तदा भेदानुल्लेखे भेदेन स्यादेव वृत्तिः । नानिरूपिते कश्चित् प्रवर्त्तते । अथ व्यक्तिदर्शनपुरःसरसामान्यग्रहणे तत्सम्बन्धग्रहणमिति ।  यत्र सामान्यं तत्र व्यक्त्या भवितव्यमिति भेदे वृत्तिः । तदेव भेदं प्रतियतः कथं भवति ।  ततः सामान्यादनुमानप्रतीतिर्व्यक्तिप्रतिपत्तिरिति प्राप्तं । तथा चानुमितानुमानतो व्यक्तिप्रतीतिरिति पुनस्तत्रापि सामान्यप्रतीतिः । ततोपि सामान्यादपर (ा) व्यक्तिसामान्यप्रतीतिरित्यनवस्था । अथाप्यन्ते व्यक्तिं प्रत्येति तथा सति विशेषाभावादादावेव प्रत्येतु किं परम्परापरिश्रमेण । व्यक्तिप्रतिपत्तौ च सर्व्वार्थक्रियाप्रसिद्धिरिति न प्रवरत्तेतैव । तस्माद्  बुद्धिविरचितमेव सामान्यं न बाह्यमिति युक्तं ।

[3.1.4.2.7.3,11]

ननु बुद्धिरूपप्रतिपत्तावपि कथं बाह्यो वृत्तिः । एवमेव कार्यकारणभावदृष्टेः ।  अस्माकमपि तर्हि सामान्यप्रतीतेर्व्यक्तौ वृत्तिर्भविष्यति कार्यकारणभावस्यात्रापि तुल्यत्वात् ।  तदेतत प्राप्य हरीतकीं देवता विरेचयतीति प्राप्तं । यदि कार्यकारणभाव एव  किमन्तर्गर्डुना सामान्येन ।

[3.1.4.2.7.3,12]

तस्मात् ।

[3.1.4.2.7.3,13]

संवृतिसत् सर्व्व सामान्यमिति गृह्यतां । वस्तुसामान्यभावे हि न वृत्तिर्न्न निवर्त्तनम् ।। ३३३ ।।

[3.1.4.2.7.3,14]

सामान्यमभ्युपगच्छता व्यक्तिप्रतीतिरभ्युपगन्तव्याऽन्यथा प्रवृत्त्यभावात् । व्यक्तिप्रतीतौ तत एव लिङ्गाद् धूमादिकादस्तु किं सामान्येन । सामान्यतोपि लिङ्गभूतादेव तस्य  प्रतीतिः ।

[3.1.4.2.7.3,15]

अथ व्यक्त्यन्तरेण सह न सम्बन्धो लिङ्गव्यक्तेः । सामान्यस्य तु व्यापित्वादस्तीति  सामान्याभ्युपगमः ।

[3.1.4.2.7.3,16]

तदेतदसत् ।

[3.1.4.2.7.3,17]

व्यापित्वेपि हि सामान्यं तथैव ग्रहणे सति । व्यक्त्यन्तरस्य गमकं कथमिष्येत तत्त्वतः ।। ३३४ ।।

[3.1.4.2.7.3,18]

यद्यपि व्यापिसामान्यं तथापि तस्यानुमानकालभाविनो व्याप्यस्याग्रहणे कथन्तस्य  व्यापकमिति गृह्येत । अगृहीतसम्बन्धा(च्च) प्रतीतावतिप्रसङ्गः । सामान्यान्तरव्यक्तेरपि  प्रतीतिप्रसङ्गात् । अथ तया न सम्बन्ध(? द्ध) मिति प्रत्युच्येत । अग्रहीतसम्बन्धस्यापि तर्हि  प्रतीतिः स्यात् । अपि च । कथमिदं ज्ञातव्यमिति प्राक् प्रतिपादितं । अपि च । यदि  सामान्याद् व्यक्तिप्रतीतिः शब्दादपि सामान्यं प्रतीयते । ततः किं व्यक्त्यवाप्तिर्न्न भवेत् ।  असत्त्यासौ प्रतीतिरिति चेत् । सर्व्वा तर्हि सामान्यप्रतीतिरसत्त्येति किं सामान्येन ।

[3.1.4.2.7.3,19]

ननु सर्व्वत्र सामान्यमस्त्येव व्यक्त्यप्रतीतेस्तु न सम्वादः । व्यक्तीनामेवार्थक्रियासामर्थ्यात् । सामान्येन तु विना न शक्या प्रत्येतुमिति सामान्याभ्युपगमः (।) व्यक्त्यप्रतीतिस्तु  तत्सम्बन्ध(? द्ध) लिङ्गाभावात् ।

[3.1.4.2.7.3,20]

ननु लिङ्गतोपि सामान्यमेव प्रत्येयं । तत्र चेद् व्यक्तिप्रतीतिः किन्न सर्व्वत्र ।  सामान्यमात्रमेव शब्देन प्रत्याय्यते । लिङ्गात्तर्हि व्यक्तिरपि प्रतीयत इति प्राप्तं । तथा च  प्राक्तनो दोषः ।

[3.1.4.2.7.3,21]

अथापि स्याद् व्यतिरिक्तं सामान्यं दोषवत् । उभयरूपत्वे ह्यदोषः । तदप्यसत् ।

[3.1.4.2.7.3,22]

व्यक्तैः प्रतीतिदोषः किं पक्षेत्रापि न सम्भवी ।

[3.1.4.2.7.3,23]

ततोपि हि न सामान्याद् व्यक्तेरस्पर्शतो गतिः ।। ३३५ ।।

[3.1.4.2.7.3,24]

सामान्यं हि यदि व्यक्तिव्यतिरिक्ताव्यतिरिक्तमिष्यत तदापि व्यक्तेः प्रतीतिरन्यथा वेति  द्वयीं गतिं नातिवर्त्तन्ते प्रतिपत्तारः । प्रतीतिश्चेत् । सकलानुभवसम्भवात् किमिति प्रवर्त्तते ।  न चेत्प्रतीतिः कथं प्रवर्त्तनं । प्रतीतमप्यप्रतीतिमिति प्रवर्त्तनमिति चेत् । तदेव तेनैव  रूपेण प्रतिपन्नाप्रतिपन्नमिति व्याहतं(।) विधिनिषेधयोरेकनिष्पर्याये द्वयोरात्मलाभाभावात् ।  अत एव पर्यायाणां भेद इति चेत् । केनचित् पर्यायेण भिन्नं प्रतीतमपरेण नेति समयः ।  येन न प्रतीतं तदर्थं कथं प्रवर्त्तनं । तस्यैव पर्याय इति चेत् । अप्रतीतत्वे कथं तस्यैवेति प्रतीतिः ।  प्रतीते (पि) न प्रवर्त्तत इति स एव दोषः(।) ततः सम्वृतिसदेव धर्मिधर्मलक्षणं । एवन्तर्हि ।  अनित्त्यः शब्दः शब्दत्वादित्यत्रापि स्यात् । यस्य व्यतिरिक्तं सामान्यं तस्य कस्मान्न भवत्यप्रतिज्ञार्थैकदेशत्वं । तत्सामान्ययोगस्य धर्मिशब्देनैव प्रतिपादनात् । इहापि (तर्हि) व्यावृत्तेः  प्रतिपादनान्न भविष्यति ।

[3.1.4.2.7.3,25]

सामान्ययोगो व्यावृत्तिरन्यस्मात्तस्य वा गतिः । सामान्ययोगस्तद्बित्तिं विना नैव प्रवर्त्तते ।। ३३६ ।।

[3.1.4.2.7.3,26]

तद्रूपस्य प्रतीतिस्तु प्रागेव विनिवारिता । तस्माद् व्यावृत्तिरेवात्र शब्दतः संप्रतीयते ।। ३३७ ।।

[3.1.4.2.7.3,27]

यदि सामान्ययोगः शब्दतो विशेषाणां प्रतीयत इत्यभ्युपगमः । स तर्हि कथं व्यक्त्यप्रतीतौ प्रतीयते । यस्यैव भोजनं तस्यैव भग्नभाणडबागिता । स्वरूपन्तु विशेषाणां  न प्रतिपादनार्हमिति प्रागेव निर्ण्णीत । तस्माद् व्यावृत्तिरेव शब्दार्थ इति स्थितिः ।

[3.1.4.2.7.3,28]

ननु व्यावृत्तिरपि व्यावृत्तवस्तुप्रतीतिमन्तरेण कथं प्रतीयते । यदि प्रतीयते किं  व्यावृत्त्या(।) अन्यथानुपपत्त्या तर्हि व्यावृत्तिकल्पनेति किन्न सामान्याभ्युपगमः । प्रतीत्यनुसारेणाभ्युपगम इति न (?) सामान्यस्य ।

[3.1.4.2.7.3,29]

ननु किमहं व्यावृत्तिं प्रतिपद्ये इति लोकस्य प्रतीतिः । विलक्षणत्वप्रतीतेः । प्रतीतिरेवेति न दोषः । तथा हि (।)

[3.1.4.2.7.3,30]

यद्यनीप्सितभेदेन न प्रतीयेत शब्दतः । तद्वस्तु न विभागेन प्रवर्त्तनसमागमः ।। ३३८ ।।

[3.1.4.2.7.3,31]

अवश्यं हि विजातीयविलक्षणेन रूपेण प्रतिपत्त्या भाव्यमन्यथानभिप्रेतपरिहारेण न  प्रवर्त्तेत । सामान्यलक्षणादेव तस्यानभिप्रेतविलक्षणतेति चेत् । स्वयमतथाभूते कथं  धर्मान्तरयोगेपि तथाभावः । तद्योगादस्य तथा प्रतीतिरिति चेत् (।) अतद्भूतस्यान्ययोगे  स्वरूपेणाप्रतीयमानस्य प्रतीतिरेव न युक्ता । स्वरूपेण चेद् विलक्षणत्वगतिः ।  व्यर्थकस्तर्हि सामान्ययोगः । स एव भेदो न लक्ष्येत यदि सामान्यन्न भवेत् । सामान्यानां  तर्हि कुतो भेदोपलक्षणं । सामान्यान्तरयोगेऽवस्था । स्वरूपत एवोपलक्षणे व्यक्तीनामपि स एव प्रसङ्ग इति व्यर्थकं सामान्यं । द्वयोश्च यदा भेदप्रतीतिस्तदा कतं न ह्यकत्र  सामान्यम्वर्त्तते । तस्मादवश्यमनेन व्यक्तीनां भेदः प्रत्येतव्यः । स च विजातीयाद् भेदः  सर्वेषामेवेति तदेव सामान्यं ।

[3.1.4.2.7.3,32]

ननु जातिमन्तरेण स एव सजातीयविजातीयभेदः कथं । तथा हि ।

[3.1.4.2.7.3,33]

व्यक्तेः परस्परं भेदे सामान्यं न परस्परं । व्यक्तिभेदो भवेदेव तस्य नास्ति प्रतीतता ।। ३३९ ।।

[3.1.4.2.7.3,34]

व्यक्त्यपेक्षया भेदे यथा शावलेयवाहुलेययोः कर्काद् भेदस्तथा कर्कशावलेययोरपि  वाहुलेयादिति तयोरपि समानजातिताप्रसङ्गः । न सर्व्वदर्शनं येन सप्व्वदर्शी करणेन संकेत(व्यक्ती) करणे विभागो भवेत् ।

[3.1.4.2.7.3,35]

तदेतदपि न युक्तं नायुक्तं यतः

[3.1.4.2.7.3,36]

सामान्यस्यापि सद्भावे न दोषोयन्निवारितः ।

[3.1.4.2.7.3,37]

व्यक्तिव्यङ्ग्यं हि सामान्यमिष्यते न स्वरूपतः (।) ३४० ।।

[3.1.4.2.7.3,38]

व्यक्तिशून्यप्रदेशादौ तस्य व्यक्तेरदर्शनात् । व्यक्तिरेव ततोपेक्ष्या सा च सर्व्वा न दृश्यते ।। ३४१ ।।

[3.1.4.2.7.3,39]

ततस्तत्रापि संकेतक्रियाव्याप्तिर्न्न सिध्यति ।

[3.1.4.2.7.3,40]

सामान्यमप्युपलक्ष्यैव संकेतो विधातव्यो व्यवहर्त्तव्यम्वा । न च सामान्यमुपलक्ष्यते  व्यक्तिमन्तरेण । सकलव्यक्तिदर्शने हि नियतसामान्यदर्शनादनाकुलः संकेतो भवेत् । तदापि  व्यक्तीनामेव दर्शनाद् व्यर्थकमेव सामान्यं(।) तथा ह्येकव्यक्तिदर्शनेन संकेतोयं गौरिति कथं  प्रतिनियतसामान्यप्रतीतिः । नहि पशुत्वादिसामान्येषु कस्यचित् सामान्यविवेकेनोपलक्षणं ।  गोत्वमत्र संकेतबिषय इति चेत् । किन्तद्गोत्वमिति न विवेकः कथं क्रियतां । यदेवंभूतव्यक्त्यभिव्यङ्ग्यमिति तेन व्यक्तीनामेवं भूतत्वमितीतरेतराश्रयदोषः । तत्सामान्योपलक्षणे  व्यक्तीनामेकत्वं । व्यक्त्येकत्वे च प्रतीनियतसामान्योपलक्षणम् । गौर्गौरिति स्वयमेव  विवेक इति चेत् । न(।) गौरिति सामान्यस्य कर्कादिष्ववृत्त्यैवोपलक्षणात् । यत्र गौरिति

[3.1.4.2.7.3,41]

बुद्धिस्तदेव गोत्वमिति प्रतीतिरिति चेत् । नन्वविभावितप्रमेयरूपा बुद्धिः कथं प्रमेयमुपलक्षयेत् । नहि वर्ण्णसंस्थानव्यतिरिक्तमस्यां प्रमेयमुपलक्षयामः । तदेव सामान्यमनुगतत्वादिति  चेत् । न(।) अनुगमस्यासम्भवात् । नहि वर्ण्णस्यान्यव्यक्त्यनुगतं रूपं । एकव्यक्तिदर्शनेपि  तदनुगमप्रतीतिप्रसङ्गः । तथा च सर्व्वव्यक्तिप्रतिपत्तिः स्यात् । व्यक्तिव्यङ्ग्यत्वान्न  सामान्यं तथा प्रतीयत इति चेत् । सर्व्वथा तर्हि न प्रतीतिः । यावद् व्यक्तिदर्शनं प्रतीयत इति  चेत् । न । सामान्यस्य तावन्मात्रत्वाभावात् । तथा चेत्	 सामान्यं व्यक्तय एवेति न सामान्यमपरं(।) तथाभूताज्ञान
		  जननमेव सामान्यमिति प्रतिवचने । तदन्यव्यावृत्तिरेव सामान्यमिति  स्यात् । बहूनान्तदन्यव्यावृत्तिरेव सामान्यं (।) नहि तद्विजातीयव्यावृत्तिमात्रादपरं सामान्यमुपदर्शयितुं शक्यं विजातीयतापि तदितरव्यावृत्तिरेव । यथैव तस्मादेको भिन्नस्तथा परापरोपीति  निदर्शनन्नान्यथा । सामान्यन्तुं न शक्यं निदर्शयितुमिदन्तदिति । अभिन्नत्वान्नैव निदर्शनमिति  न प्रत्युत्तरं तदभावप्रसङ्गात् । नहि व्यक्तीर्न्निरस्य सामान्यं व्यवस्थापयितुं शक्यं व्यवहाराभावप्रसङ्गात् । सामान्यनिरासेप्येवमेवेति (।) न युक्तं (।) व्यवहारस्य(ान्य)व्यावृत्तिनिबन्धनस्यापि सम्भवात् । अकर्माद्रव्यवत् । सामान्यानामपि व्यावृत्तिरेव परस्परं  व्यवहारहेतुः ।

[3.1.4.2.7.3,42]

अथ व्यक्तियोगो भेदव्यवहारहेतुः परस्परं सामान्यानां तथापि दोष एव । यतः ।

[3.1.4.2.7.3,43]

स्वरूपेण न भिन्नञ्चेदन्यस्माद् भिद्यतां कथं ।

[3.1.4.2.7.3,44]

शुक्लयोगात् परः शुक्ल इति भेदः प्रतीयते ।। ३४२ ।।

[3.1.4.2.7.3,45]

न खल्वन्यस्य भेदोऽन्यत्र समवैति । समवैत्येव व्यक्तिसामान्ययोः समवायसम्बन्धादिति चेत् । सामान्यस्याभेदो व्यक्तौ समवेत इति व्यक्तीनामेवाभिन्नता । ततः सर्व्वसामान्ययोगाद् गौरपि स्यादश्वादिकः । अपि च । गोःसामान्यं गोत्वं व्यक्तीनाञ्च स्वरूपं  सजातीयविजातीयानां न भिद्यते परस्परं । ततः कथं व्यक्तयः सामान्यस्य भेदिकाः ।

[3.1.4.2.7.3,46]

अथ स्वरूपादेव भिन्ना व्यक्तयो विजातीयाभ्यः । स एव तर्हि भेदः सामान्यमस्तु  किमपरेण । सामान्यस्याभ्युपगमेपि स एव व्यक्तिभेदः सामान्यस्य भेदकः सामान्यान्तरेभ्यः (।)  स तर्हि सिद्धोपस्थायी सामान्यविशेषः । अथ स्वरूपेणैव सामान्यम्भिन्नं सामान्यान्तरात् ।  तद्योगाद् भेदः सामान्यवतां । यथा शुक्लं रूपं स्वयमेव पटस्तु	 तद्योगादिति (।) तदपि  न सङ्गतं । यतः ।

[3.1.4.2.7.3,47]

वर्ण्णरूपं सितं नैव क्वचित् केवलमीयते । ततस्तस्य स्वयं शुक्लरूपता कथमीयते ।। ३४३ ।।

[3.1.4.2.7.3,48]

द्रव्यस्थमेव सर्व्वदा सितादिकं ततः पृथगपरिदृश्यमानं स्वयमेव तद्रूपमिति कथं प्रतीयते  केन चित् । द्रव्यादेव सा तस्य शुद्धतेति  न किं मतं (।)

{3.1.4.2.7.4}



〈(४) द्रव्यनिरासः〉


[3.1.4.2.7.4,1]

ननु तस्य यदि द्रव्याच्चुक्लता स्वरूपं तर्हि किन्तस्य द्रव्यस्यापि तर्हि किं रूपमिति स  एव दोषः । द्रव्यमित्येव प्रतीयमानमिति चेत् द्रव्यमित्यपि वर्ण्णसंस्थानसंस्पर्शिनी न (?)

[3.1.4.2.7.4,2]

प्रतीतिः । वर्ण्णसंस्थानञ्च गुण एवेति । तदपरं द्रव्यं कथं भूतं प्रतीतिविषयः । न च  संस्थानमपि वर्ण्णाद्यतिरिक्ततां स्वीकरोति । वर्ण्ण एव तथा वर्त्तुल (त्व)ादिरूपेण प्रतिभासते ।

[3.1.4.2.7.4,3]

ननु द्रव्यमपि प्रतिभासत एव । तथा हि । स्पर्शनज्ञानेनापि स एवायं घट इति  एकतयावभासनं । न च गुणमात्रे प्रत्यभिज्ञानं अन्यथा रूपं स्पर्श इति स्यात् । न च  स्पर्शनग्राह्यं रूपं युक्तं तस्माद् द्रव्य एव प्रत्यभिज्ञानं युक्तिमत् । तस्माद् यद्यतो भिन्नविषयज्ञानग्राह्यं ततः तद्भिन्नं तद्यथा घटात्पटः । भिन्नविषयज्ञानग्राह्यञ्च द्रव्यमिति स्वभावहेतुः ।

[3.1.4.2.7.4,4]

अत्रोच्यते ।

[3.1.4.2.7.4,5]

न रूपादिविविक्तेर्थे प्रत्यभिज्ञानदर्शनं । न ह्यस्मरत एवास्ति पूर्व्वप्रत्ययगोचरं ।। ३४४ ।।

[3.1.4.2.7.4,6]

न तावद्दर्शने घटादिकस्य प्रतिभासः । नापि स्पर्शविज्ञाने प्रथमं । प्रथमं ह्यवयवमात्रकमेव प्रतिभाति तच्च परावयवाभावेपि तथैवावभासते । न चासौ घटः । निखिलदिग्विभागावयवव्यापिनो घटावयवित्वात् । नापि रूपमात्रं घटः । रूपसमवायिकारणस्य तथा  व्यपदेशात् । प्रत्यभिज्ञानस्य च तदाऽभावात् ।

[3.1.4.2.7.4,7]

अथापरापरावयवगुणान्तरादि प्रतिभासनेऽवयविग्रहणमिति मतिः ।

[3.1.4.2.7.4,8]

तदपि नास्ति । यतः ।

[3.1.4.2.7.4,9]

एकदेशान्तरस्यैव तदा ग्रहणसम्भवे । न संस्थानावयविनो ग्रहणस्यास्ति सम्भवः ।। ३४५ ।।

[3.1.4.2.7.4,10]

तथा गुणान्तरस्यापि नष्टेपि स्मरणोदयः । अनुमानाद् गतिर्यातु नाप्रत्यक्षपुरःसरा ।। ३४६ ।।

[3.1.4.2.7.4,11]

यदा घटादाववयगुणान्तराणामुपलब्धिस्तदा गुणावयवान्तराणा मनुपलम्भे कथमवयविनां । न तावन्मात्रं घटः ।

{3.1.4.2.7.5}



〈(५) प्रत्यभिज्ञानिरासः〉


[3.1.4.2.7.5,1]

अथ स्मरणसहायप्रत्यभिज्ञानतो घटाद्यवयविपरिज्ञानं तदावयविगुणान्तरापोद्धारे  कस्तत्र घट इत्यपि स्यात् । अवियोगस्तु परस्परमेकसामग्र्‪यघीनत्वात् । न चावियोगग्राहकं  प्रमाणमस्ति परस्परपरिहारेणोपलम्भात् । अवियोगस्तु स्मरणप्रत्यभिज्ञानप्रत्ययग्राह्यः(।) न च  स्मरणप्रत्यभिज्ञानयोः पृथगप्रामाण्ये समुदायः प्रामाण्यं प्राप्नुयात् ।

[3.1.4.2.7.5,2]

ननु शिविकोद्वहने पृथगशक्तानामन्यथा शक्तिरुपलभ्यते । न । तत्र तेषां कार्यजननात् तथाभूतपूर्व्वकारणजन्यस्वरूपमेव शक्तिर्न व्यतिरिक्ता । इह तु स्मरणप्रत्यभिज्ञयोः  किं कार्य । अवयविप्रतीतिरिति चेत् । न । तद्‪व्यतिरेकेणापरप्रतीत्यभावात् । अथ  प्रतीत्यन्तरमुदेति निश्चयरूपं (।) तदसद्(।) अप्रमाणन्निश्चयोऽनिश्चय एव । न खल्वप्रमाणन्निश्चयः प्रमाणस्य व्यर्थकताप्राप्तेः ।

[3.1.4.2.7.5,3]

अथ तदानुमानेनावयवान्तरनिश्चये प्रत्यभिज्ञानदेकताप्रतीतेरवयविप्रतीतिः । न ह्यवयवस्यावयवान्तरेणैकता गुणान्तरस्य वा तदन्तरेणेति ।

[3.1.4.2.7.5,4]

तदप्ययुक्तमनुमानस्य प्रत्यक्षपुरःसरत्वात् । (यथा)भूतं तत्प्रत्यक्षेण प्रतिपन्नं  केवलन्तथाभूतमेवानुमानेन प्रत्येयं । ततः केवलस्यापृथग्भूतंस्य	 प्रत्यक्षेण प्रतीतेस्तथा  भूतस्यैवानुमानादपि प्रतीतिः । ततश्च ।

[3.1.4.2.7.5,5]

एकत्वं प्रत्यभिज्ञानादन्यथा दृष्टवस्तुनि । प्रत्यक्षेण कथं यायात् यतीतिपथमाञ्जसं ।। ३४७ ।।

[3.1.4.2.7.5,6]

न हि प्रत्यक्षेणान्यथा प्रतिपन्नं प्रत्यभिज्ञानसहस्रेणापि प्रत्येतुमन्यथा शक्यं । प्रत्यभिज्ञानमपि प्रत्यक्षमेवेति चेत् । न (।) अनुमानविषये प्रवृत्तेः । तच्चानुमानमनेकविषयं (।)  प्रत्यभिज्ञानं कथं व्यवहारहेतुरिति चेत् । प्रमणत्वेनैवेति वदामहे । प्रमाणता चानुमानत्वेन ।  अनुमानेनैव तर्हि तदेकत्वं ततोवयवी सत्त्यताभाक् प्रसिध्यतीति नः पक्षसिद्धिः । न(।)  पारमार्थिकस्यैकत्वस्याप्रसाधनात् । तदर्थक्रियाकारितयैकत्वं तत्रेति न परमार्थः । न च  तेनैव सार्थक्रिया कर्त्तव्येति नियमोऽग्न्यन्तरेणापि दाह(क)स्य क्रियादृष्टेः । मुख्याभावात्  कथमुपाचरितमेकत्वमिति चेत् । अनादिवासनात उपचारपरपरंपरैवैषेति न दोषः ।

[3.1.4.2.7.5,7]

अथवा प्रथमं दृष्टौ मुख्यमेकत्वमुच्यते ।तदध्यारोपतः पश्चाद् भक्तितोर्थक्रियाकृतः ।। ३४८ ।।

[3.1.4.2.7.5,8]

तस्माद् धर्मधर्मिणोरपोद्धारपरिकल्पनातस्तत्त्वान्यत्त्वे भवतो न तु वास्तवे । तत्त्वतो  न भेदो भेदस्तु बुद्धिपरिकल्पितापोद्धारतः । न चा (साव)पोद्धारः प्रत्यक्षतो नापि तत्पूर्व्वकानुमानतोऽपि त्त्वनादिवासनाकृतानुमानपरंपरागत इति न परमार्थः । अस्ति तर्हि तत्त्वान्यत्त्वं  कस्मात् प्रतिषिध्यत
		  इति चेत् । न (।)

[3.1.4.2.7.5,9]

परमार्थविचारेषु तथाभूताप्रसिद्धितः । तत्त्वान्यत्त्वं पदार्थेषु सांवृत्तेषु निषिध्यते ।। ३४९ ।।

[3.1.4.2.7.5,10]

इत्युक्तं । न हि परमार्थत्वेनाभेदः । सम्वृत्यैव भेद इति दिगम्वरदरर्शनं। अपि  तूभयं परमार्थ इति ।

[3.1.4.2.7.5,11]

अत एवाह ।

[3.1.4.2.7.5,12]

अनुमानानुमेयार्थव्यवहारस्थितिस्त्वियं ।भेदं प्रत्ययसंसिद्धमवलम्ब्य प्रकल्प्यते ।। १८३ ।।

[3.1.4.2.7.5,13]

स्यादेतत् () यदि न भेदः कथमनुमानानुमेयव्यवहारः । आपोद्धारिकभेदभावात् ।  सांवृतभेदाश्रयता । नहि सांवृतो (भेदो) नाश्रीयते । परमार्थिकश्चाभेद इति (।) केवलं  सम्वृतिभेदेन (ा) विसम्वादः । परमार्थे च न व्यवहार इत्युभाभ्यां प्रयोजनं(।) तस्मात् यदा (?)

[3.1.4.2.7.5,14]

यथास्वं भेदनिष्ठेषु प्रत्ययेषु विवेकिनः ।धर्मो धर्माश्च भासन्ते व्यवहारस्तदाश्रयः ।। १८४ ।।

[3.1.4.2.7.5,15]

नान्यथानुमा (ना) दिव्यवहारः । तथा चाह । सर्व्व एवायमनुमानानुमेयव्यवहारो  बुद्ध्यारूढेन धर्मधर्मिन्यायेनेति व्यावृत्तिभेदतो भेद एव शरणं ।

[3.1.4.2.7.5,16]

व्यवहारोपनीतोत्र स एवाश्लिष्टभेदधीः ।साध्यः साधनतां नीतस्तेनासिद्धः प्रकाशित ।। १८५ ।।

[3.1.4.2.7.5,17]

नहि व्यावर्त्तमानभेदेन व्यावृत्तीनां भेद एकत्वात्तस्य । यतस्तु व्यावर्त्तते तद्भेदात् ।  तत्राशब्दव्यावृत्त्या शब्दो धर्मी । अकृतकव्यावृत्त्या तु कृतकत्वं धर्मः । साधारणासाधारणत्वेन भेदात् । न शब्दाशब्दात्वयोस्तथा (।) तत्कथं भावप्रत्ययो भेदाभावे भवेत् (।)  भवतु वा पर्याय एव स्यात् । भावप्रत्ययवाच्यत्वादेव भेद इति चेत् । न(।) इतरेतराश्रयत्वेन दोषाद् । षष्ठीसमर्थाद् भावप्रत्ययः । भावप्रत्ययाद्भेदे षष्ठीसम्बन्धतेति । अपि  च । अर्थनिमित्तकेन नाम शब्देन भवितव्यं न शब्दनिमित्तकेनार्थेनेति । एवम्भूत एवासावर्थः । यतः । शब्दप्रमाणका वयं (।)यच्छब्दाः प्राहुस्तदस्माकं प्रमाणं । शब्दान्तरेण  च प्रतिपाद्यमानोसावर्थोन्य एव । एवन्तर्हि पर्यायताभावप्रसङ्गः । तस्मादनित्त्यः शब्दः  शब्द(त्वा)दिति (।) स एव शब्दोऽविद्यमानभेदधीः । साध्यधर्मी सन् साधनतां नीत इत्यसिद्धः ।  अपि च । शब्दत्वादनित्त्यता यदि तत्तर्हि शब्दत्वं शब्द इत्येव प्रतीतं । किं पुनरुच्चर्यते ।  पुनरुच्चारणं धर्मप्राधान्यर्थमिति चेत् । न । फलाभावात् । धर्मिप्राधान्येपि भवत्येव  हेतुः (।) अनित्यः शब्दो यतः कृतक इति । प्रदीपन्यायेन तु नानुमानव्यवहारः । ततः  पुनरुक्तं नाम निग्रहस्थानं । भेदविवक्षायामसिद्धमेवेति स्थितमेतत् ।

[3.1.4.2.7.5,18]

भेदसामान्ययोर्द्धर्मभेदादङ्गङ्गिता ततः ।यथाऽनित्यः प्रयत्नोत्थः प्रयत्नोत्थतया ध्वनिः ।। १८६ ।।

[3.1.4.2.7.5,19]

यतोयमभेदे साध्यसाधनयोरभिन्नव्यावृत्तिकतया दोषस्ततो भेदसामान्ययोर्व्यावृत्तिभेदादङ्गाङ्गिता साध्यसाधनभावेन न विरुध्यते । न ह्यभेदभावी दोषः संभवति  भेदभावे । नहि बधिरदोषः सकर्ण्णकस्य । तस्मादनित्यः प्रयत्नानन्तरीयक शब्दः  प्रयत्नान तरीयकत्वादिति नासिद्धतादोषः । शब्दगतं हि प्रयत्नानन्तरीयकत्वं धर्मिशब्दाशब्दगतं हेतुरिति प्रतिपन्नः साध्यसाधनभेदः । शब्दगतं हि प्रयत्नानन्तरीयकत्वं  प्रयत्नानन्तरीयक (त्व)ान्तरादपि भिद्यते । सामान्यरूपेण तु विवक्ष्यमाणं न तदन्तराद्  भिद्यतेऽपि त्वप्रयत्नानन्तरीकत्वादेव । ततो व्यापित्वाव्यापितया भेद एव । यथा वृक्षत्वशिंशपात्वयोः । न ह्यव्याप्येव व्यापि भवति । तेन शब्दविशेषणमव्यापि धर्मि तदतद्गतं  हेतुः व्यापित्वेन भेदात् । व्यापित्वाभावेन तर्हि नास्ति शब्दत्वस्य भेद इति । सोयमनन्वयदोष एव प्राप्तोऽतः शब्दत्वादित्यत्र हेतावनन्वयदोष एव परिस्फुटो न त्वसिद्धतादिदोषः ।  असिद्धतायामप्यनन्वयित्वमेव कारणमिति स एव दोषः परिस्फुटो युक्तः ।

[3.1.4.2.7.5,20]

नैतदस्ति (यतः) ।

[3.1.4.2.7.5,21]

नैषानन्वयिता दोषो नास्तीत्येतेन भण्यते । असिद्धतापि दोषोत्र भवत्येव परिस्फुटः ।। ३५० ।।

[3.1.4.2.7.5,22]

न खलु भेदाभावादसि(द्ध)ता(ऽ)भावः । ततोसिद्धतायां सत्यां तामवकल्प्य परदोषोद्भावनं न न्यायमनुधावति । हेतुसम्भवे हि सति तदन्वयादितापरिचोदनागोचर  इत्युक्तम् । तस्मादसिद्धतादोषो भेदाभावे भेदत्वदोष एवेति सांप्रतं मन्यामहे(।) ततः ।

[3.1.4.2.7.5,23]

पक्षाङ्गत्वेप्यबाधत्वान्नासिद्धिर्भिन्नधर्मिणि ।।यथाश्वो न विषाणित्वादेष पिण्डो विषाणवान् ।। १८७ ।।

[3.1.4.2.7.5,24]

यदि नाम पक्षविशेषणं विषाणित्वं पिण्डान्तरव्यवच्छेदाय तथापि हेतुत्वं न विरुध्यते ।  साध्यप्रतिबद्धो हि हेतुस्तथा प्रतीयमानः साध्यसाधकः । स च प्रतिबन्धः साध्याङ्गत्वेपि  न विरुध्यते । ततो हेतुरेव भिन्नधर्मिणि धर्मिविशेषणं साध्यकालाङ्गतायामपि ।

[3.1.4.2.7.5,25]

&gt;साध्यकालाङ्गता वा न निवृत्तेरुपलक्ष्य तत् ।

[3.1.4.2.7.5,26]

न खलु विशेषणं विशेषकालभाव्येवाङ्गम् । तदुपलक्ष्य प्रागेव निवृत्तेः यथा  कतरद्देवदत्तस्य गृहं यत्र काकः परिरारटीति । स इदानीं देवदत्तादिगृहमुपलक्ष्य निवृत्तोपि  तदुपलक्षयत्येव कालान्तरोपि ।

[3.1.4.2.7.5,27]

नन्वविद्यमानः कथमुपलक्षणं । तत्फलाया विशेषनिष्टाया बुद्धेः सम्भवात् ।  तस्मादुपलक्षण(न्न) प्रतिज्ञार्थैकदेशतया(ऽ)सिद्ध(ता)दोषभागी । यदि तर्हि भिन्नधर्मिणि  सामान्यविशेषभावेन भेदान्न प्रतिज्ञार्थैकदेशासिद्धतादोषोऽभिन्नधर्मिण्येव दोष इति प्राप्ता  श्रावणत्वादेरपि प्रतिज्ञार्थैकदेशता । कृतकत्वानित्त्यत्वयोश्च समानव्याप्तिकयोः ।

[3.1.4.2.7.5,28]

न सदेतत् । यततेः (।)

[3.1.4.2.7.5,29]

विशेषोप प्रतिज्ञार्थो धर्मभेदान्न युज्यते ।। १८८ ।।

[3.1.4.2.7.5,30]

न केवलं विषाणित्वादित्येवमादिकः । विशेषोप्यसाधारणोपि श्रावणत्वादिको न  भवति धर्मभेदादेव ।

[3.1.4.2.7.5,31]

ननु यत एवाशब्दाद् व्यावृत्त्या शब्द(त्वं) तावत्मात्रकादेव श्रावणत्वं । तथा चाह ।
		  "श्रोत्रग्रहणलक्षणः शब्द" इति । तत्कथमसति व्यावृत्तिभेदे धर्मभेद	 इति ।

[3.1.4.2.7.5,32]

तदसत । यस्मात् ।

[3.1.4.2.7.5,33]

परस्परान्तर्भावे हि धर्मभेदो न युक्तिभाक् । अर्थान्तराभिसंवंधासम्बन्धे हि विवेकिता ।। ३५१ ।।

[3.1.4.2.7.5,34]

श्रवणज्ञानसम्बन्धादसम्बन्धादेव व्यावर्त्तनं श्रावणत्वं । शब्दत्वन्तु अशब्दसामान्यादेव  व्यावृत्तिः । यद्यपि शाब्दो नास्त्यश्रावणस्तथापि सामग्र्‪यभावादश्रावणोपि पुरुषान्तरापेक्षया  भवेत् । अशब्दस्तु न पुरुषान्तरापेक्षयापीति । नाश्रावणत्वव्यावृत्तिः(।) शब्दत्वं श्रावणत्वमेव  तथा भवेत् । न शब्दत्वं । तस्य श्रावणाश्रावणासाधारणत्वात् ।

[3.1.4.2.7.5,35]

एतेन यदाचार्यवचनं । ननु दृष्टः संघातानां	 पारार्थ्यं संघातत्वात् । संस्कृतमनित्त्यं संस्कृतत्वादिति प्रतिज्ञार्थेकदेशो हेतुः । नात्र सर्व्वे संघाताः संस्कृतम्वा प्रतिज्ञार्थोपि तु  चक्षुरादयस्तदेकदेशश्च दृष्टान्ताभावप्रसङ्गात् । अथ पुनः शब्दत्वमसाधारणं स्यात् । शक्यमेवं  भवितुं । प्रतिज्ञार्थस्य ह्यसाधारणो धर्मः श्रावणत्वमसाधारणं युक्तं । न तु शब्दस्यान्यच्छब्दत्वमस्तीत्यसिद्धत्वमेव हेतुदोषं (।) तदुक्तं । उक्तं पक्षलक्षणम् ।</div></div></div><div label="3.1.5" level="3" n="5">

〈 ६ हेतुचिन्ता〉
<div label="3.1.5.1" level="4" n="1">

〈१. हेतुलक्षणम्〉


{3.1.5.1.0}



[3.1.5.1.0,1]

हेतुलक्षणमुच्यते । तत्र च (।)

[3.1.5.1.0,2]

पक्षधर्मो यतो हेतेुस्तदाभासासाश्च भूयसा । तस्मात्तद्विस्तरः पूर्व्व हेत्वाद्यर्थात प्रदर्श्यते ।। ३५२ ।।

[3.1.5.1.0,3]

सपक्षे सन्नसद् द्वेधा पक्षधर्मः पुनस्त्रिधा । प्रत्येकमसपक्षेपि सदसदि्‪द्वविधत्वतः ।। ३५३ ।।

[3.1.5.1.0,4]

ननु हेतुलक्षणमेव वक्तव्यं यः सन् सजातीय इत्यादिकं हेत्वाभासलक्षणञ्च । किमर्थं  पक्षधर्मविस्तरनिर्द्देशः । हेतुर्हेत्वाभासो वा प्रायशः पक्षधर्म एव ततो विवेकेन हेतुहेत्वाभासलक्षण(स्य) स्पष्टनिर्देशार्थमादौ प्रभेदनिर्द्देशः । तथा सत्ययं पक्षधर्मो हेतुरयं विरुद्धोऽयमनैकान्तिक इति सुखेनाख्यायते गृह्यते च । अत एवाह ।

[3.1.5.1.0,5]

पक्षधर्मप्रभेदेन सुखग्रहणसिद्धये ।हेतुप्रकारणार्थस्य सूत्रसंक्षेपउच्यते ।। १८९ ।।

[3.1.5.1.0,6]

पक्षधर्मप्रभेदेन यः संक्षेप उच्यते । स सुखग्रहणार्थं हेतुप्रकरणार्थस्यैव । हेतुप्रकरणार्थो
	      हेतुहेत्वाभासलक्षणनिर्द्देशस्तदर्थो हेतुहेत्वाभासत्वं । अत एव हेत्वाभासात्पूर्व्वमित्युक्तं हेतुश्चाभासश्च हेत्वाभासं । आभासश्च	 प्रत्यासत्तेर्हेत्वाभास एव नाभासमात्रं ।

[3.1.5.1.0,7]

ननु च धर्मिधर्ममात्रतयोपसंह्रियमाणो धर्मः साधनं । न पक्षधर्मतया । अस्ति चात्र  प्रदेशे वनगहनादौ धूम इति धर्मिमात्रे प्रदर्शनात् । न च धर्मिमात्रं पक्षो नहि धर्मी  साध्यस्तस्य सिद्धत्वात् । धर्मविशिष्टो धर्म्यनुमेय इति वचनात् ।

[3.1.5.1.0,8]

स यमेतत् ।

[3.1.5.1.0,9]

समुदायार्थसाध्यत्वाद् धर्ममात्रेथ धर्मिणि । अमुख्येप्येकदेशत्वात् साध्यत्वमुपचर्यते ।। ३५४ ।।

[3.1.5.1.0,10]

हेतुव्यापारविषयः समुदायः साध्यः । स च न पक्षः सिद्धत्वात् । तस्मादसिद्धसाध्यधर्मा धर्मी तद्विशेषणः पक्षः । कथमसिद्धं विशेषणमुपचारात् । प्रयोजनाभावादनुपचार इति  न संगतं । सर्व्वधर्मिधर्मप्रतिषेधार्थत्वादिकं प्रागेव प्रत्ययादिति नोच्यते पुनः । तथा च  चाक्षुषत्वादिपरिहारः ।

[3.1.5.1.0,11]

ननु चाक्षुषत्वं सजातीय एव सत् । न धर्मिधर्मः । तत्र धर्मिधर्मग्रहणादेव तस्य  निरासः । नोपचाररहितेन धर्मिधर्मग्रहणेन साध्यधर्मिधर्मता लभ्यते । वैधर्म्यदृष्टा तधर्मिणोपि धर्म इति स्यात् । न (।) असंस्तदत्यय इति वचनात् । कथं हि तत्रैवासन्तत्रैव च  सन्निति । ततः साध्यधर्मिपरिग्रहार्थमुपचारः । साध्यधर्मिधर्मग्रहणमेव तर्हि कर्त्तव्यं । न ।  तत्राप्युपचार एव शरणं । न ह्यसिद्धमनध्यारोपितं विशेषणं सम्भवति । पक्ष इत्यनेनापि  तदेवोच्यत इति को विशेषः । संज्ञासंज्ञिसम्बन्धप्रतिपादने प्रयासाद् गौरवदोष इति चेत् ।  न । पक्षशब्दस्यापि साध्यपर्यायत्वात् । तथा च जनव्यवहारः । अयं ममपक्ष इदं  ममाभिप्रेतमिति । तथा चाचार्यः।

[3.1.5.1.0,12]

समुदायार्थसाध्यत्वाद् धर्ममात्रेथ धर्मिणि । अमुख्येप्येकदेशत्वात् साध्यत्वमुपचर्यते ।। ३५५ ।।

[3.1.5.1.0,13]

न ह्यनुपचरितः केवलो धर्मी पक्षः ।

[3.1.5.1.0,14]

ननु धर्मविशिष्टो धर्म्यनुमेयो न च तत्रोपचारसम्भवः । न जिज्ञासितधर्मविशिष्ट इति  तत्राभिप्रायात् । तथानुमानमर्हत्यनुमेय इत्यर्थर्थ(?) भावात् । यश्चानुमानमर्हति यश्च

[3.1.5.1.0,15]

जिज्ञासितविशेषस्तत्र साध्यमसिद्धत्वादुपचरितमेव । तस्मादुपचरितार्थ एव पक्षः । उपचरितसाध्याङ्गविशिष्ट एव धर्मीति यावत् ।

[3.1.5.1.0,16]

ननूपचरितधर्मिविशिष्टो धर्म इत्यपि स्यात् पक्षग्रहणं साध्यधर्मिपरिग्रहार्थं साध्यधर्मिणो यो धर्मः स एव हेतुर्न विरुद्धोनैकान्तिको वा । तस्य पक्षस्य धर्मः पक्षधर्मः ।

[3.1.5.1.0,17]

नन्वेतस्मिन् विशेषणविशेष्यभावे विशेषणस्य व्यवच्छेदकत्वात् । अन्यधर्मितानिषेधात्  असाधारणता सर्व्वस्य स्यात् । नहि विशेषणमव्यवच्छेदकं । शब्दविशिष्टञ्च कृतकत्वं  शब्दात्मकं कथं पटाद्यात्मकं  तत्र वा यायात् । व्यतिरेके कदाचिद् भवेदपि । न च व्यतिरेको धर्मिणो धर्माणामिष्यते । न च व्यतिरिक्तस्य कारणादन्यद् विशेषणं । तथा च सति  सर्व्वः कार्यहेतुरेव भवेत् । तस्माद् विशेषणेऽसाधारणता । अविशेषणे त्वपक्षधर्मत्वादसिद्धतादोषप्रसङ्गः ।

[3.1.5.1.0,18]

नैतदस्ति । यतः ।

[3.1.5.1.0,19]

अयोगं योगमपरैरत्यन्तायोगमेव च ।व्यवच्छिनत्ति धर्मस्य निपातो व्यतिरेचकः ।। १९० ।।

[3.1.5.1.0,20]

यद्येक (प्रकार) एव व्यवच्छेद्यव्यवच्छेदकभावः स्यादयं दोषः । अनेक प्रकारस्तु स  दृश्यते (।) क्वचिदयोगं व्यवच्छिनत्ति । क्वचिदपरैर्योगं । क्वचिदत्यन्तायोगमिति प्रभेदाः ।  व्यतिरेचकेन हि निपातेन व्यवच्छेदो विधातव्यो नान्ययोगव्यवच्छेद (ा) नियमेन अवधारणमात्रमेव हि तस्यार्थो न चान्यथावधारणे दोषः । कथमयम्विभाग एकाकारत्वेऽभिधानस्यार्थभेदाभावात् । न केवलस्यार्थभेदोपि तु संसर्गिभेदात् । संसर्गिभेदस्तु ।

[3.1.5.1.0,21]

विशेषणविशेष्याभ्यां क्रियया च सहोदितः ।

[3.1.5.1.0,22]

संसर्गिण एव च प्रधानं । यतः ।

[3.1.5.1.0,23]

विवक्षातोप्रयोगेपि तस्यार्थोयं प्रतीयते ।। १९१ ।।

[3.1.5.1.0,24]

यथाक्रममभिसम्बन्धः । विशेषणेन सह उदितोऽयोगं  व्यवच्छिनत्ति । विशेष्येणान्ययोगं क्रियया त्वत्यन्तायोगमिति विशेषणादिपदान्येव चावधारणं प्रतिपादयन्ति ।  निपातास्तु द्योतकास्तैस्तस्यैव स्पष्टीकरणात् । तथा हि । घटेनोदकमानयेति । यदि  कारणविशेषापेक्षा न स्यात् करणविशेषप्रयोगो व्यर्थको भवेत् । तथा कर्मादेरपीत्यवधारणं  घटादिपदप्रतिपाद्यमेव । तानि च भिन्नानीत्यर्थभेदः ।

[3.1.5.1.0,25]

ननु तेषां भेदादर्थभेद एव प्राप्तः साधारणञ्चावाधारणं प्रतीमस्ततोन्वयव्यतिरेकाभ्यामपोद्धारपरिकल्पनयाऽवधारणनिपातवाच्यमेव । न(।) तदप्रयोगेऽप्रतीतिप्रसङ्गात् । योहि  येन विनापि प्रतीयते । स कथन्तस्यार्थः । कथन्तर्हि भेदाभिधायिनामभिन्नमभिधेयं । न  च शब्दानां व्यवच्छेद एवाभिधेयः ।

[3.1.5.1.0,26]

तस्य वस्त्वभिधायित्वात् व्यवच्छेदस्य चाभावरूपत्वात् ।

[3.1.5.1.0,27]

नैतदस्ति ।

[3.1.5.1.0,28]

व्यवच्छेदफलं वाक्यं यतश्चैत्रो धनुर्धरः ।पार्थो धनुर्धरो नीलं सरोजमिति वा यथा ।। १९२ ।।

[3.1.5.1.0,29]

परस्परसम्बद्धार्थः पदसमुदायो वाक्यं । अत्र तु वाक्यपूरकं पदमेव वाक्यशब्देनोक्तं (।) तेषामेव व्यवच्छेदफलत्वात् । तदन्यस्य वाक्यस्याभावाच्च । यस्य(च) वाक्यस्य यत्फलन्तदेव तस्य प्रतिपाद्यं । स एव र्थः । न च व्यवच्छिद्यमानव्यतिरेकेणान्यो  व्यवच्छेदः । ततो व्यवच्छिद्यमानार्थप्रतीतेर्व्यवच्छेद्योपि तदन्यव्यतिरेकात्
	      प्रतीयत एवेति  व्यवच्छेद एव प्रतिपाद्यः ।

[3.1.5.1.0,30]

अथ वस्तु प्रतिपाद्यते व्यवच्छेदस्तु प्रमाणान्तरप्रतिपाद्योऽभावरूप आक्षिप्यते । स  चाक्षिप्त एवकारादिना द्योत्यते ।

[3.1.5.1.0,31]

तदप्यसत् । यतः ।

[3.1.5.1.0,32]

कथमन्याभिधानेऽन्य आक्षिप्येतान्वयम्विना ।

[3.1.5.1.0,33]

असम्बन्धेपि चाक्षेपेऽतिप्रसङ्गो (ऽ) निवारितः ।। ३५६ ।।

[3.1.5.1.0,34]

यदि हि व्यतिरेकोव्यतिरेकवदव्यतिरेकी तादात्म्यादाक्षिप्येत । व्यतिरेकेपि सम्बन्धादाक्षिप्यत इति चेत् । न (।) व्यतिरेके पदार्थस्य प्रत्यक्षेणापरस्मादव्यतिरेकेण प्रतीतिप्रसङ्गात् । ततोऽभावप्रमाणन्तराद् व्यतिरेकप्रतीतावपि तदसम्बद्धतयैव प्रतीतिः स्यात् ।  न ह्यव्यतिरेकिणा  व्यतिरेकसम्बन्धः प्रत्येतुं शक्यः । अथैकसामग्र्‌यधीनत्वाद् व्यतिरेकेणैव  सह पदार्थ उत्पद्यते । अव्यतिरेकेपि (।)

{3.1.5.1.1}



〈(१) अभावविचारः〉


[3.1.5.1.1,1]

तदयुक्तं । यतः ।

[3.1.5.1.1,2]

व्यतिरेकेण तस्यासौ पदार्थस्यान्वयात् स्वयं ।

[3.1.5.1.1,3]

नहि भिन्नस्य सद‌्भावेऽभिन्नो (ऽसौ) भेदमर्हति ।। ३५७ ।।

[3.1.5.1.1,4]

नहि विषाणस्येंदं विषाणमिति विशेषणविशेष्यभावः । द्वयोरपि परस्परव्यवच्छेदेन  समानकालभावित्वेन प्रतीतेः समुच्चय एव भवेन्न विशेषणविशेष्यभावः । परस्परोपकारित्वेन समानकालता । आधाराधेयाभावो विशेषणविशेष्य(भावस्य) निबन्धनमिति  चेत् । न (।)औत्तराधर्येणाप्रतीतेः । व्यतिरेकमध्ये पदार्थः प्रतीयत इत्याधाराधेयभाव  इति चेत् यद्येवन्न सम्बन्धप्रतीतिः । नहि यस्य मध्ये यो व्यवस्थितः स तस्येति  व्यपदिश्यते । न हि घटस्यालोकोऽन्धकार इति वाच्यपदिश्यते । घटमध्ये वा व्यवस्थितो  घटस्य घट  इति । अभावमध्यावस्थितिरवश्यम्भाविनी । नाभावमन्तरेण पटादि व्यवस्थितिः  तद्व्यापिताप्रसङ्गात् । अभावमध्येपि तर्हि न स्थितिरपराभावमन्तरेण व्यापित्वप्रसङ्गादेव ।  न स्वरूपेणैव ह्यसौ पदार्थोऽभावमध्येपि तिष्ठेत् । या या मध्यस्थितिः साऽधारव्यतिरिक्ताऽभावमन्तरेण न भवति । यथा पटमध्यस्थितिः । अभावमध्यस्थितिरपि स्थितिरिति

[3.1.5.1.1,5]

स्वभावहेतुः । अभावमध्यस्थितिः स्वयमेव तत्स्वभावत्वादभावस्य । नहि जतुनः काष्टसंयोग इति तस्यापि काष्टेन संयोगेऽपरेण संयोजकेन भाव्यं स्वयमेव तथाभावात् ।

[3.1.5.1.1,6]

तदेतदसत् । यतः ।

[3.1.5.1.1,7]

जतु	 स्वभावतो वह्नेःकाष्टयोगमवाप्नुयात् ।

[3.1.5.1.1,8]

अभावो न स्वरूपेण व्यापिमध्यक्रियाक्षमः ।। ३५८ ।।

[3.1.5.1.1,9]

अव्यापी स पदार्शश्चेत् अभावः स्यादनर्थकः ।

[3.1.5.1.1,10]

अभावस्यापि व्यापित्वे तन्मध्येऽन्यस्थितिः कथम् ।। ३५९ ।।

[3.1.5.1.1,11]

स्वभावमात्रेण न व्यापिनो मध्यस्थयत्यभावोऽव्यापित्वप्रसङ्गात् । अव्यापिन एवेष्यन्त  इति चेत् । किमिदानीमभावेन । अभावो हि सांकर्यं मा भूदितीष्यते । तच्च स्वयमव्यापित्वेनैव पदार्थानां प्रसिद्ध (म्) इति व्यर्थताऽनिवार्या । अभावेन व्यापी कुतोऽभावसहितेन  वा स्वाकारणेनेति को विरोधः ।

[3.1.5.1.1,12]

तदप्यसत् ।

[3.1.5.1.1,13]

अभावोऽव्यापिनं कुर्यात् पदार्थं व्यापिनं यदि ।

[3.1.5.1.1,14]

सांकर्यं पूर्व्वमस्य स्यादन्यथात्वं कथं पुनः ।। ३।६० ।

[3.1.5.1.1,15]

न खलु व्याप्यव्यापी विधातुं शक्यः । पूर्व्वं हि व्यापित्वे पदार्थसंकरः । अथ  पूर्व्वन्नास्त्येव । स्वरूपमेवास्य तर्हि तथाऽन्यथाऽदृष्टेः । अथ स्वरूपेण न व्यापी नाप्यव्यापी ।  व्याप्तिप्रयोगाद् व्यापी । तदभावयोगादव्यापी । तथा चाह ।

[3.1.5.1.1,16]

भिन्ना इति परोपाधिरभिन्ना इति वा पुनः । भावात्मसु प्रपञ्चोयं संसृष्टेष्वेव लक्ष्यते ।। ३६१ ।।

[3.1.5.1.1,17]

तदप्यसद् यतः ।

[3.1.5.1.1,18]

अन्यथा यदि तस्यास्ति प्रतीतिर्द्वयवर्जनी । तदान्ययोगाद् (तद्) वस्तुद्वयभागिति गम्यते ।। ३६२ ।।

[3.1.5.1.1,19]

अन्यथा त्वेतत् स्यात् ।

[3.1.5.1.1,20]

स च भावस्तदन्यौ च तयोश्च तथा परः । स्वरूपेण प्रतीयन्ते उपाधीनामनिश्रिताः ।। ३६३ ।।

[3.1.5.1.1,21]

तन्मिश्रणप्रतीतिश्चेद् भ्रान्तिरेव भवेत्तथा । तथा	पदार्थाभावः स्यादविद्यासाधकं
		भवेत् ।। ३६४ ।।

[3.1.5.1.1,22]

स चाप्युपाधिमान्	 भिन्नः स्वयमेवोपाधिभ्य इति व्यर्थकमपरोपाधिकल्पनं । उपाधेः  स्वयमेव भिद्यते । उपाधिमदन्तरादुपाधित इति न प्रमाणमत्र किञ्चित् । यदि च स्वरूपेणैव भिन्नः, तदेव भिन्नत्वमुपाधिमदन्तरापेक्षायामपि । प्रत्यपेक्ष्य	मन्यदेवभिन्नत्वमिति  चेत् । न तावता  भिन्नत्वानामुपयोगाभावात् ।

[3.1.5.1.1,23]

स्वरूपभेदाद् भेदेन सर्व्वेभ्यो विनिवृत्तितः । अपरेणापि भेदेन कल्पितेनात्र को गुणः ।। ३६५ ।।

[3.1.5.1.1,24]

अथास्मादपि भेदोस्मादपीति मतेर्भेदकल्पना । नहि प्रमाणप्रसिद्धमनर्थकमपि शक्यं  परिकल्पयितुं परित्यागविषयं । यद्येवमुपाधेरपि भिन्न इति प्रतीतेरपरो भेदोऽभ्युपगन्तव्यस्तस्मादपि भेद इत्यनवस्था भेदानाम् । स्वरूपेण भेदाभाव एव प्रसक्तः ।

[3.1.5.1.1,25]

स्वागतं भवतु दोषः । नन्वयमेवाभ्युपगमः । नैतदस्ति ।

[3.1.5.1.1,26]

स्वरूपेण हि भेदस्याभावेपि पररूपतः । न भेदः परता तस्य भेदाभावे भवेत्कथं ।। ३६६ ।।

[3.1.5.1.1,27]

नहि स्वरूपेणाभिद्यमानं पररूपेण भिद्यते । तस्यापरत्वमेवागतं भेदाभावे । तस्य हि  स्वरूपेणाभेदे पर एव नास्ति । तदभावात् कथन्ततो भेदः ।

[3.1.5.1.1,28]

अथ भेदकं स्वरूपेण भिन्नं ततोऽभिन्नमपि धर्मिरूपं भेत्स्यते ।

[3.1.5.1.1,29]

तदप्ययुक्तं । यतः ।

[3.1.5.1.1,30]

यदि तस्य स्वरूपेण भेदोन्यस्याप्यसौ भवेत् । अपसर्प्पतो हि दूरेण न शक्यमुपसर्प्पणं ।। ३६७ ।।

[3.1.5.1.1,31]

यदैव तस्मादपरो भेदकः स्वरूपेण भिद्यते । तदा तदन्यस्य दैवरक्ताः किंशुकास्तवकावतंसकाः । न भिन्नाभिन्नेन भवितुं शक्यं । न खलु भेदः परमभिन्दन (? न्) भेदो  भवति । तस्मादेकस्य स्वरूपभेदे भेदस्य भेदवतोपि तथा स इति न परस्माद् भेदः ।  तस्मात् स्वरूपमेवापरासंसर्गिस्वभावतो भेद इति तादात्म्यमेव भेदार्थस्वभावयोरिति भेद  एव वाक्यार्थः । स एव तात्पर्येणाभिघातव्योऽन्यथा पदार्थाभिधानमपि न भवेत् । आकुलस्य  पदार्थत्वायोगात् । अर्थक्रियाकारि हि वस्तु । न च सकलसंसर्गेऽर्थक्रिया सम्भविनी । स  च पदार्थान्तराद् भेदः स्वरूपतः प्रत्यक्षगम्यस्तत्र संकेतकरणे स एव शब्दगम्य इति व्यवच्छेद  एव शब्दस्याभिधेयः । नहि व्यावृत्तमव्यावृत्तयाभिधातुं शक्यं ।

{3.1.5.1.2}



〈(२) सामान्यनिरासः〉


[3.1.5.1.2,1]

ननु स्वरूपगता सा व्यावृत्तिस्तत्र स्वरूपानभिधाने कथन्तदव्यतिरिक्तव्यावृत्त्यभिधानं ।  अथ व्यतिरिक्ता व्यावृत्तिस्तदासौ स्वव्यक्त्यनुगतत्वाज्जातिरेव भङ्ग्यन्तरेण प्रतिपादिता भवेत् ।  तथा चानुगतमेव रूपं प्रतिपाद्यं न व्यावृत्तिरिति कथं व्यवच्छेदफलं वाक्यम् ।

[3.1.5.1.2,2]

नास्त्येतद्यतः ।

[3.1.5.1.2,3]

स एव हि तदन्यस्माद् व्यावृत्तो घट उच्यते । न तु सामान्ययोगेन (ा) व्यावृत्तस्यैव भिन्नता ।। ३६८ ।।

[3.1.5.1.2,4]

प्रतिपादितमेतत् । नाव्यावृत्तं स्वयन्तदपरयोगाद् व्यावृत्तं । सामान्ययोगे हि सामानमेव स्यात् । तद्वा न भवेदसमानस्य समानता परयोगेपि न युक्ता ।

[3.1.5.1.2,5]

स्वयमेव समानञ्चेद् वृथा सामान्यकल्पना ।

[3.1.5.1.2,6]

(अ) समानस्य सामान्यमभावेपि न तदात्मता ।। ३६९ ।।

[3.1.5.1.2,7]

यदि नाम सामान्यवत् स्यात् । न तु समानमेव । तस्य स्वेन रूपेण प्रतिभासनात् ।  भेदावभासने हि सामान्यवदिति युक्तं । अभेदावभासने सामान्यमित्येव । यदि न भेदग्रहणं  सामान्यमित्येव स्याद्विशेष इति वा । अथ भेदेनापि प्रतिभासनमभेदेनापि ।

[3.1.5.1.2,8]

तदसत् । यस्मात् ।

[3.1.5.1.2,9]

भेदेन प्रतिभासश्चेत् तेन सामान्यवद् भवेत् । अभेदेनावभासश्चेत् सामान्यं तेन तद् भवेत् ।। ३७० ।।

[3.1.5.1.2,10]

न ह्येकस्य रूपद्वयं युक्तं भिन्नमभिन्नञ्च । न तत् सामान्यन्तेनैव रूपेण व्यक्तेर्भिन्नं  तेनैव रूपेणाभिन्नं किन्तु केनचिद‌‌्‌‌रूपेण भिन्नं केनचिद् रूपेणाभिन्नमिति व्यवस्था ।

[3.1.5.1.2,11]

तत्सत्त्येतरत् । यतः ।

[3.1.5.1.2,12]

न च द्विरूपं सामान्यं परस्परविभेदतः । स्यातां द्वे वस्तुनी तत्र सामान्यमपरं भवेत् ।। ३७१ ।।

[3.1.5.1.2,13]

सामान्यरूपयोर्भेदाद् व्यक्तितैव प्रसज्यते । व्यक्तिसामान्यताप्यस्य रूपभेदान्न युज्यते ।। ३७२ ।।

[3.1.5.1.2,14]

यदि सामान्यस्य द्वे रूपे केनचिद्भिन्नमभिन्नमपरेणेति । तथा परस्परविभिन्नत्वात्तयोर्व्यक्तिरूपता भवेत् । नहि भिन्नस्वरूपादपरा व्यक्तिः । व्यक्तित्वयोगाद् व्यक्तिरिति चेत् ।

[3.1.5.1.2,15]

व्यक्तित्वं ननु सामान्यं तद्योगात् स्यात् समानता ।

[3.1.5.1.2,16]

तस्य व्यक्तेरभिन्नत्वे व्यापिता न प्रसज्यते ।। ३७३ ।।

[3.1.5.1.2,17]

रूपद्वयस्य कल्पे च प्रसङ्गः पूर्व्ववद् भवेत् ।

[3.1.5.1.2,18]

तस्माद् भिन्नतैव व्यक्तीनां रूपं । ततो व्यक्तित्वेन तत् सामान्यं ।

[3.1.5.1.2,19]

अथ सामान्ययोगात् सामान्यं तत्रापरं सामान्यं । ततस्तद् द्वयं (सामान्यवन्न)  सामान्यं । नहि सामान्यवदेव सामान्यं । ततः सामान्यरूपद्वये समानमिति बुद्धिः । सा  न व्यक्तौ	 नहि सामान्ययुक्ता सामान्यरूपेण भिन्नेन व्यवस्थानात् ।

[3.1.5.1.2,20]

अथ भेदसामान्ययोर्भिन्नयोरपि केनचिद्रूपेण विभिन्नताऽपरेणाभिन्नतेति । तयोरपि  भेदे परं सामान्यमुपप्लवते । तथा सति सामान्यसामान्यरूपयोर्व्यक्तिता । ततः पूर्व्वसामान्यसमानता न स्यात् सामान्यायोगादन्य
		सामान्येन व्यवधानात् ।

[3.1.5.1.2,21]

नैकस्यापि ततः सामान्ययोग इत्यसमानता । ततः समानाकारेयं प्रतिपत्तिरवस्तुका ।। ३७४ ।।

[3.1.5.1.2,22]

नहि सामान्यानां स्याद् वादिनां परिसमाप्तिरिति । सर्व्वाव्यक्त एव प्रतिपत्तिगोचरः । परिसमाप्तावपि व्यक्त एव । नहि तत्र सामान्यमनिच्छतां सामान्यसम्भवः पूर्व्वत्रापि । अन्त्यसमानत्वे हि पूर्व्वकं सामान्यं तदभेदात् पूर्व्वकमपीति ततः सामान्यबुद्धिः  सालम्बना स्यान्न चैवमिति यत्किञ्चिदेतत् । एवम्भेदानामपि यदि भेदो भिन्नः सर्व्वभेदव्यापी ।  ततोऽभिन्नानां परस्परं भेदयोगेपि तद्युक्तता नाभेदबाधनीति सकलमभिन्नमेव भवेत् । सामान्यतद्वतां भेद इति चेत् । न (।)

[3.1.5.1.2,23]

व्यक्त्यभेदे न सामान्यं व्यक्तिरेव तु तद् भवेत् ।

[3.1.5.1.2,24]

सा च स्वतो न भिन्नेति ततोऽद्वैतं प्रसज्यते ।। ३७५ ।।

[3.1.5.1.2,25]

तस्माद् व्यावृत्तिरेव सामान्यं ।

[3.1.5.1.2,26]

नन्वव्यतिरिक्ता व्यावृत्तिर्यथा विजातीयात्तथा सजातीयाभिमतादपि । तत्कथं सा  विजातीयादेव निर्भक्ष्य शक्या प्रत्येतुं । सत्त्यमेतत् ।

[3.1.5.1.2,27]

यदि स्वरूपसंग्राही सकलः प्रत्ययो भवेत् । अभिन्नो न विभेदेन  शक्यो भेत्तुं कथञ्चन ।। ३७६ ।।

[3.1.5.1.2,28]

यदा तु पुनः ।

[3.1.5.1.2,29]

भ्रान्तिमात्रादपि प्राप्तिर्व्य 	वहारजगद्गतिः ।

[3.1.5.1.2,30]

तदा निर्भक्ष्यते(ऽ) भिन्नं भिन्नसंसृष्टिसम्भवि ।। ३७७ ।।

[3.1.5.1.2,31]

स्थाणौ हि दवीयोदेशव्यवस्थितेन न भेदः सन्नपि प्रत्येतुं शक्यः । संस्थानमात्रकस्य  तत्र प्रतिपत्तेः । न संस्थानमात्रं विशेषरहितं सम्भवति । दूरदेशतया तु तस्याप्रतिभासने  प्रतिभासमात्रकं समानं सर्व्वत्रोत्पद्यत इति व्यक्तिव्यतिरिक्तं तदेव सामान्यं । दृश्यविकल्प्यार्थैकीकरणेन तदेवाभिन्नमिति सम्वृ या भवति भिन्न । भिन्नता न परमार्थतः । परमार्थत  एव (ा) भेदः कस्मान्न भवति । एकीकरणकल्पनायां द्वयोरप्रतिभासनात् । अस्तु तर्हि  भेदः पारमार्थिकः । सामान्यस्यैव प्रतिभासनात् । यच्च व्यतिरिक्तं प्रतिभासते तद्व्यतिरिक्तमेव ।

[3.1.5.1.2,32]

तदप्यसत् । यतः ।

[3.1.5.1.2,33]

व्यक्त्यसंसर्गिरूपस्य प्रतिभासेन तद्भवेत् । सामान्यं नहि सामान्यं केवलं व्यक्तिरूपवत् ।। ३७८ ।।

[3.1.5.1.2,34]

अथ केवलमपि समानतायोगात् सामान्यं । तदप्यसत् ।

[3.1.5.1.2,35]

भिन्नसामान्ययोगे हि सामान्यानां समानता । ततः परन्तु सामान्यं व्यक्तिरेव परिस्फुटा ।। ३७९ ।।

[3.1.5.1.2,36]

भ्रान्ताप्रतिपत्तिरेव तर्हि सामान्यं । तद्व्यक्तीनां समानत्वात् व्यक्तौ तर्हि प्रतिपत्तिः  प्रवृत्तिश्च न स्यात् । नहि भ्रान्तबुद्धिस्वरूपप्रतिपत्तौ व्यक्तिप्रतिपतिप्रवर्त्तने युक्तेऽतिप्रसङ्गात् (।)  भ्रान्त्या प्रवृत्तिरिति चेत् । न । अपरस्याभ्रान्तेरभावात् । तदापि वा स्वरूपप्रतिपत्तिरेवेति । न व्यक्तिप्रतिपत्तिः । ततः परापरभ्रान्त्यभ्युपगमेऽनवस्थानादप्रतिपत्तिरेवेति ।  यत्किञ्चिदेतत् । यदि तर्हि न सामान्ययोगो व्यतिरिक्तेतरतया नाप्युभयरूपतया न भ्रान्तिरूपताय । नापि व्यक्तिप्रतिपत्तिः । कस्तर्हि शब्दलिङ्गाभ्यामर्थप्रतिपत्तावुपायः ।

[3.1.5.1.2,37]

व्यवच्छेदफलत्वेन पारिशेष्यादुपायता । शब्दादर्थगतौ न्यायः क इवान्यो भविष्यति ।। ३८० ।।

[3.1.5.1.2,38]

ननु पारिशेष्याद् वस्तुव्यवस्थापि तु प्रमाणेन । न च व्यवच्छेदप्रतीतिग्राहिप्रमाणमुपलभ्यते ।

[3.1.5.1.2,39]

अत्रोच्यते ।

[3.1.5.1.2,40]

तदन्यव्यतिरेकेण प्रवृत्तेरुपलब्धितः । व्यवच्छेदफलं वाक्यमिति किन्नावधार्यते ।। ३८१ ।।

[3.1.5.1.2,41]

तदन्यव्यवच्छेदेन हि व्यवहारिणां प्रवर्त्तनमुपलब्धं । न चाप्रतीतिप्रवर्त्तनं । ततो  व्यवच्छेदप्रतीतिराकृष्यते । तद्धि परासंसर्गेण प्रतीयते । प्रत्यक्षेण विकल्पेन च । तत्र  प्रत्यक्षेण वस्तुस्वभावलीन एव व्यतिरेकः प्रत्ययविषयः । कल्पनानां तु न वस्तुविषयता ।  ततो व्यतिरेकमात्रमेव शब्दकल्पनाविषयः ।

[3.1.5.1.2,42]

ननु वस्तुप्रतिपत्तौ व्यतिरेकस्य खण्डशः कथं प्रतिपत्तिः ।

[3.1.5.1.2,43]

अत्रेदमुच्यते ।

[3.1.5.1.2,44]

वस्त्वस्ति व्यतिरेकयोगविषयो यः कल्पनागोचरः ।

[3.1.5.1.2,45]

सत्त्यासत्त्यतया तु भेदमपरं कः कल्प्येद् धीधनः ।। ३८२ ।।

[3.1.5.1.2,46]

यन्मात्रा(द्)व्यतिरेकसङ्गमगतिस्तन्मात्रमेवास्तु वः ।

[3.1.5.1.2,47]

सामान्येन यदि प्रयोजनविधिः कस्तद्विशेषे गुणः ।। ३८३ ।।

[3.1.5.1.2,48]

यावता विना वस्तुना व्यवच्छेदः प्रत्येतुमशक्यः तावन्मात्रं व्यवहारिणां प्रयोजनप्रसिद्धये  प्रभवति । न च सत्त्यवस्तुसंगतमेव व्यवच्छेदनं प्रत्येतुं शक्यमसत्त्यसङ्गमेनापि तस्य प्रतीतिदर्शनात् । तस्माद् व्यवच्छेदविषयमेव वाक्यं वस्तुनस्तत्रासत्त्यत्वात् ।

[3.1.5.1.2,49]

ननु वस्तुसत्त्वे	 व्यतिरेकस्यापि तद	व्यतिरेके तल्लीनस्य कथं सत्त्यता ।

[3.1.5.1.2,50]

अत्रोच्यते ।

[3.1.5.1.2,51]

प्रतीयमानमप्येतदसत्त्यमिति कः क्रमः । विसम्वादादसत्त्यञ्चेद् भेदः सत्त्यो न किम्मतः ।। ३८४ ।।

[3.1.5.1.2,52]

अयन्तावदव्यवच्छेदवाद्यनुयोक्तव्यः । किमिदं प्रतीतिविषयस्यासत्त्यत्वं नाम । यदि  तेन प्रतीयमानेन रूपेण तदस्त्येव कथमसत्त्यता । अथाप्रतीयमानेन तदा तर्हि सर्व्वमसत्त्यमित्यसत्त्यमेव । सत्त्यमेव किञ्चिन्नास्तीति गर्द्धभीक्षीरायितं परपक्षेण । अथ प्राप्यरूपता  नास्ति तेन विसम्वादादसत्त्यं न स्वरूपतः । स्वरूपसत्त्यत्वेपि प्राप्यरूपतार्थिनः । तदभावे  दसत्त्यमेव विपर्ययप्रतीतिरसत्त्यत्वं । अप्राप्यरूपस्य यत प्राप्यरूपतया ग्रहणं । विपर्ययप्रत्ययादपरं । एवन्तर्हिप्राप्तमिदं व्यवच्छेदः सत्त्य इति यतः ।

[3.1.5.1.2,53]

प्राप्यतेन्यव्यवच्छिन्नं प्रवृत्तैर्व्यवहारिभिः । वस्त्ववस्तुव्यवच्छेदभेदस्तत्रापरो वृथा ।। ३८५ ।।

[3.1.5.1.2,54]

यदि यत्प्राप्तं तत्सत्त्यमायातं व्यवच्छेदस्य सत्त्यत्वं तस्य प्राप्तेः ।

[3.1.5.1.2,55]

नन्वसत्त्यवस्तुव्यवच्छेदस्तेन प्रतिपन्नो न चासौ प्राप्तः सत्त्यवस्तुव्यवच्छेदप्राप्तेः ।  न चान्यप्रतीतावन्यप्राप्तावविसम्वादस्ततः कुतो व्यवच्छेदस्य सत्त्यता । कोयमस्थानाभिनिवेशिनोऽस्थानगतः पर्यनुयोगः । भेदस्तावत्प्राप्तस्तावन्मात्रेण व्यवहारिपरितोषः । न च  प्राप्तपरितोषा व्यवहारिणः परापरभेदं निश्चेतुं क्षमा येन व्यवच्छेदभेदावधारणया विसम्वादसम्वेदनसङ्गमः । तस्माद् व्यवहारिजनप्रीत्याऽविसम्वादोयमुच्यते । न तत्त्वमविसम्वादः  परमार्थविचारणे । उक्तमेतत् (।) सांव्यवहारिकमेव व्यतिरेकविषयं प्रमाणं । प्रामाण्यं  व्यवहारेणे(प्र॰ वा॰१।७)ति वचनात् । यदि प्रमाणेन प्रमाणं प्रतीयतेऽनवस्था । प्रमाणमन्तरेण प्रतिपत्तौ प्रमेयस्यापीति न प्रमाणाधीनः प्रमेयाधिगमः स्यात् । तत उक्तं ।

[3.1.5.1.2,56]

प्रामाण्यं व्यवहारेण गम्यते न तु तत्त्वतः । प्रमाणेन मतिस्तत्त्वमनवस्था तथोदिता ।। ३८६ ।।

[3.1.5.1.2,57]

यतः तत्रापि विचारणा

[3.1.5.1.2,58]

व्यवहारः प्रमाणञ्चेदनवस्था निवेदिता । अप्रमाणाद् गतौ सैव प्रमेयेपि भविष्यति ।। ३८७ ।।

[3.1.5.1.2,59]

प्रमाणलक्षणं प्राप्तं व्यर्थकं सर्व्वसिद्धितः । प्रमाणेन विनैवेति तदिदं न समञ्चसं ।। ३८८ ।।

[3.1.5.1.2,60]

तस्मादविचारितसूक्ष्मतत्त्वं व्यवहारमात्रमाश्रित्य सर्व्वत्राविसंवादो न परमार्थतः ।

[3.1.5.1.2,61]

तथा हि ।

[3.1.5.1.2,62]

इतस्तटमितो व्याघ्रः केनास्तु प्राणिनो गतिः । भेदाभेदेऽविसम्वादो द्वयेपि हि न युज्यते ।। ३८९ ।।

[3.1.5.1.2,63]

यदि प्रतीयमानात् प्राप्यं वस्तु भिन्नं कथमन्यप्राप्तौ विसम्वादाभावोऽविसंवादश्च ।  अथाभिन्नं सर्व्वात्मना । तथा सति तदपि तदैव	 प्रतिपन्नं किमर्थं प्रवर्त्तते । किम्वा  प्राप्स्यति ततो न (ा) विसम्वादः । सोयमितस्तटमितो व्याघ्र इति न्यायः । तस्माद् ।

[3.1.5.1.2,64]

व्यवच्छेदफलं वाक्यन्न वस्तुविषयं क्वचित् । एवकाराप्रयोगेपि यदेभ्योस्ति	प्रतीयते ।। ३९० ।।

[3.1.5.1.2,65]

आस्तां तावदेतत् । किमेवं क्वचिद् दृश्यते । दृश्यत एव । (पार्थोधनुर्धरः) ।  चैत्रो धनुर्धरो नीलं सरोजमिति ।

[3.1.5.1.2,66]

विशेषणविशेष्यक्रियाणां प्रयोगे । विशेषणावधारणेऽयोग (स्य) व्यवच्छेदः । विशेष्यावधारणेऽन्ययोगस्य । क्रियावधारणेऽत्यन्तायोग्यस्येति विभागः । कथमप्रयोगे नियमविशेषावधारणं । प्रकरणविवक्षाविशेषादिभ्यः ।

[3.1.5.1.2,67]

ननु यथा पार्थ एव धनुर्धर इति विशेष्यसन्निधाने (ना) ऽवधारणात् । विशेष्यान्तरं  व्यवच्छिनत्ति । तथा विशेषणसन्निधाने विशेषणान्तरमिति प्राप्तं । ततश्चैत्रो धनुर्धर  एवेति सकलगुणान्तरव्यवच्छेदः ।

[3.1.5.1.2,68]

न चोपपत्तिमदेतत् । न चायोगान्ययोग (व्यवच्छेद) योर्विशेषः ।

[3.1.5.1.2,69]

सत्यमेतत् ।

[3.1.5.1.2,70]

प्रतियोगिव्यवच्छेदस्तत्राप्यर्थेषु गम्यते ।तथा प्रसिद्धेः सामर्थ्याद् विवक्षानुगमाद ध्वनेः ।। १९३ ।।

[3.1.5.1.2,71]

तत्र यदि धनुर्धरोयं न वेति धानुर्द्वयं
		सन्देहप्रकरणे प्रस	ज्यते चैत्रो धनुर्धर इति (।)  तदा तस्यैव सन्देहव्यवच्छेदङ्करोतीत्यधानुर्द्वयमेव  व्यवच्छिद्यते । अन्यथाऽश्रोतृसंस्कारकं ब्रुवाणः  प्रवक्ता न भवेत् । ततः प्रतियोगिव्यवच्छेद एव गम्यते नान्यः । तथा तत्राप्यन्ययोगव्यवच्छेदवाक्ये यदि प्रतिनियतः प्रतियोगी प्रकृतः पार्थराधेययोः कः कोदण्डधरः । ततः
		कर्ण्ण एव व्यवच्छिद्यते । पार्थ एव धनुर्धर इति न रामादिव्यवच्छेदः । तथा योगव्यवच्छेदेपि यदि प्रक्रियते किमन्योप्यस्य गुणः संवि द्यते । तद सकलगुणव्यवच्छेद एवाव्यभिचारिवर्ज्यं । चैत्रो धनुर्धर एव न पण्डितादिः । पार्थविचारेपि यदि किमन्योपि जगति  धनुर्धर इति सन्देहप्रकरणं तदा सर्व्वविशेष्यान्तरव्यवच्छेद एव सर्व्वस्य तदा प्रतियोगितया प्रक्रमात् ।

[3.1.5.1.2,72]

तदयोगव्यवच्छेदाद् धर्मीधर्मविशेषणं ।तद्विशिष्टतया धर्मे न निरन्वयदोषभाक् ।। १९४ ।।

[3.1.5.1.2,73]

तस्य धर्मस्यान्येन योगे प्रसिद्धे तदयोग एवाशंक्यते । ततस्तस्य प्रतिपादनेनान्यव्यवच्छेद इति नान्वयदोषः । यतः । पक्षस्य धर्म एवायमिति प्रसिद्धेरेवेयमेवासद्भूता । अयोगस्य प्रतियोगित्वादन्ययोगस्य च विपर्यात् । सामर्थ्याच्चायमर्थः प्रतीयते ।

[3.1.5.1.2,74]

नह्यन्ययोगे लब्धे तत्रावधारणं तत्रैव पतति विरोधात् । सन्दिग्धं हि निराक्रियते विधीयते  वा । न सिद्धं प्रतिषिद्धं वा । विवक्षानुरूपश्च प्रतियोगी । तथा शब्दोपीत्येवमेव प्रतिपत्तिः । नहि विवक्षितमन्यथाऽन्यथा शब्दप्रतिपादनसामर्थ्यं । नहि स्वभावतः प्रदीपवत्  प्रतिपादका ध्वनयः इति प्रतिपादितं ।</div><div label="3.1.5.2" level="4" n="2">

〈२. हेतुभेदाः〉


{3.1.5.2.0}



[3.1.5.2.0,1]

ननु पार्थस्यैव धनुर्धरत्वमिति विशेषणेनापि सहावधारणमन्ययोगमेव व्यवच्छिनत्ति 
	      नायोगमिति प्रकृतविरोधः ।

[3.1.5.2.0,2]

न विरोधो यतः ।

[3.1.5.2.0,3]

विशेषणत्वं पार्थस्य यद्यपि प्रतिपाद्यते । शब्देन न तु तत्तस्य परमार्थेन विद्यते ।। ३९१ ।।

[3.1.5.2.0,4]

विशेषणमत्र गुणभावादाश्रितं धर्मभूतमुच्यते । पार्थस्तु धनुर्धरत्वस्याश्रयत्वाद्  विशेष्य एव । अन्यो हि वास्तवो न्यायोन्यः शब्दनय  इति । अत्र च प्रकरणाद् वस्तुधर्मस्य ग्रहणमित्यदोष एव । अत्रावधारणार्थो व्यवच्छेदरूपः प्रत्यक्षतोनुमानाच्च प्रतीयते  विभागेनेति ना प्रतीतिदोषः । अन्ययोगव्यवच्छेदेन हि विशेषण एकस्य तद्भावे ऽन्यस्यातत्त्वं  स्याद् विशेषणविशेष्ययोगिनश्च निपातस्याविशेषः । यदि पक्षस्यैव धर्मः कृतकत्वन्तदाऽन्यत्  सकलमकृतकं भवेत् । अन्यः प्रदेशश्च न धूमवान् । तदेतत् प्रत्यक्षानुमानविरोधि ।  प्रत्यक्षतो हि धूमोऽन्यत्र प्रतिपन्नः । अनुमानतः प्रत्ययभेदभेदित्वादेः । प्रत्यक्षाद्वा प्रतिपन्नं  कृतकत्वं लोकप्रतीत्या चानुमानलक्षणया विशेषणादिसहचरितावधारणार्थनिपातस्य तदर्थस्य चायोगव्यवच्छेदादेर्व्वाच्यवाचकभावस्यान्यस्य वा प्रतीतिरिति कस्तत्रान्यथाभावः ।  तदेतत्पक्षधर्म इति समासार्थव्याख्यानं । भेदः संसर्गो भेदसंसर्गौ वा समासवाक्यार्थ इति  विभागेन प्रतीतेः । भवतु पक्षस्य धर्मः स तु नवधा किमित्याचार्ये (ण) निर्द्दिष्टः । असिद्धविरुद्धानै कान्तिकसम्यग्घेतुप्रतिपादनार्थं हि तावन्त एव निर्द्देश्या न नवभिः प्रयोजनमित्याह ।

[3.1.5.2.0,5]

स्वभावकार्यसिद्ध्यर्थं द्वौ द्वौ हेतुविपर्ययौ ।विवादाद् भेदसामान्ये शेषो व्यावृत्तिसाधनः ।। १९५ ।।

[3.1.5.2.0,6]

नवानामप्युपयोगोस्तीति नवधानिर्द्देशः । स्वभावकार्ययोस्तादात्म्यतदुत्पत्तिप्रतिबन्धाद्धेतुता नान्येषामिति द्वयस्य निर्द्देशः । तयोरेव च विपर्ययसाधने विरुद्धतेत्यपरं द्वयं । दर्शनादर्शनमात्रकादनैकान्तिकस्यापि परैरैकान्तिकत्वं प्रतिपादितमिति तद्व्यवच्छेदार्थमपरं द्वयं ।  शेषाणान्तु त्रयाणान्निर्देशो व्यावृत्तिप्राधान्यप्रदर्शनार्थं व्यावृत्तिद्वारेण हेतुर्गमकः । ततोऽनुमानेन  व्यवच्छेद एव साध्य इत्यर्थः प्रदर्शितः ।

{3.1.5.2.1}



〈(१) नव पक्षधर्माः〉


[3.1.5.2.1,1]

तत्र ते नव पक्षधर्माः ।

[3.1.5.2.1,2]

प्रमेयकृतकानित्यकृतश्रावणयत्नजाः । अनित्ययन्तजाः स्पर्शानित्त्यत्वादिषु ते नव ।। ३९२ ।।

[3.1.5.2.1,3]

ननु कृतकत्वप्रयत्नानन्तरीयकत्वयोरेकत्वादावृत्तावप्यनेकता कथं । हेतुता विरुद्धता  च । कथञ्च नवत्वं न हि स एवावर्त्तमानः संख्याभेदस्याश्रयः ।

[3.1.5.2.1,4]

अत्रोच्यते । यस्मात् ।

[3.1.5.2.1,5]

नित्त्यानित्त्यप्रयत्नोत्था मध्यमत्रिकशाश्वताः । अयत्नानित्यनित्याश्च प्रमेयत्वादिसाधनाः ।। ३९३ ।।

[3.1.5.2.1,6]

तस्मात् सर्व्वमुपपन्नं ।

[3.1.5.2.1,7]

न खलु साधनं नाम स्वरूपेण किञ्चित् । साध्यापेक्षया साधनत्वलाभात् । साध्ये  च भेदसंस्पर्शिनि स एवैकः सम्यग्धेतुर्व्विरुद्धश्चेति न किञ्चदुपपन्नं । तेन द्वौ हेतू । अनित्त्यः  कृतकत्वादिति स्वभावहेतुः । प्रयत्नानन्तरीयकत्वादिति च कार्यं । कथमिदं व्यज्ञायि स्वभावहेतुः कृतकत्वं । कार्यहेतुः प्रयत्नानन्तरीयकत्वं । विपर्ययः कस्मान्न भवति । तल्लक्षणयोगात् । अन्यलक्षणाभावात्तु न विपर्ययः ।

[3.1.5.2.1,8]

नहि स्वभावादन्येन व्याप्तिर्गम्यस्य कारणे ।सम्भवाद् व्यभिचारस्य द्विधा वृत्तिफलन्ततः ।। १९६ ।।

[3.1.5.2.1,9]

समानव्याप्तिकत्वात् कृतकत्वस्य । न च समानव्याप्तिकं कार्यं । कारणे व्यभिचारात् कार्यस्य । नावश्यं कारणानि तद्वन्ति भवन्तीति । ततः सकलं कार्यं द्बिधावृत्ति द्विधावृत्ति  च प्रयत्नान तरीयकत्वं । ततः कार्यहेतुः । न ह्यनित्या इत्येव प्रयत्नानन्तरभावि ज्ञानकार्यारम्भिणः । तेन तत्सपक्षे द्विधा वर्त्तते । हेत्वन्तरज्ञानकार्यारम्भिणस्तु सर्व्वत्र एवानित्याः ।  तेन व्यापित्वात् कार्यमपि ज्ञानं स्वभावहेतुरेव वस्तुतः । तथा चोपलम्भ एव सत्तोच्यते ।  न च प्रयत्नानन्तरीयकज्ञानलक्षण सत्ता । तदन्येषामसत्त्वप्रसङ्गात् । ततस्तुज्ञानमन्वयव्यतिरेकभावोपकल्पितभेदं कार्यकोटिविटङ्कमारोहति । ततः कार्यहेतुस्तत् ज्ञानं प्रयत्नानन्तरीयकशब्दव्यपदेश्यं ।

[3.1.5.2.1,10]

कथं पुनर्गम्यते प्रयत्नान्तरं ज्ञानमनित्त्यकार्यमिति । तथा चाह । "प्रयत्नकार्यानेकत्वात् कार्यसमः" । व्यक्तिरपि प्रयत्नकार्याभावोपि । तद्यथा प्रदीपसन्निधापनप्रयत्नो न  घटस्य कार्यतामुपपादयति । चक्रादिभ्रमणप्रयत्नस्तु तथेत्युभयथा दर्शनात् कथमेकान्तः ।  तथा चाह भाष्यकारः । "यदि नित्यं शब्दमुपपादयिष्यामस्तदा व्यज्यते शब्दोऽथान्यथा  तदा क्रियत" इति । न च शब्दं करोतीति करणव्यवहारात् क्रियते शब्द इति प्रतीमः (।)  प्रयोगार्थत्वात् करोतेः । यथा पादौ मे कुरु पृष्ठम्वेति । प्रत्यभिज्ञा च शब्दनित्यत्वे  हेतुः । ततो नित्यस्य सतो व्यक्तिरेव घटवच्छव्दस्यापि प्रदीपतः ।

[3.1.5.2.1,11]

तदतत्कालयोर्यस्य सिद्धिरस्ति प्रमान्विता । उपलम्भः पुनर्व्यक्तिर्व्यक्तेरन्यन्न लक्षणम् ।। ३९४ ।।

[3.1.5.2.1,12]

तथा प्राग्विद्यमानस्य कुतश्चिदुपलम्भनं । न कार्यत्वं सतः पूर्व्वमकार्यन्तदा विदि ।। ३९५ ।।

[3.1.5.2.1,13]

अत्रोच्यते ।

[3.1.5.2.1,14]

प्रयत्नानन्तरं ज्ञानं प्राक् सतो नियमेन न ।तस्यावृत्त्यक्षशब्देषु सर्व्वथानुपयोगतः ।। १९७ ।।

[3.1.5.2.1,15]

यथा खलु प्रयत्नानन्तरभावी घटः प्रयत्नकार्यो न कुलालप्रयत्नव्यङ्ग्यः । सकलकारकग्रामस्य व्यर्थताप्रसङ्गात् (।) सर्व्वं सर्व्वस्यास्तीति न केनचित् किञ्चिदीहितव्यमित्यनीहितं जगत् स्यात् । नियमः कारकैः क्रियतेऽन्यथाऽसमञ्जसाभाव इति । कोयन्नियमो  नाम । यतः ।

[3.1.5.2.1,16]

नान्यव्यावर्त्तनं व्यस्य नियमो नाम विद्यते । ततो व्यावर्त्तनं नास्ति कारणानां शतैरपि ।। ३९६ ।।

[3.1.5.2.1,17]

व्यावर्त्तनमभावश्च पुनस्तस्य कथङ्गतिः । अविद्यमानस्य पुनर्गतावुदय ए सः ।। ३९७ ।।

[3.1.5.2.1,18]

अपि चास्त्येव नियमः सर्व्व (ः) सत्कार्यवादिनः ।

[3.1.5.2.1,19]

ततोसतो न तस्यापि कृतिर्युक्तिमती क्वचित् ।। ३९८ ।।

[3.1.5.2.1,20]

अथाप्यस्य विभागेन सतो व्यक्तिर्व्विधीयते ।

[3.1.5.2.1,21]

सापि कार्या यदि भवेत् तत्र स्यात् कल्पनाद्वयम् ।। ३९९ ।।

[3.1.5.2.1,22]

यद्यसत्त्वं क्रियाऽशक्यासत्त्वेपि कारणं कथं । सत्त्वासत्त्वन्तु नैकस्य विद्यते मानसंगतम् ।। ४०० ।।

[3.1.5.2.1,23]

भावेपि तत् सदास्त्येव कारकैस्तत्र किं कृतं । अभावेन क्रियाशक्तिरिति कारकता वृथा ।। ४०१ ।।

[3.1.5.2.1,24]

तस्मात् प्रयत्नानन्तरभावी कुलालादिकार्यो घटो  न व्यङ्ग्यः । यथा तर्हि प्रदीपव्यङ्ग्यः स एव कालान्तरोपलब्धः तथा प्रयत्नव्यङ्ग्यः शब्दोपि भविष्यति । न(।) घटस्य  प्राक् प्रमाणसद्भावात् । शब्दस्य तु प्रयत्नात् प्राक् प्रमाणाभावः । सत्त्वे प्रत्यभिज्ञातोऽत्रापि  सत्त्वं प्रागिति चेत् । न ।

{3.1.5.2.2}



〈(2) प्रत्यभिज्ञानिरासः〉


[3.1.5.2.2,1]

प्रत्यभिज्ञाप्रत्ययस्य शतशो निराशा (? सा)त् । न हि निरस्तं पुनरायाति । न मृतः  प्रत्युज्जीवति ।

[3.1.5.2.2,2]

अपि च । प्रत्यभिज्ञा किं ज्ञातं साधयति सत्त्वमथ ज्ञातयोर्मध्यभावि । यदि ज्ञातं  साधयति तदिदानीं ज्ञानेनैव प्राक्तनेन साधित स्मरणेन व्यवहृतं कस्तत्र प्रत्यभिज्ञाया उपयोगः ।  प्रत्यभिज्ञयेदानीमपि तदस्तीति साध्यते । स्मरणन्तु तत्कालमेव साधयति । यथा दृष्टस्य

[3.1.5.2.2,3]

स्मरणात ।

[3.1.5.2.2,4]

तदसद्यतः ।

[3.1.5.2.2,5]

यदि स्मरणसद्भावात् प्रत्यभिज्ञा प्रवर्त्तते । स्मृतेर्थे प्रत्यभिज्ञानमनिन्द्रियजमेव तत् ।। ४०२ ।।

[3.1.5.2.2,6]

न चाक्षजस्मृतीमुक्त्वा प्रत्ययः पर इष्यते । तेनाक्षजत्वाभावेन स्मरणस्याप्रमाणता ।। ४०३ ।।

[3.1.5.2.2,7]

नहि स्मर्यमाणेर्थे प्रवर्त्तनमक्षाणामन्यथा कान्यकुब्जादीनामपि प्रत्यक्षता भवेत् ।  ततो मृतानामपि प्रत्यक्षताप्रसङ्गः ।

[3.1.5.2.2,8]

अथ दृश्यमानतायामक्षवृत्तिर्दृश्यमानेपि किं प्रत्यभिज्ञया । स्मर्यमाणेन सहैकत्वप्रतीतिः  प्रयोजनमिति चेत् ।

[3.1.5.2.2,9]

तदसत् ।

[3.1.5.2.2,10]

स्मरणस्याप्रमाणत्वात् तत्प्रमेयैकता कथं । असत्त्यत्वे हि धर्मस्यासत्त्यत्वं धर्मिणः स्फुटम् ।। ४०४ ।।

[3.1.5.2.2,11]

न पूर्व्वकालसम्बन्धः स्मरणेन विनेयते । रूपमात्रावभासस्तु विनापि प्रत्यभिज्ञया ।। ४०५ ।।

[3.1.5.2.2,12]

सितपीतावभासमात्रकं हि न नित्त्यरूपावभासनं । प्रथमावभासनेपि तस्य भावात् ।  अथ तत्रापि नित्त्यता कालान्तरस्थायिता लक्षण प्रतिभासत एव । न हि तस्या निषेधकं प्रत्यक्षम ।

[3.1.5.2.2,13]

आहुर्व्विधातृप्रत्यक्षं न निषेधार्थ वस्तुनः ।

[3.1.5.2.2,14]

यदि कालकलाव्यापिवस्तुग्रहणमक्षतः । सर्व्वकालकलालम्बे ग्रह(ः)स्यान्मरणावधेः ।। ४०६ ।।

[3.1.5.2.2,15]

तस्मात् स्मरणेन पूर्व्वकालावलम्बनं नाध्यक्षतः । ततः स्मरणस्याप्रमाणत्वात् तत्प्रतीतवस्त्वेकताऽसत्त्या । धर्मिणोऽसत्त्यत्वेऽसत्त्यत्वाद् धर्मस्य । अथ ।

[3.1.5.2.2,16]

वर्त्तमानस्य सत्त्यत्वे पूर्व्वस्यासत्त्यतास्थितौ । सत्त्यासत्त्यतयालीढा तयोः स्यादेकता ध्रुवं ।। ४०७ ।।

[3.1.5.2.2,17]

द्वयोः सत्त्यासत्त्यतायां तदेकतापि सत्त्यासत्त्यैव युक्ता नासत्त्यैव । तदपि यत्किञ्चित् । यतः ।

[3.1.5.2.2,18]

यदि धर्मिवशेनास्याः सत्त्यासत्त्यतयास्थितिः । वर्त्तमानतया सत्त्याऽवर्त्तमानतया मृषा ।। ४०८ ।।

[3.1.5.2.2,19]

वर्त्तमानरूपस्य सत्त्यत्वात् तद्गतैकत्वमपि सत्त्यं धर्मिरूपानुवृत्तेः (ः) स्मर्यमाणैकता  तु तत एवासत्त्येति प्राप्तमतो वस्तुन एकता न सिध्यति ।

[3.1.5.2.2,20]

एकैकता
		कथन्नाम सत्त्या चेत् प्रत्ययो न किम् ।

[3.1.5.2.2,21]

आत्मन्येवात्मनः
		  कस्माद व्याहतिः स्ववचस्यपि ।। ४०९ ।।

[3.1.5.2.2,22]

अथेदं प्रत्यभिज्ञानं भिन्ने दृष्टेन दृश्यते । दृश्यमानं ततोऽभिन्ने भवतीत्यवसीयते ।। ४१० ।।

[3.1.5.2.2,23]

तदयं प्रत्यभिज्ञाप्रत्ययो भिन्नान्निवर्त्तमानोऽभिन्ने व्यवतिष्ठते । एतावदेव वस्तु यदुत  भिन्नमभिन्नञ्च । ततो भिन्नाद् व्यावर्त्तमानमभेदं साधयति । अन्यथा न स्यादेव ।

[3.1.5.2.2,24]

न खलु सर्व्वतो व्यावर्त्तितुं शक्यं । तदेतसत् । यतः ।

[3.1.5.2.2,25]

भेदेप्यन्योविशेषोस्ति ततो येन निवर्त्तते । वरं विशेषस्तस्यैव न त्वर्थान्तरकल्पनं ।। ४११ ।।

[3.1.5.2.2,26]

प्रत्यभिज्ञाप्रत्ययोदयमात्रेण वरं भेदविशेष एवासाविति कल्पनं नत्वभेदस्य भेदविजातीयस्यादृष्टश्चायं प्रत्यभिज्ञोदयः । समानाकारपरामर्शविधायिषु लूनपुनःप्रसूतदर्भार्भकादिषु । ततः परत्रापि तथा कल्पनमेव न्याय्यं । तत्र लूनतोपलभ्यते मध्यमध्यासीना ।  तेन न तत्र
		भेदेप्यभेदकल्पना । न पुनरत्र तथेति विषमः खलु केशपाशोपन्यासः । तदेतत्सत्त्यमेव पततः काशकुशावलम्बनं स्थवीयसः सम्पन्नं । तथा हि ।

[3.1.5.2.2,27]

लूनता नाम विच्छेदः परासंघटनं स च । ततः पूर्व्वपरित्यागाद् वित्तिः संघटते कुतः ।। ४१२ ।।

[3.1.5.2.2,28]

असंघटितदृष्टिश्च समा दार्ष्टान्तिकेतरे ।

[3.1.5.2.2,29]

अपरस्त्रुटयतायामपि मृत (ः) प्रत्यभिज्ञानमास्थितः । सोपि दुरात्मात्मनैवात्मानमाहन्ति ।

[3.1.5.2.2,30]

विनष्टे पूर्व्वके रूपेविनष्टेनैकता सह । नानात्वेप तथैकत्वम्भवति प्रतिपादितं ।। ४१३ ।।

[3.1.5.2.2,31]

अपि च ।

[3.1.5.2.2,32]

विनष्टमक्षस्य न गोचरः क्वचित्ततः स्मृतेरेव स गोचरे चरेत ।

[3.1.5.2.2,33]

स्मृतेः प्रमाणत्वमपाकृतं पुरः ततः प्रमाणानुमतैव  नित्यता ।। ४१४ ।।

[3.1.5.2.2,34]

अतः प्रकाशं  स्मृतिरर्थसंग्रहे न वस्त्विदानीं यदि नाम साधयेत् ।

[3.1.5.2.2,35]

तदातनं वस्तु तु गम्यते तया ततः प्रमाणावगता हि पूर्व्वता ।। ४१५ ।।

[3.1.5.2.2,36]

तया सहैकत्वविनिश्चयो दृढ़ः कथं प्रमाणादपरो भविष्यति ।

[3.1.5.2.2,37]

दृढोपि संप्रत्यय उत्थितः सतां पराक्रियेतेति विरोधिता स्वतः ।। ४१६ ।।

[3.1.5.2.2,38]

अविचलितनिश्चयप्रत्ययप्रत्ययप्रोत्साह्यमानमानसोपि यदि निश्चयमेव पराकुर्यात् ।  तदा(ा)न्यद् वचसि, अन्यदस्य मनसि स्यात् ।

[3.1.5.2.2,39]

इदं तद्बोधसर्व्वस्वं प्रत्यभिज्ञानवादिनाम् । अति दूरं समारूढा पतन्त्येव झटित्यपि ।। ४१७ ।।

[3.1.5.2.2,40]

अतिविषमं स्थानं दूरमारूढस्य प्रत्यासन्नतरः पातः ।

[3.1.5.2.2,41]

निर्व्वापनिम्नो हि पुरः प्रदीपः सुदूरमुज्ज्वाल्यविनाशमेति ।। ४१८ ।।

[3.1.5.2.2,42]

तथाहि ।

[3.1.5.2.2,43]

अनुभूतार्थविषया स्मृतिश्चेन्नष्टता कथं ।

[3.1.5.2.2,44]

नानुभूतार्थविषया (यदि सा) स्मृतिता कथं ।। ४१९ ।।

[3.1.5.2.2,45]

यद्यनुभूतार्थविषयता स्मृतेः स्वरूपन्नातीतस्मरणं स्यात् । नातीता प्रत्यक्षतोऽवगता ।  अथानवगतमेव स्मृत्यावधार्यते । तथा सति न स्मृतिः हि स्मृतिरपूर्व्वार्थविषया भवतु ।  तथापि न प्रत्यभिज्ञानं । प्रत्यक्षदृष्टवस्तुविषयं हि प्रत्यभिज्ञानमिष्यते । अन्यथा प्रमाणताऽभावः । तदेवातीतं सत्पूर्व्वमुच्यत इति चेत् । तदपि परस्परविरोधि ।

[3.1.5.2.2,46]

यदातीतं न तद ग्राह्यं यदा ग्राह्यं न तत्तथा । स्मर्यमाणेन रूपेण तदतीतं न वस्तु तत् ।। ४२० ।।

[3.1.5.2.2,47]

निश्चयस्य दृढत्वाच्च प्रामाण्यमुपपत्तिमत् । प्रत्यभिज्ञ नमप्येवमक्षयोगस्त्वपार्थकः ।। ४२१ ।।

[3.1.5.2.2,48]

यदि दाढ‌र्यं निश्चयस्य विनाप्यक्षसम्बन्धं प्रमाणमेव । तदेतद् दुरात्मनो विचाराक्षमस्याक्षा(ि)न्तमात्रकं (।) तथा हि ।

[3.1.5.2.2,49]

अविसम्वादसद्भावात् प्रमाणं ज्ञानमिष्यते । वर्त्तमानेऽविसम्वादो न तु पूर्व्वविनाशिनि ।। ४२२ ।।

[3.1.5.2.2,50]

न स्याद् यदि तदेकत्वं किन्ततोर्थक्रिया न सा ।

[3.1.5.2.2,51]

अपरेणापि दहने नार्थक्रिया सम्पाद्यत एव । तदर्थक्रियाकरणादेकत्वं तु तदकारि  व्यावृत्तिलक्षणं साम्वृतमिष्यते एव एकमिति हि व्यपदेशविकल्पास्तदर्थसामर्थ्यमात्रेण  समञ्जसजातय । न खल्वर्थक्रियाविरहितार्थविषया व्यपदेशनिश्चयाः प्रेक्षावद्भिराद्रियन्ते ।  ततस्तदर्थक्रियाकारितयैकत्वं प्रत्यभिज्ञानविषयः । ततोनुमानं न (?) तद्रूपलिङ्गं । रूपस्यानेकता तदन्यकल्पितधर्मयोगादिति । न प्रत्यभिज्ञा तत्त्वत एकत्वे प्रमाणं । घटादिषु  तर्हि तदर्थक्रियाकरणप्रवणेषु कस्मान्न प्रत्यभिज्ञा । स एवायं घट इति तत्समान इति

[3.1.5.2.2,52]

प्रत्यय एव प्रत्यभिज्ञा । अपि च । स एवायं घट आनीतस्तदेवेदं शीतमुदकमिति ।  तथा हि ।

[3.1.5.2.2,53]

यदान्यमानयेत्युक्ते तद्व्यक्त्यन्तरमानयेत् । तदेव पुनरानीतमिति स्यान्निश्चयोदयः ।। ४२३ ।।

[3.1.5.2.2,54]

यदा घटादन्यः पिठरिकादिक 	आनेयत्वेन विवक्षितस्तदान्यमानयेत्युक्तौ यदा तद्घटव्यक्तेर्व्यक्त्यन्तरानयनं तदा स एवायं घट आनीत इति व्यवहारदर्शनं ।

[3.1.5.2.2,55]

अत्यन्तरूढत्वात्तु व्यवहारस्यानादिवासनासङ्गतेर्न भाक्तभावाभिमानः ।

[3.1.5.2.2,56]

तस्मान्न प्रत्यभिज्ञातः शब्दस्यैकत्वनिश्चयः । प्रतिपादनशक्तेस्तु समानत्वात्तथा भ्रमः ।। ४२४ ।।

[3.1.5.2.2,57]

यद्यन्यः कथमन्यत्र विश्वासस्य प्रवर्त्तनं ।

[3.1.5.2.2,58]

न ह्य(न्य)त्रापरिज्ञाते कश्चिद् विश्वसिति क्वचित् ।। ४२५ ।।

[3.1.5.2.2,59]

एकत्वेपि न विश्वासो व्यभिचारस्य दर्शनात् । तत्समाने तथान्यत्र विश्वसित्येव कश्चन ।। ४२६ ।।

[3.1.5.2.2,60]

समानसंस्कारसम्भावनामव्यभिचारिणीमवलम्ब्य विश्वासो यथा तत्पुत्रादौ । तथा  तदुपादानसन्तानेपि ।

{3.1.5.2.3}



〈(३) आत्मनित्त्यत्वनिरासः〉


[3.1.5.2.3,1]

अथ क्षणिकत्व कथं प्रतिदानेच्छा एकत्वे (पुनः) सुतरामेव न घटते । तथा हि ।

[3.1.5.2.3,2]

भयेन लज्जया युक्तं दत्तस्य प्रतिपादनं । भयलज्जाऽधिका यस्य भयलञ्जे तु किंकृते ।। ४२७ ।।

[3.1.5.2.3,3]

अथ तत्सन्निधेरस्य तद्ग्रस्तस्यात्मनो गतिः ।

[3.1.5.2.3,4]

अतद्ग्रासेपि तद्ग्रासस्तस्यात्मन्यपि विभ्रमः(।) ।। ४२८ ।।

[3.1.5.2.3,5]

क्षणप्रबन्धेपि स एव विभ्रमः किमस्य नैतद् व्यवहारकारणं ।

[3.1.5.2.3,6]

न नित्त्यतायामपि कारणोदयात् परः पर	स्याप्यभिमानकारणं ।। ४२९ ।।

[3.1.5.2.3,7]

आत्मानं नित्त्यमभ्युपगच्छतोपि न कार्यकारणभावकृताभिमानतो युक्तिः । तथा  ह्यात्ना/?/ नैकस्वभावतायाः पौर्व्वापर्येण प्रच्यवते । ततस्तस्य भयलज्जादिविकारसम्भवात्  कथम्भयादितो भयं । अथ तस्य भयमुत्पद्यते । तद्योगाद् भीतः । ना	स्वरूपेणाभीततया  तस्य काचित् पीडा । कार्यकार(ण)भावमात्रमेव केवलं । तथा व्यवहारहेतुः । न च  व्यवहारमात्रेण पीडा पीडा भवति । पु्त्रपीडया व्यतिरिक्तयापि सम्बन्धात् पीडित एवेति  चेत् । न । स्वगतास्यापरा पीडेति (तेन) पीडितः । अन्यथा शत्रुपीडयापि पीडितः  स्यात्तेनाप्युपघात्यो
		पघातकलक्षणोऽस्यास्त्येव सम्बन्धः ।

[3.1.5.2.3,8]

पुत्रोपि यदि शत्रुः स्यान्न तत्पीडाकृता क्षतिः ।

[3.1.5.2.3,9]

तस्मात् पीडितरूपेण पीडा न परपीडनात् ।। ४३० ।।

[3.1.5.2.3,10]

ततः क्षणिकतैवेति न सन्ता (ना)द् विशिष्यते ।

[3.1.5.2.3,11]

आत्मेति तेन सर्व्वोयं व्यवहारस्तथाविधः ।। ४३१ ।।

[3.1.5.2.3,12]

सन्तानमात्रकेण हि सकलः स एवायमिति व्यवहारः । तेन शब्दस्य न नित्त्यता ततः  कथं प्रयत्नानन्तरमस्य व्यक्तिः । उत्पत्तेरेव तु प्रमाणविषयस्तल्लक्षणयोगात् ।

[3.1.5.2.3,13]

भेदात्प्रत्ययभेदेन कार्यता न	ध्वनेः सती । न प्रदीपादिभेदेन विभिद्यन्ते घटादयः ।। ४३२ ।।

[3.1.5.2.3,14]

न खलु व्यञ्जकाल्पमहत्त्वेन भिद्यते व्यङ्ग्यम् । अथ प्रदीपाभि	व्यक्तं नीलोत्पलं  रक्तं दृश्यते । चन्द्रातपाभिव्यक्तं पीतं सितं । खड्गभिव्यक्तं वदनं गौरमपि श्याममित्येवमादि ।

[3.1.5.2.3,15]

तदप्यसत् । यतः ।

[3.1.5.2.3,16]

व्यञ्जकादन्यरूपत्वं भावानां यदि विद्यते । तदन्यरूपकारत्वाद् व्यञ्जकं कारकं भवेत् ।। ४३३ ।।

[3.1.5.2.3,17]

व्यञ्जकेन हि तद्रूपं
		हापयता स्वरूप	विपरीतं प्रकाशयितव्यम् । तत्तु तस्य रूपमविद्यमानं कथं प्रकाशयितुं शक्यम् (।) अन्यथा शशविषाणादिनामपि प्रकाशनं भवेत् ।  तदपि विपरीताख्यातितः	 प्रकाशत एवेति चेत् । दत्तमत्रोत्ररं ।

[3.1.5.2.3,18]

अथ भ्रान्तिरसौ तेनायमदोष इति चेत् ।

[3.1.5.2.3,19]

तदसत् । यतः ।

[3.1.5.2.3,20]

व्यञ्जकं जनकं भ्रान्तेर्यदि तद् व्यञ्जकं कथं ।

[3.1.5.2.3,21]

प्रकाशयद्धि किञ्चित् स्याद् व्यञ्जकं व्यञ्जकं स्फुटम् ।। ४३४ ।।

[3.1.5.2.3,22]

अन्यथा तिमिरादीनामपि स्याद् व्यञ्जकात्मता ।

[3.1.5.2.3,23]

नहि तेषामपि भ्रान्तिकारित्वाद् दूषणं परं ।। ४३५ ।।

[3.1.5.2.3,24]

अथ भ्रमेपि तद्रूपमपरं परिगृह्यते । ध्वनेस्तेन प्रयत्नादिव्यञ्जकोस्य मतः सताम् ।। ४३६ ।।

{3.1.5.2.4}



〈(४) स्फोटनिरासः〉


[3.1.5.2.4,1]

यद्यपि नामाल्यमहत्त्वादिको ध्वनिसंसर्गाच्छब्दस्य भेदस्तथाप्यसौ भ्रान्तिकृत एव न  तत्त्वतः । भ्रान्तावपि शब्दस्यापरं तत्त्वं प्रतिभासत एव स्फोटात्मनः । तदपि प्रत्युच्यते ।

[3.1.5.2.4,2]

भ्रान्तरूपात् परं रूपं यदि शब्दस्य विद्यते (।) भेदेनैवावभासेत नान्यथा भ्रान्तता गतिः ।। ४३७ ।।

[3.1.5.2.4,3]

नहि भिन्नमभिन्नेन रूपेण प्रतिभासितं (।) भिन्नमित्येव गम्येताभिन्नमेवान्यथा भवेत् ।। ४३८ ।।

[3.1.5.2.4,4]

भ्रान्तावपि यदि भ्रान्तिर्भ्रान्तिरेव विशीर्यते ।

[3.1.5.2.4,5]

भ्रान्तावभ्रान्ततावित्तौ भ्रान्तिस्सेति प्रतीयते ।। ४३९ ।।

[3.1.5.2.4,6]

नहि विभ्रमावभासिरूपादपरसत्त्यशब्दरूपसद्भावे
		भेदेनानवभासनमुपपत्तिमत् ।  भ्रान्त्या न भेदोवभासत इति चेत् । भेदोपि भ्रान्तरूपादपरं शब्दस्य रूपं ततस्तस्य भेदेनावभासनप्रसङ्गे पुनर्भ्रान्तिरेवोपक्षेप्तव्या पुनस्तद्रूपभेद इत्यनवस्थानादप्रतिपत्तिरेव सत्त्यशब्दात्मनः ।  भ्रान्तावपि न भ्रान्तौ सत्त्यरूपमेव शब्दस्य केवलमवस्थितं । ततस्तदेव प्रतिभासेतेति न  भ्रान्तिर्न्नाम भवेत् ।

[3.1.5.2.4,7]

तस्मात् तत्त्वावभासित्वे न भ्रान्तिर्न्नाम विद्यते ।

[3.1.5.2.4,8]

सर्व्वमेयपरित्यागे भ्रान्तिर्भ्रान्तिरिति स्थितम् ।। ४४० ।।

[3.1.5.2.4,9]

ननु शब्दमात्रजनितार्थप्रतिपत्तिलक्षणार्थक्रिया विद्यते । न तु महत्त्वादिकृतः  कश्चिदर्थप्रत्ययभेदः । ततोर्थक्रियाकारितया स्फोटमात्रमेव सत्त्यमितरदसत्त्यं । विपर्ययात्(।)

[3.1.5.2.4,10]

तदप्यसत्त्यं । यतः ।

[3.1.5.2.4,11]

नार्थप्रत्यायनं शब्दस्यार्थकारित्वमिष्यते । संकेतभावनातस्तु तदर्थप्रतिभोदयः ।। ४४१ ।।

[3.1.5.2.4,12]

वासनायाः प्रबोधस्य शब्दवित् कारणं मतम् । पारंपर्येण जनकं न च भेदकमिष्यते ।। ४४२ ।।

[3.1.5.2.4,13]

उपादानस्य भेदेन भेदो न सहकारिणः । तत्रापि	 सहकारित्वान्न ध्वनिर्भेदको मतः ।। ४४३ ।।

[3.1.5.2.4,14]

सभागवासनासमागमादेवार्थप्रत्ययः तदर्थाकारविकल्परूप उपजायते । शब्दस्तु तत्र  सहकारी । वासनाप्रबोद्वारेण पारम्पर्येण जनकस्ततोस्य न भेदकता । शब्दस्य तु साक्षादर्थक्रिया तज्ज्ञानजननं तच्च दूरादूरभेदेन स्फुटास्फुटतयोद्वेगानुद्वेगसहभावितया भिद्यत एव ।

[3.1.5.2.4,15]

तत्कथन्न भेदः स्वार्थक्रियाकारी । तथा च वस्त्वेव भेदो न भ्रान्तिमात्रकं । यदि  च नित्यः शब्दः स्यात् प्रयत्नानन्तरं ज्ञानं नियमेन न स्यात् । प्रागप्यर्थं कस्मान्न प्रतिपादयति । श्रुतस्य प्रतिपादनसामर्थ्यादन्यथाऽप्रतिपादनञ्चेत् ।

[3.1.5.2.4,16]

ननु श्रुत एवं संकेतकाले सोद्यापि अनुवर्त्तते । ततः प्रतीतिरेव भवेत् । न पश्चात्नप्रयत्नात् प्रागप्रतीतिः । तदा व्यञ्जकाभावान्नेति चेत् । समानकालव्यक्तिकारी हि व्यञ्जकः ।

[3.1.5.2.4,17]

तदेतदसत् । यतः ।

[3.1.5.2.4,18]

यथा समानकालस्य व्यञ्जको व्यञ्जको भवेत् ।

[3.1.5.2.4,19]

तथा सर्व्वात्मना व्यङ्ग्यव्यञ्जको व्यञ्जको भवेत् ।। ४४४ ।।

[3.1.5.2.4,20]

तथा कालान्तरस्थायी स तेन व्यज्यते यदि ।

[3.1.5.2.4,21]

तदा कालान्तरे तस्ये व्यञ्जकापेक्षिता कथं ।। ४४५ ।।

[3.1.5.2.4,22]

नहि व्यञ्जकमविपरीतरूपाव्यक्तौ व्यञ्जकं भवति । न च कालान्तरस्थायिरूपव्यक्तौ
		कालान्तरे व्यञ्जकेन किञ्चित् कृतं । अव्यक्तस्य व्यञ्जकापेक्षाऽन्यथा तदाप्यपर  व्यञ्जकं पुनरपरमिति व्यक्तिरेव न स्यादनवस्था दुःस्थिता । यदपि
		पश्चात्तनज्ञानात्  प्राक्(अपि) अनुपलम्भनं । तदप्ययुक्तप्रयत्नात् प्राक् सतः प्रयत्नानन्तरं यद्रूपं तत्र नियमेन  ज्ञानायोगात् । नहि प्रागपि तदेव रूपं तस्मिन्नेवोपलभ्यमानेऽनुपलब्धं युक्तं । तस्य च  प्राग्भाविनः प्रयत्नस्य तत्र सर्व्वथानुपयोगात् । परेणैव सर्व्वात्मना व्यक्तत्वात् । स्वकालसङ्गतमेव रूपं व्यनक्तीति चेत् । किम्वैतदन्येनान्यस्य व्यवच्छेदः । पूर्व्वापरज्ञानैकत्वे  प्रयत्नभेदो(पि) न विभेदकः । अनेकत्वे ज्ञानकालाद् भिद्यते ज्ञेयमपि ।

[3.1.5.2.4,23]

अथावरणाभावो यदा तदोपलब्धिर्न्न विद्यमानस्याप्यावरणतिरस्कृतत्वात् ।

[3.1.5.2.4,24]

कुड्यान्तरितो नैव कटः सन्नपि दृश्यते । तदभावे कृतेऽन्येन पुनर्दृष्टेः स गोचरः ।। ४४६ ।।

[3.1.5.2.4,25]

इदं प्रत्यक्षतः सिद्धं प्रमाणेनावधारितं । शब्देप्यावरणाभावः प्रयत्नेन विधीयते ।। ४४७ ।।

[3.1.5.2.4,26]

सतामप्यावरणभावेऽनुपलम्भात् तदभावे पुनरुपलम्भादन्वयव्यतिरेकाभ्यामावरण(ा)भावकृत उपलम्भव्याघातः । नत्वावरणे स्वयमेव न भवति । विकारो वा परः प्रत्यक्षेणोपलम्भात् तदवस्थस्यैव ।

[3.1.5.2.4,27]

तदेतदनालोचितपरापरस्य परस्य वचनं । यतः ।

[3.1.5.2.4,28]

प्रतिभिज्ञोदयादेव तत्राप्यविकृतैर्गतिः । अभावेप्युपलम्भस्य कथं प्रत्यक्षतो गतिः ।। ४४८ ।।

[3.1.5.2.4,29]

उपलम्भनिवृत्तिर्हि तद्रुपाभावसाधती/?/ । उपलब्धिः परस्येति न प्रमाणमिहेक्ष्यते ।। ४४९ ।।

[3.1.5.2.4,30]

प्रत्यभिज्ञानतस्तस्य मध्येपि यदि साधनं(।) प्रत्यभिज्ञानुमानं स्यात् न प्रत्यक्षपुरःसरं ।। ४५० ।।

[3.1.5.2.4,31]

प्रत्यक्षापूर्व्वकत्वे हि भवेदन्धपरंपरा ।अनुमानस्य तस्यापि तथाभूताप्रसिद्धितः ।। ४५१ ।।

[3.1.5.2.4,32]

न ह्यावरणव्यवहितानुपलम्भे तदैव प्रत्यक्षत उपलम्भोऽविकृतस्य । पश्चादुपलम्भो  निरावरणस्येति चेत् । तदैव भावो (ऽ) विकृतिर्व्वा स्यान्मध्यभावस्तु प्रत्यभिज्ञया परोक्षः  प्रतीयते । तथा चानुमानं यतः । इदानीमविकृतं तस्मात् प्रागपीत्यनुमानलक्षणयोगात् ।  तत्र च प्रत्यक्षाभावे कथन्तदनुमानं प्रत्यक्षपूर्व्वकं । सर्व्वत्र च पूर्व्वापरभावः प्रत्यभिज्ञाप्रमाण(क)एव । अनुमानपूर्व्वकतायामनुमानस्य तदप्यनुमानमनुमानादेवेत्यपर्यवसानादन्धपरंपरा । परेण प्रत्यक्षतः प्रतीयते तेन प्रत्यक्षपूर्व्वकतेति चेत् । तत्रापि न प्रत्यक्षता (।)  नहि परेण प्रत्यक्षतः प्रतिपन्नमिति परस्य प्रतीतिः । अथासौ कथयेत् । न । वचनस्य  प्रामाण्याभावात् । सत्त्यवादित्वञ्च नात्मनोपि प्रतिपत्तुं समर्थः परः । यदनेन प्रतिपन्नं  तदेव मया प्रतिपन्नमिति । नहि परप्रतिपस्या/?/ मिश्रितं प्रतीयमानं तथा प्रत्येतुं शक्यं ।  तदेवेदमिति । तत इतरेतराश्रयदोषः । परस्परकथनेनैकताप्रतिपत्तेः ।

[3.1.5.2.4,33]

अथानुमानेन प्रतीतिस्तथा भूविकारदर्शनात् । तेनापि स एव प्रतिपन्न इति ।  तथाभूततैव तर्हि सिध्यति नैकतेति नेदं युक्तिमत् ।

[3.1.5.2.4,34]

न खल्वनुमानं स्वलक्षणविषयं । नहि धूमादग्निः स एव सिध्यति । यदि रोमांचसम्भवादिना समानव्यवहारेणैकता सुखादीनामात्मनश्च न किम् । अथ सुखादीनां परस्परव्यावृततया प्रतीतेर्न्नैकता । तथा सति प्रतीयमानयोरपि स्वपराभ्याममिश्रितप्रतीतेर्भेद	
		एव युक्तः(।) समानदेशतापि तत्प्रतीत्यभावेन प्रतीयत एव । नहि भावस्वभावादपरो  देशः । तस्मात्सतामप्यावरणसद्भावेनोपलम्भ इति न सिद्धमेतत् ।

{3.1.5.2.5}



〈(५) सूक्ष्मेक्षिकार्थं शास्त्रारम्भः—〉


[3.1.5.2.5,1]

ननु प्रतीतिरस्ति तदेव परप्रतिपन्नं मया प्रतिपन्नमिति । न च बाधकमस्ति । न  चात्र सूक्ष्मेक्षिकया बाधकमानेयं । यतः ।

[3.1.5.2.5,2]

उत्प्रेक्ष्येत  हि यो मोहादजातमपि बाधकं । स सर्व्वव्यवहारेषु संशयात्मा क्षयं व्रजेत् ।। ४५२ ।।

[3.1.5.2.5,3]

नहि सूक्ष्मेक्षिकया निरूप्यमाणं किञ्चिदवस्थापनामर्हति ।

[3.1.5.2.5,4]

तदसतथा हि ।

[3.1.5.2.5,5]

सूक्ष्मोक्षिकानिषेधेन प्रमाणस्य निषेधनं । नहि प्रमाणादपरा परैः सूक्ष्मेक्षिकेष्यते ।। ४५३ ।।

[3.1.5.2.5,6]

सूक्ष्मेक्षिका लोकव्यवहारबाधनी नावतारयितव्येति प्रमाणनिरपेक्षणैव व्यवहर्त्तव्यमिति  स्यात् । तथा च व्यर्थकः शास्त्रारम्भः । नहि स्थूलबुद्धिव्यवहारसंबर्द्धनार्थं शास्त्रव्यापारः । "शास्त्र मोहनिवर्त्तमि"ति सर्व्वाभ्युपगमात् ।

[3.1.5.2.5,7]

निरूपणे बाधकञ्चेन्न निवारयितुं क्षमं । न हि वज्रं पतन्मूर्ध्नि पल्लवेन निवार्यते ।। ४५४ ।।

[3.1.5.2.5,8]

संसारव्यवहारश्च नानुच्छेद्यो विपश्चिता । यथादृष्टविधानाद्वा व्यवहारस्य का क्षतिः ।। ४५५ ।।

[3.1.5.2.5,9]

अन्धपरंपरयैव कार्यकारणभावरूपो व्यवहारो व्यवहारिणामनुपरत एव । अत  एवास्य भावनिरूपणेन	 निवर्त्तनं निर्व्वाणमार्गाभनिविष्टैः ।

[3.1.5.2.5,10]

नहि सम्वृतिमात्रत्वात् संसारः पर ईक्ष्यते । तत्त्वमेवे च निर्व्वाणमेवं सत्यवतिष्ठतो
		(।।) ४५६ ।।

[3.1.5.2.5,11]

न तत्त्वातत्त्वयोर्भेद इत्येषा परमार्थता । अतत्त्वमिति मन्वीत तत्त्वमेवाविचारितं ।। ४५७ ।।

[3.1.5.2.5,12]

तत्त्वं हि निरूप्यमाणं सकलमद्वैतीभवति अतन्निरूपेण	 तु तदेव प्रपञ्चरूपमतत्त्वं  संसारः । ततो विनिरूपणात्	 संसारोच्छेद इष्ट एवापतित इति कथं ह्यपव्रज्या
		या  वर्त्तनतत्त्वदृष्टिस्तावत् व्यवहारो न बाध्यत एव । तस्मादिष्टमेवापतितमयमेव तु विद्वज्जनव्यवहारः । तत्र शनैः शनैरविद्यापनयार्थमनित्यत्त्वं तावत् प्रसाध्यते यत्र विपर्यस्तो लोकः ।  तस्माद् यद् यदा दृश्यते तदा तत् पूर्व्वापरकालव्यवच्छेदेन ग्रहणात् । यद् यथा दृश्यते तथा  तदित्यवगन्तव्यमन्यथा पदार्थव्यवस्थाभाव एव स्यात् ।

[3.1.5.2.5,13]

अत्र परः प्राह । यदि नामासन्निहितं पूर्व्वापरं रूपं मध्यग्रहणेऽनुपलब्धिलक्षणप्राप्तं  न गृह्यते (सन्निहित) प्रत्यक्षेण । तथापि नानुपलम्भमात्रादभावः । कालान्तरें तद्  उपलब्धिलक्षणप्राप्तं । तदा चोपलभ्यत एव । तथा हि ।

[3.1.5.2.5,14]

यत्रोपलब्धिलक्षणं यस्य तत्रोपलम्भनं । न ह्यन्यत्र घटस्तादृगन्यत्राप्युपलभ्यते ।। ४५८ ।।

[3.1.5.2.5,15]

तथा ।

[3.1.5.2.5,16]

यदोपलभ्यरूपत्वं तदा तस्योपलम्भनं । नान्यदा तस्य तादृक्‌त्वं नान्यदाप्युपलम्भनम् ।। ४५९ ।।

[3.1.5.2.5,17]

तदप्यनालोचनं यतः ।

[3.1.5.2.5,18]

एकत्वे तस्य रूपस्य तत्त्वातत्त्वं कथम्भवेत् । अनेकत्वे तु तत्पश्चादुपलभ्यत इत्यसत् ।। ४६० ।।

[3.1.5.2.5,19]

नहि कालो नामापरो येन तदभावात्तत्रस्थरूपाभावे तदानुपलम्भः । तदेव रूपं पूर्व्वापरभावेनोपलभ्यमानं कालाख्यां लभ्य(? भ)ते । तथा हि । एष कालो वर्त्ततेऽस्माकमिति ।  शीतपीडितावस्था शीतकालो नान्यः ।

[3.1.5.2.5,20]

एकत्वे तस्य भावस्य कालस्याप्येकता भवेत् । तत्कालाभाव	तस्तस्य ततो नानुपलम्भनम् ।। ४६१ ।।

[3.1.5.2.5,21]

तस्मिंस्तिष्ठति कालाभावासिद्धेः । अन्यत्वे वा कालस्यापि नित्यत्वात् सोप्युपलभ्यत  एव पूर्व्व(ा)परादिरूपः । अथ क्षणलवादयः कलावयवास्तदा कालः क्षणिक एव प्राप्तः ।  कालत्वन्नाम सामान्यं नित्यमिति चेत् । न । कालस्य द्रव्यपदार्थत्वात् तदापि
		वा पूर्व्वा-

[3.1.5.2.5,22]

परभावस्योपलब्धेः सार्व्वकालिवयेवोपलब्धिः । अथ कालावयवानामनुपलम्भात् अनुपलब्धिः ।  तदेतदप्यसत् । यतः ।

[3.1.5.2.5,23]

अन्यस्य दर्शनाभावाद् दृष्टस्यादर्शनं कथम् । अदृश्यमानेनैकत्वं कथं गभ्येत केनचित् ।। ४६२ ।।

[3.1.5.2.5,24]

एतेनातीतसहचारिपदार्थोपधानं प्रत्युक्तं ।

[3.1.5.2.5,25]

न च पूर्व्वापरभाविक्षणव्यङ्ग्यङ् कालत्वं युक्तं । तस्माद् यदि शब्दः प्रयत्नानन्तरमुपलभ्यः पूर्व्वव्यवस्थितरूपेणाप्युपलभ्येत । परेणापीतित्येकान्त एषः । ततश्च तस्यापि  पूर्व्वापरस्य रूपस्य तदैवोपलम्भात् अपरः स्वभावो नास्तीति क्षणि (क) तैव । तस्य च घटादिक्षणस्य सर्व्वात्मनोपलम्भादावरणमकिञ्चित्करत्वादयुक्तम् । अथाक्षोपकारी प्रयत्नः तदापि  सर्व्वात्मनोपलब्धौ पूर्व्वरूपोपलब्धिरित नाक्षोपकारः प्रतिनियतरूपोपलम्भकारी । ततो  नियमेनान तररूपेणोपलब्धिरिति नास्त्येतत् । दृश्यते चानन्तरमेव । ततस्तावन्मात्रतैव तस्य  न नित्येऽक्षोपकारः । तथा हि ।

[3.1.5.2.5,26]

संस्कारतोपि तस्यैव तथाभूतोपलब्धितः । न संस्कारेपि यस्यास्ति तत्र	 तस्योपलम्भनं ।। ४६३ ।।

[3.1.5.2.5,27]

अविद्यमानन्नित्यत्वमुपलब्धुं न शक्यते । सत्तोपलम्भ एवेति नोपलम्भातिरिक्तता ।। ४६४ ।।

[3.1.5.2.5,28]

नहि नित्यत्वमन्यच्छक्यमुपलब्धुं ।

[3.1.5.2.5,29]

ननु यदि नाम नोपलभ्यते तथापि कथमनित्यताभावः । अनुपलम्भएवासत्तोपलब्धिलक्षणस्य । न च तद्रूपमनुलब्धिलक्षणं ।

[3.1.5.2.5,30]

अत एवोपलम्भ एव सत्ता तदभावे कथं सत्तेति न नित्यतासम्भवः । शब्दोपकारपक्षे तु सैवानित्यता । अत एव ।

[3.1.5.2.5,31]

कदाचिन्निरपेक्षस्य कार्याकृतिविरोधतः ।कादाचित्कफलं सिद्धं तल्लिङ्गं ज्ञानमीदृशं ।। १९८ ।।

[3.1.5.2.5,32]

यद्यसौ शब्दोन्यो वा कालान्तरव्यापी तदा तथैवोपलभ्येत । कदाचिदुपलम्भः कार्यन्न  स्यात् । नहि तस्य कादिचित्कं रूपं न चान्यथोपलम्भः तद्रूपग्रहणं । अथ भ्रान्तिरसौ न  खल्वर्वाग्दर्शनो व्यापिरूपमुपलब्धुं समर्थः । न च तदसामर्थ्ये ग्राह्यमन्यथा भवति भ्रान्तिरपि  च । तदविसम्वादात् प्रमाणं ।

[3.1.5.2.5,33]

ननु भ्रान्तिरभ्रान्तदर्शनेन बाध्यते । तदा चासौ भ्रान्तिरिति शक्यमवसातुं । न ।  प्रत्यभिज्ञाप्रत्ययेन कालदेशव्यापिरूपसाधकेन विनिवर्त्तनात् ।

[3.1.5.2.5,34]

तदेतदसत् ।

[3.1.5.2.5,35]

प्रत्यभिज्ञानसामर्थ्यं प्रागेवात्रापहस्तितं । प्रत्यक्षेणैव बाधास्य भवतीत्युपपादितं ।। ४६५ ।।

[3.1.5.2.5,36]

नहि प्रत्यभिज्ञाप्रत्ययः प्रत्यक्षं प्रमाणं (।) प्रत्यक्षमव्यापिरूपग्राह्यमिन्द्रियव्यापारादविसम्वादसम्भवाच्च । ततः प्रत्यक्षणैव प्रत्यभिज्ञाबाधनमिति प्रागेवोपपादितं । अपि च ।

[3.1.5.2.5,37]

खण्डशो ग्रहणं व्याप्तावपि स्याद्यदि वस्तुनः ।

[3.1.5.2.5,38]

सव्ववस्त्वेकमेव स्यात् तस्य ग्रहणमङ्शशः ।। ४६६ ।।

[3.1.5.2.5,39]

यदि वस्त्वेकमपि	 नानारूपकालदेशसम्बन्धितया व्याप्यन्यथा परिगृह्यत इति सम्भवः ।  एकमेव सकलं वस्तु स्याद्वस्तु वस्त्विति सर्व्वस्य प्रत्यभिज्ञानात् । एकत्वे घटादिभेदो न स्यादिति  चेत् । शब्दस्यापि तर्हि अल्पमहत्त्वादिभेदो न स्यादुदात्तादिभेदश्चेति समानं । उदात्तादिभेदेपि  शब्द इति व्यवहारादेकत्वमपि चेत् । घटादिभेदेपि वस्तु वस्त्विति किन्न व्यवहारः । एकत्वानेकत्वमस्त्विति चेत् । एकत्वासत्त्यत्वमेव तर्हि प्राप्तं । तथा हि ।

[3.1.5.2.5,40]

प्रत्यभिज्ञानसामर्थ्याद् एक(त्व)ग्रहणे सति । एकतानेकताप्राप्तिरप्रमाणीकृतञ्च तत् ।। ४६७ ।।

[3.1.5.2.5,41]

यदा हि प्रत्यभिज्ञानमप्रमाणन्तदैकत्वं प्रत्यभिज्ञासाध्यमसत्त्यमिति भेद एव सत्त्यः  परिशिष्यते ।

[3.1.5.2.5,42]

तस्मादभिन्नस्य न भिन्नरूपं ग्राह्यं प्रमाणं क्वचिदस्ति सत्त्यं ।

[3.1.5.2.5,43]

भिन्ने तु भावे तदभेदसिद्धिर्व्विकल्पकादेव न तत्प्रमाणम् ।। ४६८ ।।

[3.1.5.2.5,44]

भेदे हि सत्ये सति तदभेदः कल्पनाशिल्पोपरचित एव प्रत्यवमर्शनमात्रसाधनः ।  भेदेत्वसत्त्ये कस्यासावभेदः । न चाभेदमात्रेण व्यवहारः । तस्माद् भेदेन धर्मिणाभवितव्यं  यस्य धर्मोऽभेदः । नहि धर्मिणोऽसत्त्यत्वे तदभेदस्तथा भवति । न हि शशविषाणासत्त्यत्वे  (त)त्तैक्ष्ण्यं सत्त्यत्वं ।

[3.1.5.2.5,45]

ननु भेदोप्यभेदधर्मिण्यसति कस्य प्रतीयताम् । तदसत् यतः ।

[3.1.5.2.5,46]

येनैवान्यसम्बन्धस्तेन भेदः स उच्यते । अन्यथान्येन संसर्गे भेद एव विशीर्यते ।। ४६९ ।।

[3.1.5.2.5,47]

अभेदस्तु भेदप्रत्याख्यानेन भवति तस्य धर्मरूपत्वात् सामान्यधर्मवत् । तस्मात् ।

[3.1.5.2.5,48]

कदाचिन्नरपेक्षस्य कार्याकृतिविरोधतः । कादाचित्कफलं सिद्धं तल्लिङ्गं ज्ञानमीदृशं ।। ४७० ।।

[3.1.5.2.5,49]

यदि नान्यः
		पदार्थात्मा(ऽ)त्रुट्यत्स्वभावः सर्व्वदा तदा ज्ञानमपि तथैव कार्यम्भवेत् ।  यत्तु कदाचित् कार्याकरणं	 विच्छेदरूपन्तन्न स्यात् । नहि तद्रूपे गृह्यमाणे तद्रुपमेव परापेक्षग्रहणन्तस्याप्यग्रहणप्रसङ्गात् । तस्मात्तज्ज्ञानमीदृशं । विच्छिन्नरूपन्तद्रूपस्यैव कादाचित्कस्य  फलमिति सिद्धं । ततः कार्याद् अनित्यताप्रतीतिः ।

{3.1.5.2.6}



〈(६) कार्यस्वभावहेत्वोनिर्देशस्य फलम्—〉


[3.1.5.2.6,1]

ननु स्वभावकार्यसिद्ध्यर्थं द्वौ हेतू निर्द्दिष्टावुदाहरणद्वयेनेत्ययुक्तं । प्रयत्नानन्तरीयकत्वादित्ययमेव कार्यहेतुः स्वभावहेतुश्चेतु शक्यमुपदर्शयितुं । स्वभावहेतुत्वावदयमित्येकवाक्यतैवात्र वादिनां । कार्यहेतुस्तु ज्ञानं लिङ्गमितोदानीमेव प्रतिपादितं । तत एकेनैव  तन्त्रेण द्वयन्निर्द्दिष्टमिति व्यर्थकः कृतकत्वादिति निर्द्देशः ।

[3.1.5.2.6,2]

सत्त्यमेतत् तथापि ।

[3.1.5.2.6,3]

एतेनैव प्रसिद्धोपि
		  स्ववभास्य/?/ पृथक्‌कृतिः ।कार्येण सह निर्देशे मा ज्ञासीत् सर्व्वमीदृशं ।। १९९ ।।

[3.1.5.2.6,4]

कार्येण हि सह निर्द्देशे तत्साहचर्यात् ईदृश एव सर्व्वः स्वभावहेतुः । सपक्षैकदेशवृत्तिरेव स्वभावहेतुरपि स्यादाशंका तद्व्यावृत्यर्थमपरप्रकारोपि स्वभावहेतुरस्ति यः सपक्षव्यापीति कृतकत्वादित्यस्य पृथग् निर्द्देशः ।

[3.1.5.2.6,5]

ननु ।

[3.1.5.2.6,6]

तत्र यः सन् सजातीये द्विधा चासँस्तदत्यये ।

[3.1.5.2.6,7]

स हेतुर्व्विपरीतोस्माद् विरुद्धोन्यस्त्वनिश्चित ।। ४७१ ।। इति

[3.1.5.2.6,8]

किमर्थं पृथग्वचनं । अत्रोच्यते ।

[3.1.5.2.6,9]

व्युत्पत्यर्था च हेतूक्तिरुक्तार्थानुमितौ कृता ।प्रभेदमात्रमाख्यातुं लक्षणन्तु न भिद्यते ।। २०० ।।

[3.1.5.2.6,10]

पृथग्वचने हि तदेव परिस्फुटं भवति । तत्र यः सन् सजातीये द्विधा च । यथा ऽनित्यः  शब्दः कृतकत्वात् प्रयत्नानन्तरीयकत्वाच्चेति । अन्यथा द्वयस्याप्रदर्शने द्विधा चेत्येतदेव  सम्भवति लक्षणं (।) सन्नेव सजातीय इत्येतत्तूदाहरणाभावादसम्भवि लक्षणं भवेत् ।

[3.1.5.2.6,11]

ननु विपक्षाद् व्यावृत्तो भवतु तावता सर्व्वसङ्ग्रह इति नाशङ्का युक्ता ।

[3.1.5.2.6,12]

सत्त्यमेतत् तथापि व्युत्पत्यर्थं तस्यैवायं स्वार्थानुमानलक्षणस्योदाहरणप्रपञ्चः । तदेव  तु लक्षणं यत्स्वार्थानुमाने ।

[3.1.5.2.6,13]

ननु त्रितयं तर्हि दर्शनीयं कार्यहेतुः स्वभावहेतुस्तादृशः सपक्षव्यापी चेत् । तथा च  ध्युत्पादनम्भवेत् ।

[3.1.5.2.6,14]

न चोद्यमेतत् । यतः ।

[3.1.5.2.6,15]

तेनात्र कार्यलिङ्गेन स्वभावोप्येकदेशभाक् ।

[3.1.5.2.6,16]

उक्तः ।

[3.1.5.2.6,17]

सदृशोदाहृतिश्चातः प्रयत्नाद् व्यक्तिजन्मनः ।। २०१ ।।

[3.1.5.2.6,18]

यतो व्युत्पत्यर्थः प्रभेदनिर्द्देशः तेनानेनैव कार्यलिङ्गेन स्वभावोप्येकदेशभाक् प्रतिपादित
		आचार्येण । सदृशमुदाहरणमत एव । अन्यथाऽग्निरत्र धूमादिति परिस्फुटमेव कार्यहेतुं  कस्मान्नोदाहरति । किं यत्नप्रतिपाद्यकार्यहेतुत्वेन प्रयत्नानन्तरीयकत्वोदाहरणेन । तस्मात्  प्रयत्नाद् व्यक्तिजन्मनः कार्यस्वभावलक्षणस्य सदृशमुदाहरणमभ्यधायि । ज्ञानमपि हि प्रयत्नानन्तरभावि । स्वभावोपीति भवति सदृशमुदाहरणं ।

[3.1.5.2.6,19]

ननु प्रयत्नानन्तरं स्वभाव एव स्वभावान्तरन्तु ज्ञानमकारणस्याविषयत्वात् ।

[3.1.5.2.6,20]

न युक्तमेतत् । पराभिप्रायेणोक्तत्वात् । परे हि शब्दनित्यत्ववादिनो ज्ञानमेव  प्रयत्नानन्तरभावीच्छन्ति तान् प्रतीदमुच्यते विषयस्यापि कारणत्वमस्त्येवाकारणस्याविषयत्वात् ।  ततः प्रयत्नानन्तरभावि ज्ञानं यत्त्वयेष्यते । शब्देनापि तज्जनयितव्य स्वाकारार्पणेन । ततः  समस्तपूर्व्वापरभाविरूपग्रहणप्रसङ्ग । तस्यान्यथा ग्रहीतुमशक्यत्वात् । न खण्डशो  ग्रहणमिति प्रतिपादितं ।</div><div label="3.1.5.3" level="4" n="3">

〈३. स्मृतिसंगतिः〉


{3.1.5.3.0}



[3.1.5.3.0,1]

अथापि स्याद् गृह्यत एव भाविभूतरूपता सकलकालकलाकलापव्यापिनी । अन्यथा  पश्चाद् दर्शने कथं स्मरणं । अयं स मया तदा दृष्ट इति । तथा हि ।

[3.1.5.3.0,2]

अयं दृष्टस्तदापीति नागृहीते प्रवर्त्तते । स्मरणेन गृहीतत्वं पूर्व्ववृत्तं हि साध्यते ।। ४७२ ।।

[3.1.5.3.0,3]

तदपि कुचोद्यमेव यतः ।

[3.1.5.3.0,4]

ग्रहणं न विजानाति मया भाव्यपि गृह्यते । स्मरणन्तु विजानाति तदेतत्परमाद्भुतं ।। ४७३ ।।

[3.1.5.3.0,5]

यत्र हि ग्रहणस्य ग्रहणस्वभावस्य	 न व्यापारस्तत्र तदनुसारिण एव स्मरणस्य व्यापार  इति महदेतद् वस्तुतत्त्वविवेककौशलं । नहि भाविरूपं ग्रहीतुं शक्यं सन्देहात् । कदाचिन्न  भवेदपि । अथ मतिः । यदि भविष्यति गृहीतमेव मयेति । पश्चात् स्मरणेन गृहीतमिति  विषयीकरिष्ये इति प्रतीतेर्गृहीतन्तदपीति व सत् ।

[3.1.5.3.0,6]

गृहीतोपि हि यद्यर्थः कथमत्र प्रवर्त्ततां । सन्दिग्धञ्च गृहीतञ्च परस्परविरोधिनी ।। ४७४ ।।

[3.1.5.3.0,7]

यदि तदपि भविष्यति तदा गृहीतमेवेति (महान्) ग्रहणव्यापारः । विद्यमानं (हि)  ज्ञानं ग्रहणस्वभावमन्यथा वा नापरः प्रकारः । परस्परविरोधादन्योन्यव्यवच्छेदरूपत्वात् ।

[3.1.5.3.0,8]

प्रत्यक्षेपि हि सन्देहो यदि प्रत्यक्षता कथम् । ग्रहणे हि न सन्देहोनुपलब्धौ तु संशयात् ।। ४७५ ।।

[3.1.5.3.0,9]

यदि ग्रहणं वर्त्तमान इव न संदेहस्तस्याव्यतिरेकात् । न च तदा गृह्यमाणं भाविवर्त्तमानरूपाव्यतिरेकाद् वर्त्तमानवदेव । अथ भाविकालसम्बन्धाद् भावि । एवन्तर्हि स्वरूपतो न भावानां वर्त्तमानादिता । अपि तु भाविवर्तमानभूतपदार्थसहभावमात्रं । कालस्यापरस्याभावात् । भावे वा सोपि पदार्थ एव सहकारी । तथा सति तस्यापि भाविरूपग्रहणे भाविरूपतागृहीतैवेति न सन्देहो भवेत् । अनित्यपदार्थसहचरितत्वं भाविभूतत्वमिति  चेत् । न (।) तथाभूतस्य ग्रहीतुमशक्यत्वात् कथमयमेव मया गृहीत इति स्मरणं । स्वरूपं  गृहीतमेव साहचर्याग्रहणेपीत्यपि न सम्यक् । न हि स्वरूपं भूतभावितेति भवत एवेदं मतं ।  तस्माद् वर्त्तमानज्ञानग्रहणात् वर्त्तमानमेव गृह्यतां ।

[3.1.5.3.0,10]

नीलावभासज्ञानेन यथा नीलतया गतिः । वर्त्तमानावभासेपि वर्त्तमानतया गतिः ।। ४७६ ।।

[3.1.5.3.0,11]

अथागृहीते कथं स्मरणं । नन्वयं गृहीतेपि समानः प्रसङ्गः । तथा हि ।

[3.1.5.3.0,12]

गृह्यमाणे स्मृतिर्न्नास्ति ग्रहणानन्तरं हि सा ।

[3.1.5.3.0,13]

अतीते ग्रहणे तस्य रूपाभावे न सा स्मृतिः ।। ४७७ ।।

[3.1.5.3.0,14]

इदानीं स्मरणं जातं कथं जानाति पूर्व्वतां । अविद्यमानं नीरूपं कथन्तद्रूपता स्मृतेः ।। ४७८ ।।

[3.1.5.3.0,15]

अतद्रूपापि जानाति स्मृतिरित्यतिसाहसं । अथात्माज्ञः तदाप्यासीत् स जानात्येव पूर्व्वतां ।। ४७९ ।।

[3.1.5.3.0,16]

ग्रहणे ह्यस्य सामर्थ्यं स्मरणेप्युपपद्यते । स्मरणं ग्रहणं चादो व्यतिरिक्तं यदात्मनः ।। ४८० ।।

[3.1.5.3.0,17]

ग्रहणस्मरणे तस्य नैवं स्तोऽतत्स्वभावतः ।

[3.1.5.3.0,18]

न स्मरणग्रहणपृथग्भावे तस्यातत्स्वभावस्य ग्रहीतुस्मर्तृता शरीरस्यापि प्रसङ्गात् ।  अनित्यतया नेति चेत् । आकाशादीनामपि स्यात् । तत्रासमवायादनयोरिति (यदि) मतं ।

[3.1.5.3.0,19]

तदप्यसत्समं । यस्मात् ।

[3.1.5.3.0,20]

अनुसन्धानतस्तस्य ग्रहणस्मृतियोगिता । व्योमादीनामपि भवेत्तुल्यन्तत्रापि चोदनं ।। ४८१ ।।

[3.1.5.3.0,21]

स्मरणमन्यथा नोपपद्यत इति । स्मर्ता परिकल्प्यते । नहि पूर्वापरकालभाविनं  कञ्चिदन्तरेणेदं युक्तिमदिति । तथा चाकाशादीनामेवेदमस्तु किमर्थान्तरपरिकल्पनाप्रयासेन । समवायोप्येवमेव परिचोदनीयः । स्मरणादीनाम्वा नित्यताभ्युपेया । स एव  आत्मनि चेत् । तदेवायातं ।

[3.1.5.3.0,22]

स्मृत्वा च कथमज्ञायि यत्राग्रहण	संशयः ।

[3.1.5.3.0,23]

स्मरणस्य तदा (ऽ) भावात् पूर्व्वतायाः कथङ्गति ।। ४८२ ।। रिति

[3.1.5.3.0,24]

तस्मान्न प्रत्यक्षेणेति
	      यत्किञ्चिदेतत् । तस्मान्नित्यायां	 न प्रयत्नानन्तरं पूर्व्वानुसन्धानेन ग्रहणसम्भव इति । अपूर्व्वापररूपग्रहणादनित्यता शब्दस्येति स्थितमेतत् ।

[3.1.5.3.0,25]

यच्चोक्तं । स्वभावान्तरं ज्ञानं न प्रयत्नानन्तरमिति तदन्यथापि परिहर्त्तुमलं ।  यदि नाम स्वभावानन्तरं तथापि प्रयत्नानन्तरता (पि) सम्भवत्येव । न ह्यत्राति सूक्ष्मेक्षिका  प्रयोजनवती । तस्मादनेनैवोदाहरणेन द्वयमपि कार्यस्वभावलिङ्गद्व्यं दर्शितं ।

[3.1.5.3.0,26]

ननु कार्यस्वभावहेतूदाहणमेव कस्माद् भेदेनोपदर्शितं नान्योपि भेदः । अत्र समाधिः ।

[3.1.5.3.0,27]

यत्नान्तरीयिका सत्ता यो वात्मा स्वो(ऽ)विभागवान् ।स तेनाव्यभिचारी स्यादित्यर्थन्तत्प्रभेदनं ।। २०२ ।।

[3.1.5.3.0,28]

यस्य यत्नानन्तरेण सत्ता स एव हेतुस्तदव्यभिचारात् । नहि व्यतिरिक्तः कार्यताम्विरहय्याव्यभिचारी ।

[3.1.5.3.0,29]

ननु व्यभिचारादेव हेतुः न कार्यतया भस्मापि हि कार्यमग्नेः न च तस्याव्यभिचारः ।  तथा कार्यतामन्तरेणापि संयोगि जलमाधारं गमयति ।

[3.1.5.3.0,30]

तदसद्यतः नोच्यते कार्यतया गमक एव । अपि तु गमकः कार्यतयैव व्यतिरिक्तः  कार्यताम्विना न गमयतीति । यथाभतम्वा भस्मकार्यमतीतादप्यग्नेर्भवद्देशान्तरस्थादपि  तथाभूतं गमयत्येव । अत एव कार्यताप्रयुक्तं गमकत्वं येन तद्विशे(षा)द्विशिष्यते । एवम्भूत  एव खल्वत्रापि निमित्तनिमित्तिभावः । संयोगेन तु गमकत्वेऽधारोप्याधेयस्य गमकः  स्यात् । अथाधार आधेयमन्तरेणाप्यास्ते तेनासौ न गमकः । आधेयन्तु नाधारमन्तरेण  जलाद्यास्ते ततो गमकं (।) यद्यवन्तदेव कार्यं गमकमित्यायातं (।) येन हि विना यन्न भवति  तत्तस्य कार्यं न चाधेयस्य स्थितिराधारमन्तरेण भवत्यतः कार्यं । न तु स्थितिरेव कार्यन्न  जलं । एवन्तर्हि स्थितिरेव गमिका न जलमिति न व्यभिचारः ।

[3.1.5.3.0,31]

अथ स्थितिविशिष्टं जलमेव गमयति । जलविशिष्टा स्थितिरेव गमयतीति किन्न  भवति । युक्तञ्चैतदेव । तस्या एवान्वयव्यतिरेकेण गमकत्वात् न च स्थितिव्यतिरिक्तमपरं जलं ।

[3.1.5.3.0,32]

ननु पतदपि जलमेव भवति तज्जलं न तु तदेवान्यदपि जलं जलमेव । न च  जलत्वं सामान्यमस्तीति प्रतिपादितं । सत्त्वे वा न तद् गमकं । व्यक्तिरेव गमिका सा च  कार्यमिति न कार्यदन्यस्य गमकत्वं ।

[3.1.5.3.0,33]

अथैकैव सा व्यिक्तिरिति मतं । तदप्यसत् । तदेव स्थितं तदेवान्यथेति प्रसङ्गात् ।  पर्यायेण तथाभावेपि न दोष इति चेत् । एवन्तर्हि पूर्व्वापरयोरेकताप्रतीत्यभावात् कथमेका  व्यक्तिः । नखल्वप्रतीयमानमितरेण सहैकं प्रतीतिरेकतां साधयति न प्रतीत्यप्रतीती । अप्रतीतेर्भावसाधनायोगात् । प्रत्यभिज्ञा तु प्रत्याख्याता । तस्मात् सर्व्वत्र निरूप्यमाणा कार्यतैव  गमकत्वे निबन्धनं ।

[3.1.5.3.0,34]

येन रूपेण जन्यत्वं जलभस्मादिवस्तुनः । तेनैव गमकत्वेपि स्थितमित्यन्यतो (ऽ) गतिः ।। ४८३ ।।

[3.1.5.3.0,35]

"योवात्मा स्वो विभागवानि"ति । यस्य य आत्मा स गमकस्तस्य वृक्षात्मा शिंशपा  सा गमिका वृक्षतायाः ।

[3.1.5.3.0,36]

ननु यथा वृक्षात्मा शिंशपा तथा वृक्षोपि शिंशपात्मैव । तादात्म्यस्योभयगतत्वमन्तरेणाभावात् । न (।) अविभागवत्त्वाभावात् । वृक्षो हि शिंशपाव्यतिरेकेणाप्यस्ति पलाशादिः । न तु शिंशपा तथेति सैवाविभागवती गमिका । ननु (।)

[3.1.5.3.0,37]

समानेपि तदात्मत्वेऽविभागो गमको यदि । तादात्म्यं गमकत्वे स्यादेकन्तन्निबन्धनं ।। ४८४ ।।

[3.1.5.3.0,38]

तादात्म्यन्तु विनाप्यन्योऽव्यभिचारस्तथेक्ष्यते । धूमस्य तेन तादात्म्यं गमकत्वे ऽनिबन्धनं ।। ४८५ ।।

[3.1.5.3.0,39]

अन्वयव्यतिरेकाभ्यां न हि तस्यानिमित्तता ।

[3.1.5.3.0,40]

तदेतदसत् ।

[3.1.5.3.0,41]

उक्तमेतन्न तादात्म्यं तदुत्पत्ती विना क्वचित् । गमकाव्यभिचारित्वं तेन ते तन्निबन्धनं ।। ४८६ ।।

[3.1.5.3.0,42]

तदवान्तरभेदेपि	 गमकत्वस्य भिन्नता । तदात्मकस्य गमकस्तदात्मैव न भेदिनः ।। ४८७ ।।

[3.1.5.3.0,43]

कार्यन्तद्व्यतिरिक्तस्य कारणस्येति भिन्नता ।

[3.1.5.3.0,44]

अत एवाह ।

[3.1.5.3.0,45]

संयोग्यादिषु येष्वस्ति प्रतिबन्धो न तादृशं ।न ते हेतव इत्युक्तं व्यभिचारस्य सम्भवात् ।। २०३ ।।

[3.1.5.3.0,46]

संयोगेन गमकत्वेऽग्निरपि धूमसंयुक्त इति गमकः किन्न धूमस्य । अव्यभिचाराभावादिति चेत् । स तर्ह्यव्यभिचारः कार्यकारणभाव एव व्यतिरेकिणः ।

[3.1.5.3.0,47]

अत्र परः । कार्यकारणभावेन गमकत्वे तस्य द्बिष्ठत्वादग्निरपि गमकः स्यात् । न ।
	      "यत्नान्तरीयिका सत्ते"ति वचनात् । न च कार्यकारणव्यतिरेकेणापरः कार्यकरणभावः ।  तेन कार्यकरणभावेन गमक इति कार्यंत्वेन कारणं न च गमकः । एवन्तर्हि कारणमपि

[3.1.5.3.0,48]

गमकं कस्मान्न भवति । भवत्येव नान्यथाभावः । स तु ज्ञातुन्तथा न शक्यते यथा ज्ञायते  तथा अगमकत्वेमेव । तेन च रूपेण गमक एव । तथा हि ।

[3.1.5.3.0,49]

कुर्व्वता वह्निता धूमं कारणत्वमवाप्यते । कुर्व्वतां यदि गम्येत गमकत्वं भवेदपि ।। ४८८ ।।

[3.1.5.3.0,50]

यत्त्वशक्यन्तथा गन्तुमिति दोषो न तस्य सः । तथा तत्कार्यमेव स्यात् धूमाभावादभावतः ।। ४८९ ।।

[3.1.5.3.0,51]

व्यापकं व्यतिरिक्तत्वे कारणं सर्व्वमेव हि ।

[3.1.5.3.0,52]

एवं स्वभावहेतावपि वाच्यं (।)

[3.1.5.3.0,53]

तत्रापि शिंशपात्मा स्याद् वृक्षोपि गमको यतः । तादात्म्यं सुगमन्नेति गमकत्वं न विद्यते ।। ४९० ।।

[3.1.5.3.0,54]

तथा वागम(क)त्वे स्यादविभागतया गतिः ।

[3.1.5.3.0,55]

तस्मात् सर्व्वा गतिः कार्याविभागत्वेन वस्तुनः ।। ४९१ ।।

[3.1.5.3.0,56]

यथा च वृक्षापावकयोरनियतं तादात्म्यं कारणत्वं च शिंशपा त्वधूमं प्रति तथा गमकत्वमप्यनियतत्वेनैव । अनियमे कथं गमकः । अनियमेन गमकत्वनिबन्धनस्य भावात् । एवं  हि । तत्तन्निबन्धनसम्भवति यदि तदनुवर्त्तनं । अन्यथापि तत्त्वेति प्रसङ्गः । संयोगेप्येवमेवेति चेत् । तन्न यतः ।

[3.1.5.3.0,57]

"संयोगादिषु  येष्वस्ति प्रतिबन्धो न तादृशः"।

[3.1.5.3.0,58]

"न ते हेतव इत्युक्तं व्यभिचारस्य सम्भवात्" ।। ४९२ ।।

[3.1.5.3.0,59]

संयोगी आधार आधेयेन तुल्यत्वात् संयोगस्य । समवायी जातिगुणक्रियापदार्थः ।  न चाधार आधेयं गमयति । अविनाभावस्य कार्यकारणभावाख्यस्यासंभवात् । तथा जातिः  केवलापि प्रतीयमाना विनष्टायां व्यक्तौ न जातिमन्तमवगमयति । कार्यकारणभावस्यासम्भवादेव ।

[3.1.5.3.0,60]

अथाधेयमाधारं गमयति । तत्राविनाभावस्य सम्भवादिति मतिः । तथा तर्हि  कार्यकारणभाव एव गमकः । अविनाभाव एवेति चेत् । तदप्यसत् । अविनाभाव एव  कार्यकारणभावः । अत आह ।

[3.1.5.3.0,61]

सति वा प्रतिबन्धेस्तु स एव गतिसाधनः ।नियमो ह्यविनाभावोऽनियतश्च न साधनं ।। २०४ ।।

[3.1.5.3.0,62]

स च नियमः परस्य परत्र कार्यकारणभाव एव गमकत्वस्यान्यथाऽभावादिति प्रतिपादितं ।  स्वभावकार्यसिद्ध्यर्थं द्वौ हेतू द्वौ च विपर्ययौ निर्द्दिष्टाविति व्याख्यातं ।

{3.1.5.3.1}



〈(१) "विवादाद् भेदसामान्य" इत्यस्य व्याख्यानम्—〉


[3.1.5.3.1,1]

"इदानीं विवादाद् भेदसामान्य" इति व्याचष्टे । भेदो साधारण एकान्तव्यतिरेकी ।  सामान्यमेकान्तान्वयि । तयोरनैकान्तिकयोरपि गमकत्वमाह परस्तत्र तत्त्वं प्रतिपादयत्याचार्योऽ"गमकत्वं तत्र यः सन्नि" त्यादिना ।

[3.1.5.3.1,2]

नन्वैकान्तिकव्यतिरिकेणागमकत्वमेव युक्तं । सत्त्यं । यद्येकस्मादेवान्ताद् व्यतिरेकः  सिध्यति स तु न सिध्यति । पक्ष एव व्यभिचाराशङ्कातः । तथा हि ।

[3.1.5.3.1,3]

ऐकान्तिकत्वं व्यावृत्तेरविनाभाव उच्यते ।तच्च नाप्रतिबद्धेषु तत एवान्वयस्थितिः ।। २०५ ।।

[3.1.5.3.1,4]

निरात्मकाद् व्यावृत्तिमेव प्राणादि कथं सिध्यति । यदि सात्मकत्वेनाविनाभावो  भवेत् । तच्चाप्रतिबद्धेषु न सम्भवति (।) सर्व्वतो विपक्षाद् व्यावृत्तेः स्वमुखेन प्रतिपत्तुमशक्तेः । न खलु सकलविपक्षदर्शनं येनात्र नास्त्यत्र नास्तीति प्रतीयात् । अन्वयमुखेन  तु सम्भवति । यतः । तन्नियतत्वेन ग्रहणं प्रतिबन्धग्रहणं स च प्रत्यक्षप्रमाणव्यापारस्ततो  नियतत्वग्रहणादन्यव्यावृत्तिराकृष्यतेऽन्यथा नियतरूपाग्रहणमेव । तथा हि (।)

[3.1.5.3.1,5]

अन्यभावेप्यतद्‌भावस्तद्‌भावेऽभाव एव च । अन्याभावेप्यभावो न ततस्तत्कार्यतागतिः ।। ४९३ ।।

[3.1.5.3.1,6]

यदा हि । अन्यभावेपि भावो नास्ति चन्दनगन्धस्य तद्‌भावे भावश्च । तदा चन्दनगन्धस्तत्कार्यमिति सिध्यति । अन्यथा नेति निर्ण्णयः । स च व्यतिरेकमन्तरेण नास्तिति  व्यतिरेकोपि तदात्मभूतः प्रसिध्यति ।

[3.1.5.3.1,7]

नन्वन्वयोपि व्यापी न सिध्यति सर्व्वत्रास्मादस्योदय इति । नैतदस्ति ।

[3.1.5.3.1,8]

अस्मादेवोदयोस्येति तावन्मात्रेण तद्‌गतिः । स चान्यस्मादनुत्पादस्तदैवावगतस्तथा ।। ४९४ ।।

[3.1.5.3.1,9]

न ह्येतस्मादन्यत्र भवत्येवेत्येतद्‌गमकत्वे निबन्धनमपि त्वस्मादेव नान्यस्मादिति । तथा  च प्रतिपत्तिरस्त्येव । तदन्यस्मात् प्रागनुत्पादस्य दर्शनात्तदभावेऽभावं झटित्येव प्रतियतां ।

[3.1.5.3.1,10]

ननु यदि नामास्वस्मान्नो
		त्पत्तिमत् कुतश्चिदन्यविशेषाद् भविष्यति । न ह्यन्य इत्येव  सर्व्वः समानस्ततो न व्यतिरेकस्तद्भावे(ऽ) भाव इत्यव्यतिरेकोपि न निश्चितोऽदृश्यस्यापि  सम्भवात् ।

[3.1.5.3.1,11]

तदेतदसद् यतः ।

[3.1.5.3.1,12]

अयं हेतुस्तवैवं स्यात् तवैवायमनुग्रहः । स्वानुग्रहेप्यनिच्छा चेद् वत एवासि सर्व्वथा ।। ४९५ ।।

[3.1.5.3.1,13]

तवैवं गमको हेतुरन्यथा (ऽ) सम्भवादिति (।)

[3.1.5.3.1,14]

प्रतिपादिते यद्येवं नेष्यतेऽन्या गतिरन्विष्यतां । न च सम्भवतीति स्वबधाय तर्हि  शूलतक्षा । अपि च ।

[3.1.5.3.1,15]

तदभावादभावोस्य झटित्येष कथम्भवेत् । अनन्तरं भवेन्नैवं	 यद्यन्यदपि कारणं ।। ४९६ ।।

[3.1.5.3.1,16]

अविगुणसामग्रीसन्निधाना (त्त)द् भवत्येव । तदभावे तु झटित्येव न भवतीत्यनित्यपि शाचादिकारणत्वेन सम्भवति । तदपि झटित्येवोपयात्यपयाति चेति यद्यभ्युपगमः  स तर्हि पिशाचः पावकेन वशीकृत इति पावकस्यैव हेतुभावः । यद्यन्यस्मादपि भवेत् ।  अन्वयव्यतिरेकाभावाद् यादृच्छिकः सम्वाद इति प्रेक्षापूर्व्वकारिणामुपायान्वेषणं यत्प्रतिफलं  नियमेन न स्यात् । अस्माकं त्वद्वैतवादिनां न परमार्थतः कार्यकारणभावो नाम । तस्मात्  प्रतिबन्धसाधकप्रमाणाभ्युपगमे परिस्फुटान्वयस्थितिः । यस्मात् ।

[3.1.5.3.1,17]

स्वात्मत्वे हेतुभावे वा सिद्धे हि व्यतिरेकिता ।सिध्यत्यतो	 विशेषे न व्यतिरेको न चान्वयः ।। २०६ ।।

[3.1.5.3.1,18]

न ह्यतदात्मनि यतस्तदभावान्नियमेनाभाववान् । न ह्यप्रतिबन्धो निवर्त्तकः परस्य  स्वयन्निवर्त्तमानोऽतिप्रसङ्गात् ।

[3.1.5.3.1,19]

तथा च । नेदं निरात्मकं जीवच्छरीरमप्रमाणादिता	 प्रसङ्गादिति हेतुः (।) न  ह्यप्रतिबन्धवतो निवृत्तौ प्रतिबद्धेतरस्य निवृत्तिः । न च प्रतिबन्धवानव्यापकः । न च तादात्म्यतदुत्पत्तिप्रतिबन्धमन्तरेण व्याप्यव्यापकभावः । अन्येनापि प्रकारेण कस्मान्न भवतीति  चेत् । न प्रकारान्तरासम्भवात् । सोपि न प्रकारः प्रतिपन्न एव साधकः समीहितस्य ।  न च तथाऽतो व्यतिरेकितया (भि) मतस्य न व्यतिरेको नाप्यन्वय इत्युभयाभावात्अगमक  एव सात्मकं जीवच्छरीरं प्राणादिमत्वादिति ।

[3.1.5.3.1,20]

कथन्तर्हि तदुभयाभावादाचार्येणायं व्यतिरेक्युक्तः । तस्याप्येतदेव वक्तुमभिमतं स्यात् ।

[3.1.5.3.1,21]

नैष दोषो यतः ।

[3.1.5.3.1,22]

अदृष्टिमात्रमादाय केवलं व्यतिरेकिता ।उक्तऽनैकान्तिकस्तस्मादन्यथा गमको भवेत् ।। २०७ ।।

[3.1.5.3.1,23]

पराभिप्रायेणादर्शनमात्रसिद्धं व्यतिरेकमुपादायाचार्येणायं व्यतिरेकीति प्रतिपादितो  न तु निश्चितव्यतिरेकः । अन्यथा निश्चितव्यतिरेकसम्भवे गमकः स्यात् । तथा चाचार्यो  न क्षिपेदनैकान्तिकमध्ये । तत आचार्यस्य नात्र निश्चितव्यतिरेकाभिप्रायः ।

{3.1.5.3.2}



〈(२) आत्मनित्यत्वनिरासः—〉


[3.1.5.3.2,1]

ननु प्राणाद्यभावो नैरात्म्यव्यापी स च जीवच्छरीरे नास्तीति नियमेन व्यापकनिवृत्त्या  व्याप्यस्य जीवच्छरीरे नैरात्म्यस्य निवृत्तिरिति कथन्नात्मसिद्धिः ।

[3.1.5.3.2,2]

न सिद्धिर्यतः ।

[3.1.5.3.2,3]

प्राणाद्यभावो नैरात्म्यव्यापीति विनिवर्त्तने ।आत्मनो विनिवर्त्तेत प्राणादिर्यदि तच्च न ।। २०८ ।।

[3.1.5.3.2,4]

यदि विपक्षयोर्व्याप्तिः सिध्येत्तदाऽप्राणादि	निवृत्तौ जीवच्छरीरे नैरात्म्यनिवृत्तिरिति सिध्यत्यात्मा	 विनाप्यन्वयेन(।) सैव तु व्याप्तिर्व्विपक्षयोः स पक्षप्राप्ति  मन्तरेण न  सिध्यति । आत्मनोऽप्रतिबन्धे (वत्त्वे) न निवर्त्तकत्वमेव न सिध्यति । न चानिवर्त्तकस्य  निवृत्तिर्निवर्त्त्यनिवृत्त्या व्याप्ता सिध्यति । तस्मादव्याप्यस्य निवृत्त्यभावे (प्य)ऽव्यापकस्य  निवृत्तेरनिवृत्तिरिति नात्मसिद्धिः ।

[3.1.5.3.2,5]

अन्यस्य विनिवृत्त्यान्यविनिवृत्तेरयोगतः ।तदात्मा तत्प्रसूतश्चेन्नैतदात्मोपलम्भने ।। २०९ ।।

[3.1.5.3.2,6]

प्रतिबन्धमन्तरेणापि यदि निवृत्तिरतिप्रसङ्ग एव । "तदात्मा तत्प्रसूतश्चेत्" ।  अथात्मा प्राणादिः सर्व्वमिदमात्मैवैति । ततो वा प्रसूत आत्मनः समवायिकारणत्वात् ।

[3.1.5.3.2,7]

नैष परिहारो यतः । एतदात्मोपलम्भने ।

[3.1.5.3.2,8]

तस्योपलब्धावगतौ च गतौ च प्रसिध्यति ।

[3.1.5.3.2,9]

यद्यात्मोपलब्धिस्तल्लक्षणत्वादपरोपि तत्स्वभाव इति सिध्यति । स एव तु नोपलब्धः  कुतस्तल्लक्षणत्वादिति हेतुः सिध्यति । समवायोपीह बुद्धिनिबन्धनो नात्मानुपलब्धेः ।  कार्यकारणभावस्तु प्रत्यक्षानुपलम्भसाधनो नाप्रत्यक्षः । आत्मनीति कुतस्तदात्मत्वतत्प्रसूती  यतः ।

[3.1.5.3.2,10]

ते चात्यन्तुपरोक्षस्य दृष्ट्यदृष्टी न सिध्यतः ।। २१० ।।

[3.1.5.3.2,11]

न च घटादौ नैरात्म्यं यतः ।

[3.1.5.3.2,12]

अत्यन्तं न परोक्षत्वेऽनुपलब्धेरभावावित् । आत्मनोऽसम्भवाभावे कथं तद्व्याप्ततागतिः ।। ४९७ ।।

[3.1.5.3.2,13]

उपलब्धिलक्षणप्राप्तस्य(हि)भवतोऽन्वयव्यतिरेकौ कारणव्यापकत्वसाधकौ न चात्मोपलम्भः ततः कथन्तस्य कारणव्यापकभावः । तदभावे च न प्राणादिस्तदात्मा तत्प्रसूत  इति च (न) सिध्यति । अपि च ।

[3.1.5.3.2,14]

अन्यत्रादृष्टरूपस्य घटादौ नेति वा कुतः ।अज्ञातव्यतिरेकस्य व्यावृत्तिव्यापिता कुतः ।। २११ ।।

[3.1.5.3.2,15]

यो ह्यन्यत्र दृश्यते देशे काले वा स इदानीमत्र वा नास्तीति प्रतीयत इति सकलस्य  जगतः प्रतीतिः । यस्तु न जातुचित् प्रतीतेर्व्विषयः स नास्त्यत्रेति कुत उल्लेखः ।

[3.1.5.3.2,16]

न ह्यदृष्टे प्रवर्त्तन्ते वितर्क्काः कस्यचित् क्वचित् ।

[3.1.5.3.2,17]

तादात्म्यप्रतिषेधस्तु सर्व्वापेक्षः परं यदि ।। ४९८ ।।

[3.1.5.3.2,18]

वितर्क्को हि दृष्ट एव क्वचिदपरत्रादृश्यमाने प्रवर्त्ततेस्ति न वेति । नेति तु कुतो  निश्चयः । यदि परमयमात्मा न भवतीति तादात्म्यनिषेधमात्रं । न तु घटादावात्मा  नास्तीति निश्चयः । व्यापितायान्तु सुतरामेव ।

[3.1.5.3.2,19]

तद्विविक्तोपलम्भेन यद्यात्मा नेति निश्चयः । घटादौ जीवतः कार्यप्यसौ नेति भवत्वसौ ।। ४९९ ।।

[3.1.5.3.2,20]

यथा व्यतिरिक्ततया
		घटादिरुपलभ्यमानो निरात्मक इति गम्यते जीवच्छरीरमपि  तथा स्यात् । नहि तदपि तद्विविक्ततया नोपलभ्यते (।) तस्मादुपलभ्यताऽभावादात्मनो न  घटादौ नास्तिता गतिः । तेनात्मनोऽज्ञातव्यतिरेकस्य व्यावृत्तिव्यापिता प्राणाद्यभावव्यावृत्तिव्यापितात्मनः कुतः । यस्य हि व्यावृत्तिर्यद्व्यावृत्त्या व्याप्ता तद्व्यावृत्तिस्तेन व्याप्यते । न  चात्मव्यावृत्तिरसिद्धा प्राणाद्यभावेन व्याप्तेति ज्ञायते ततः कथं प्राणाद्यभावव्यावृत्तिरात्मना  व्याप्ता सिध्यति । येन प्राणाद्यभावव्यावृत्तेरात्मसिद्धिः । तस्मान्नात्र व्यतिरेकनिश्चयः ।

[3.1.5.3.2,21]

ननु यथा घटादौ न प्राणादय इति प्रतीयते तथात्मा नास्तीति किमिति न प्रतीतिः ।  विषम उपन्यासः । यतः ।

[3.1.5.3.2,22]

प्राणादेश्च क्वचिद् दृष्ट्या सत्त्वासत्त्वं प्रतीयते ।

[3.1.5.3.2,23]

नानुपलम्भमात्रात् ।

[3.1.5.3.2,24]

तथात्मा यदि दृश्येत सत्त्वासत्त्वं प्रतीयते ।। २१३ ।।

[3.1.5.3.2,25]

उपलब्धिलक्षणप्राप्तेः प्राणादीनामभावप्रतीतिरजीवच्छरीरे । नन्वेवमात्मेति विपर्ययः ।  अपि च । सन्तु नाम निरात्मका घटादयः तथापि नात्मा प्रसिध्यति प्राणाद्यभावानिवृत्त्या ।

[3.1.5.3.2,26]

ननु यद्यात्मा जीवच्छरीरे न भवेत् प्राणादीनामप्यसम्भवः । आत्माभावस्यप्राणादिनिवर्त्तकत्वस्य घटादौ दृष्टत्वात् । न (।) अन्याभावस्य निवर्त्तकत्वात् । तथा हि ।

[3.1.5.3.2,27]

यस्य हेतोरभावेन घटे प्राणो न दृश्यते ।देहेपि यद्यसौ न स्याद् युक्तो देहेन सम्भवः ।। २१३ ।।

[3.1.5.3.2,28]

बुद्धिप्रयत्नादयोपि घटादौ न सन्त्येव । तत्किन्तदभावात् प्राणादिनिवृत्तिरथात्मन  इति कः खल्वत्र भवतः सन्देहापोहहेतुः(।) तत्र यस्य बुद्ध्यादेः कार(ण)स्याभावेन घटे न  दृश्यते प्राणादिः स एव यदि देहे न स्यात् स्यात् प्राणादिविरहप्रसङ्गः । न च बुद्ध्यादयो  न सन्ति तत्कथं प्राणादिनिवृत्तिप्रसङ्गः ।

[3.1.5.3.2,29]

अथ नैरात्म्येन साधर्म्यमस्ति जीवच्छरीरघटादीनां(।) यदि नाम बुद्ध्यादिसद्भावासद्भावकृतं वैधर्म्यमपि तथापि निरात्मत्वाद् घटादिवज्जीवच्छरीरमपि प्राणादिविरहि ।  अप्राणादिविरहिधर्मतया वा सात्मकं ।

[3.1.5.3.2,30]

अत्रोच्यते ।

[3.1.5.3.2,31]

भिन्नेपि किञ्चित् साधर्म्याद् यदि तत्त्वं प्रतीयते ।

[3.1.5.3.2,32]

तदा ।

[3.1.5.3.2,33]

प्रमेयत्वाद् घटादीनां सात्मत्वं किन्न मीयते ।। २१४ ।।

[3.1.5.3.2,34]

न ह्येवमपि किञ्चिन्मात्रसाधर्म्यन्नास्ति ।

[3.1.5.3.2,35]

अनिष्टञ्चेत्प्रमाणं हि सर्व्वेष्ठीनान्निबन्धनं ।भावाभावव्यवस्थां कः कर्त्तुन्तेन विना प्रभुः ।। २१५ ।।

[3.1.5.3.2,36]

नहीच्छया प्रमाणं । अपि तु यत्र प्रमाणसम्भवस्तत्र प्रेक्षावदिच्छा । नानिष्टमपि  प्रमाणानीतं विपर्येति । स्वातन्त्र्येण हीच्छानिरपेक्षं प्रमाणं युक्तं । अन्यथेच्छया प्रमाणस्य  स्वातन्त्र्येण विना भावाभावव्यवस्था न स्यात् । वादीच्छया विषयभूतसाध्यप्रतिपादनं  प्रतिवादीच्छया परित्याग इति न भावाभावव्यवस्था(ऽ)संकरः ।

[3.1.5.3.2,37]

तेपि तर्हि बुद्ध्यादय आत्माभावेन स्युरिति प्रतिपादयामः । ततो यदुक्तं बुद्ध्यादि  सद्भावे न प्राणादिनिवृत्तिरिति तदयुक्तं ।

[3.1.5.3.2,38]

नायुक्तं(।) अन्येषामेव तत्र प्रवर्त्तकत्वात् । यद्यात्माबुद्ध्यादीनां प्रवर्त्तकतया  निश्चितो युक्तं निवर्त्तमानो निवर्त्तक इति । न चैवं यतः ।

{3.1.5.3.3}



〈(३) स्मृतिच्छायत्नजः प्राणनिमेषादिः—〉


[3.1.5.3.3,1]

स्मृतीच्छायत्नजः प्राणनिमेषादिस्तदुद्भवः ।विषयेन्द्रियवित्तिभ्यस्ताः स्वजातिसमुद्भवाः ।। ३१६ ।।

[3.1.5.3.3,2]

अन्योन्यप्रत्ययापेक्षा अन्वयव्यतिरेकभाक् ।एतावत्यात्मभावोयमनवस्थान्यकल्पने ।। २१७ ।।

[3.1.5.3.3,3]

क्वचिदनिष्टे तदन्यत्र वा स्मृतिरिच्छाप्रयत्नश्च । ततः प्राणनिमेषादयः प्रवर्त्तन्ते ।  स्मृत्यादीनां कुत इति चेत् । विषयेन्द्रियायत्तवित्तिभ्यस्ताः स्वजातिसमुद्भवाः । विषयस्य  विषय एव पूर्व्वकस्तथेन्द्रियवित्योरन्योन्ययप्रत्ययापेक्षितया । एतावति हेतुप्रत्ययकलापेऽयमात्मभावः प्रतिबद्धः किमपरेणानुपयोगिना ।

[3.1.5.3.3,4]

ननु स्मृतिः पूर्व्वपरानुसन्धानरूपात्मानं विना न भवति । तथा हि । येन दृष्टं स एव  स्मर्त्ता न ह्यन्यदृष्टमन्यस्य स्मरणविषयः । नन्विदमपि व्यतिरेकमात्रमेव कथमतोपि  प्रसिद्धिः । न हि स्मरणमेकत्वे दृष्टं पूर्व्वापरयोरेकत्वस्य प्रत्यक्षेणाप्रतिपत्तेः(।) स्मरणस्य  चाप्रमाणत्वात् । यद्यपि परेणोपलब्धं न स्मर्यते परिविशेषेण स्मरिष्यते (।) नहि पर  इत्येव सर्व्वः समानः (।) स्वहेतुतस्तथाभूतः स जातो येन स एव स्मरणस्य हेतुर्नापरः  कार्यकारणभावनियमात् । न ह्यात्मेत्येव स्मरणम्(।)अपि तु पाटवाभ्याससम्भविसन्तानभावादन्यथा तदा स्मरणप्रसङ्गः ।

[3.1.5.3.3,5]

ननु नैवमुच्यते आत्मनि सति स्मरणमेव । यदि स्मरणमात्मन्येव सति आत्मान्तरे  स्मरणाभावात् ।

[3.1.5.3.3,6]

नैतदपि सम्यक् । यतः ।

[3.1.5.3.3,7]

तद्विकारविकारित्वादन्वयव्यतिरेकतः । कार्यकारणभावोयमन्यथा न व्यवस्थितिः ।। ५०० ।।

[3.1.5.3.3,8]

पूर्व्वानुभवाभ्यासान्वयव्यतिरेकानुविधायिनी स्मृतिस्तद्विकारविकारिणी चेति नात्मा  कारणम् ।

[3.1.5.3.3,9]

अथ नित्यव्यापिना विना न भवति । तथा सति कालादीनामपि कारणत्वप्रसङ्गो  विशेषाभावात् (।) अथानुभवितृस्मर्तृत्वेन विना न भवति ।

[3.1.5.3.3,10]

तदेतदसत् ।

[3.1.5.3.3,11]

स्मरणनुभवाभ्यां हि स्मर्तानुभविता च यः । कल्प्यते व्योम्नि तद्भावः कथन्नेत्यवगम्यते ।। ५०१ ।।

[3.1.5.3.3,12]

स्मरणानुभवान्यथानुपपत्त्या हि स्मर्त्तानुभविता च कल्प्यते कश्चित् । न त्वाकाशादिव्यतिरिक्तः । तथा च एकः कश्चिदस्तीति कल्प्यतां । स च नाकाशादिविलक्षणो  व्यापिनित्यत्व(ामूर्त्त)त्वादिना विशेषाभावात् (।) अथाहमिति कर्त्तृत्वेन प्रतीयमान आत्मा  नामुर्त्तत्वमात्रं ।

[3.1.5.3.3,13]

नन्वहमिति प्रत्यये शरीरमेव प्रतिभात्यहं देवदत्तो गार्ग्यः कृष्ण इति । शरीरमनित्यमिति चेत् । न । शरीरावस्था अनित्याः । अवस्थाता तु परलोकादौ न भिन्न इति

[3.1.5.3.3,14]

वरमेषैव	 कल्पना(।)न तु व्यतिरिक्तस्य शरीराधिष्ठानमेव च स्मरणादिः	 प्रतीयते नामूर्त्ताधिष्ठितं । अथ नित्यस्तावत्प्रतिपत्ता सिद्धः । शरीरमन्यद्धेति किमपरेण विचारेण ।

[3.1.5.3.3,15]

तदप्यसत् ।

[3.1.5.3.3,16]

अवस्थासंहतिर्यस्मादपरस्याप्रवेदनात् । शरीरमत एवास्मत्पक्षसिद्धिरबाधिता ।। ५०२ ।।

[3.1.5.3.3,17]

अपि च ।

[3.1.5.3.3,18]

नित्यरूपेऽविकार्येहि स्मरणानुभवौ कुतः । यदि स्मर्त्ता तदेवास्य सदा रूपं कुतोर्थवित् ।। ५०३ ।।

[3.1.5.3.3,19]

सुखादिना विकारेस्य नित्यतापि न युज्यते । सुखादिनाऽविकारेस्य न युक्ता सुखितादिता ।। ५०४ ।।

[3.1.5.3.3,20]

स्मरणन्तु फलं यस्मादनुभूतेः ततो न किम् । अथाहमिति विज्ञानान्न हेतुफलमात्रकं ।। ५०५ ।।

[3.1.5.3.3,21]

तथा हि पूर्व्वदृग्ग्राह्यमहं स्मृत्यार्थनिश्चितं । प्रत्येमीति जनः सर्व्वः कर्त्तृत्वमवगच्छति ।। ५०६ ।।

[3.1.5.3.3,22]

तदसत् । यस्मात्(।)

[3.1.5.3.3,23]

पूर्व्वदृष्टं स्मरामीति नैवात्मोदयमात्रतः । प्रमाणं प्रत्ययः सर्व्वस्तथा सत्यसमञ्जसं ।। ५०७ ।।

[3.1.5.3.3,24]

यद्यात्मनः कारणतामात्रात् प्रत्ययः प्रमाणं सर्व्वः प्रमाणं भवेदिति सकलमेव सकलस्य  सिद्धिमत् ततो महदसमञ्जसं । तस्मादनुपहताश्रयेण यदुत्पद्यते तदेव प्रमाणं । तथा च  सति चक्षुरादिजनितः प्रत्ययो नानुसंहिनं परिच्छिनत्तीति कथनेकतागमः पूर्व्वापरयोः सत्त्यः  स्यात् । येन स्मरणेन चास्य सामर्थ्यं सन्धाने चापि विद्यत इति वचः सत्त्यतां यायात् ।  नहि प्रमाणभूतं प्रत्ययं विनात्मानमन्यद्वानुसंहितं प्रत्येत्यात्मा । ततोऽहं स्मरामीति सम्वृतिमात्रकमेतत् । अतः साम्वृतेनैवात्मना सकलं समञ्जसमेव । अपि च ।

[3.1.5.3.3,25]

श्रावणत्वेन तत्तुल्यं प्राणादिव्यभिचारतः ।न तस्य व्यभिचारित्वात् व्यतिरेकेपि चेत्कथं ।। २१८ ।।

[3.1.5.3.3,26]

नासाध्यादेव विश्लेषस्तस्य नन्वेवमुच्यते ।साध्येनुवृत्त्य भावोर्थात्तस्यान्यत्राप्यसौ समः ।। २१९ ।।

[3.1.5.3.3,27]

नहि श्रावणत्वस्य प्राणादेश्च विशेषः । व्यतिरेकस्य केवलस्योभयत्र समानत्वात् ।  तत एकस्य व्यभिचारिताऽन्यस्य नेति कोयं न्यायः ।

[3.1.5.3.3,28]

ननु न व्यतिरेकस्य समानत्वं विषयभेदात् । श्रावणत्वं हि सपक्षविपक्षाभ्यामपि  व्यावर्त्तते । न प्राणादिरसाध्यादेव व्यावृत्तेः । ननु सपक्षादपि व्यावृत्तं श्रावणत्वमिति  सपक्षानुगमाभावः प्रतिपाद्यते । स प्राणादेरपि समान एव नहि तस्यापि सपक्षास्थिता सपक्षभावाभावोपन्यासस्तत्क्वोपयोगी । तथा हि ।

[3.1.5.3.3,29]

असाध्यादेव विच्छेद इति साध्येस्तितोच्यते ।अर्थापत्त्याऽत एवोक्तमेकेन द्व्यदर्शनं ।। २२० ।।

[3.1.5.3.3,30]

नियमेनावधारणमवधार्यमाणविपर्य(य) साधनमन्यथा यद्यसाध्यादेव विच्छेदः सपक्षादपि स्यात्तदवधारणमपार्थकं । अत एव भवद्भिरपि अर्थापत्यैकेन द्व्यदर्शनं अतो वाक्यादसाध्यादेव विच्छेद इति कृतं ।

[3.1.5.3.3,31]

ईदृगव्यभिचारोतोनन्वयेषु न सिध्यति ।

[3.1.5.3.3,32]

यो ह्य व्यभिचारोन्वयेन व्याप्तोऽवधारणलक्षणः । स कथं व्यापकान्वयाभावे भवेत् ।  अथवाऽसाध्यादेव विक्छेद इति । नेदमन्वयप्रतीतिमन्तरेण प्रतीयते । नहि सकलविपक्षदर्शनसम्भवः । अन्वयद्वारेण तु सम्भवति ।

[3.1.5.3.3,33]

आत्मनि प्रतिबद्धत्वादन्यस्माद् विनिवर्त्तते । अनिवृत्तस्तदन्यस्मात् कथन्तत्र निबध्यते ।।

[3.1.5.3.3,34]

अथ साध्येस्तिता नास्ति नास्तिता तर्हि प्राप्तेति कथमसाघ्यादेवेत्यव्यभिचारः । यतः ।

[3.1.5.3.3,35]

प्रतिषेधनिषेधश्च विधानात् कीदृशोऽपरः ।। २२१ ।।

[3.1.5.3.3,36]

असाध्य एव नास्तीति यदवधारणं तत्साध्ये नास्तित्वं निषेधति । असाध्य एव नास्ति  साध्ये तु न नास्तीति प्रतिषेधनिषेधने विधानमेव प्रतिपादयेत् । अथ (।)

[3.1.5.3.3,37]

निवृत्तिर्न्नासतः साध्यादसाध्येष्वेव नो ततः ।नेति सैव निवृत्तिः किं निवृत्तेरसतो मता ।। २२२ ।।

[3.1.5.3.3,38]

अथ प्राणादिहेतोः सपक्षाभावान्न ततो निवर्त्तनं । नह्यसतो निवर्त्तनं शक्यं । अपादानत्वाभावात् । न चासन्नाम किञ्चत् यतो निवर्त्तनं प्रतीयेत । यद्य (स) तो न निवृत्तिः ।  निवृत्तिनिवृत्तिः कथं । सापि नेति चेत् । ननु निवृत्तिनिवृत्तेर्न्निषेधे निवृत्तिनिवृत्तिनिवृत्तिः  कथमसत इत्यनवस्थानादप्रतिपत्तिः । प्रतिषेधो निवृत्तिरिति चैक एवार्थः । यदेव निवृत्ति
		निवृत्तिं प्रत्यधिकरणं तदेव निवृत्तिं प्रत्यपादानं ।

[3.1.5.3.3,39]

ननु येन संयोगः समस्ति तद्वियोगेपादानं । न चाभावेन संयोगः । येन न सम्भवति  स किं सुतरां नापादानं ।

[3.1.5.3.3,40]

विश्लेषमात्रेपादानं न संयोगे सतीत्यपि । सदैव पापाद् विरत इत्येतत् कथमन्यथा ।। ५०८ ।।

[3.1.5.3.3,41]

बुद्ध्या संभावना तत्र यद्यत्रापि न कि (म्् )मता । अतोस्तु सुतरामेव तस्यापादानता गतिः ।। ५०९ ।।

[3.1.5.3.3,42]

यत्र सोर्थो न सम्भ (व) ति कदाचित् सुतरामेव तत्तस्यापादानं । यतः ।

[3.1.5.3.3,43]

निवृत्त्यभावस्तु विधिर्व्वस्तुभावो	 ऽसतोपि सन् ।वस्त्वभावस्तु नास्तीति पश्य बान्ध्वविजम्भितम् ।। २२३ ।।

[3.1.5.3.3,44]

असत्यभावो नेति निवृत्त्यभावो विधिरेव वस्तुभावलक्षणः । सोऽसतोप्यस्ति ।  अभावस्त्वभावे युक्तरूपोपि नास्ति विपर्ययेपीतर इति किमन्यद्वान्ध्यविचेष्टितात् । यतः ।

[3.1.5.3.3,45]

अन्योन्यपरिहारेण स्थितिर्व्विधिनिषेधयोः । प्रकारान्तरताभावादुभयन्नेत्ययुक्तिमत् ।। ५१० ।।

[3.1.5.3.3,46]

असति भावेऽसत्त्वं नियमभावीति तदेव निवृत्तिरपि व्यपदिश्यते । नहि तत्राविद्यमानमनिवृत्तन्ततः । अविद्यमानमपि तत्र नैवाधिकरणत्वस्यायोगात् । न विद्यमानताऽभाव एव  तत्राभावः । सोपि नेति चेत् । न (।) अन्योन्याभावरूपत्वाद् भावाभावयोः कुतः प्रतिषेधो  द्वयोरपि । भावो हि नियमेनाभावव्यवच्छेदेन तत्त्वं प्रतिलभते । अभावे हि न भावस्स्यादिति  यतो भावोऽभावाद् व्यावृत्तस्ततस्तन्निवृत्तौ नियमेन भावी । अन्यथा भावनिवृत्तावपि यदि न  भवेत् न भवेदेव । तथा हि ।

[3.1.5.3.3,47]

यदि भावो (नाभावे) न भाव एव प्रतीयते । अभावो यदि नास्त्येव ततो भावः प्रतीयते ।। ५११ ।।

[3.1.5.3.3,48]

सोपि न प्रतिषेधः सोनुपलब्धेरसत्त्वतः । द्वयो‏रसत्त्वेऽभावस्य न सत्त्वं विनिवारितम् ।। ५१२ ।।

[3.1.5.3.3,49]

यद्यपि भावाभाव्योर्द्वयोरप्यसत्त्वन्तथापि भावस्यासत्त्वमनिवारितमेव । एवं हि भावस्यासत्त्वं यदि भावो न भवति । तथाऽभावस्याप्यसत्त्वं भवेद्य (द्य) भावो न भवति । भावस्यानवगमने स एवाभावः प्रतीयते । तस्मात् प्रतिषेधः प्रवर्त्तमान एव तद्विविक्तोपलम्भलक्षणः  प्रत्यक्षेण विधिबहिर्भावेन व्यवस्थाप्यते (।) तत एकप्रमाणवृत्त्यैवान्यथात्वेऽन्यथाभावव्यवस्थापनं ।  न प्रकारान्तरसम्भवः । यत्तत्र प्रत्यक्षेनान्तर्यातं तत्सर्व्वमन्यदेव भावरूपग्राहिणा च प्रत्यक्षेण ।  तत्र यन्न ताद्रूप्येण परिच्छिद्यते । तस्य तेन रूपेणाभाव एव न प्रकारान्तरता । अभावेपि  परिच्छिद्यमाने यः तथा न परिच्छिद्यते स भाव एवेति कुतः प्रकारान्तरं । भवतु प्रकारान्तराभावः । स तु भावोभावो वा ऽभावे नेति साधिकरणता न परिच्छेत्तुं शक्या तस्यैवापरिच्छेदात् । न ह्यसन् परिच्छेत्तुं शक्यः ।

[3.1.5.3.3,50]

तदसत् । यतः ।

[3.1.5.3.3,51]

निवृत्तिर्यदि तस्मिन्न हेतोर्वृत्तिः किमिष्यते ।सापि न प्रतिषेधोयं निवृत्तिः किन्निषिध्यते ।। २२४ ।।

[3.1.5.3.3,52]

भवन्तमेव तावत् पर्यनुयुंज्महे(।) यदि तस्मादसतः सपक्षान्न निवृत्तिः किम्वृत्तिर्भविष्यति । न प्रकारान्तरमस्तीति । एवं हि निवृत्तिरभावरूपा न भवति । यदि भावः स्याद्  वृत्तिरूपः (।) सापि नेति चेत् । न निवृत्ता तर्हि निवृत्तिर्यतोऽयमेव भवेत् प्रतिपादितः ।  प्रतिषेधो निवृत्तिस्ततः किन्निषिध्यते । नहि प्रतिपादितं तदेव च निषिद्धं भवितुं युक्तम् ।  तस्माद् वृत्तिनिषेध एव निवृत्तिरिति न निषेधस्तस्याः ।

[3.1.5.3.3,53]

अथाधिकरणतया न तस्य प्रतीतिः अपादानतया वेति न तस्मान्निवृत्तिरित्युच्यते ।

[3.1.5.3.3,54]

अत्रोच्यते ।

[3.1.5.3.3,55]

विधानं प्रतिषेधञ्च मुक्त्वा शाब्दोस्ति नापरः ।व्यवहारः	स चासत्सु नेति प्राप्तात्र मूकता ।। २२५ ।।

[3.1.5.3.3,56]

यदि कश्चित् पर्यनुयुंक्ते भवन्तं ननु प्राणादिः सपक्षे न दृश्यते । ततो निवृत्तस्तस्मादसाधारणः कथमगमकः । तथात्वे चाश्रावणत्वमपि गमकं स्यात् । ततो नियमेनासति  सपक्षे न निवृत्तिरिति वक्तव्यमन्यथा मूकतात्र प्राप्ता ।

[3.1.5.3.3,57]

अथापि भवेदेवमेव भवतु । न स्वयमपि कथञ्चित् परिच्छेदसम्भवात् । वचनं  निवारयितुं शक्यं न बुद्धिः (।) अवश्यमेव कथञ्चित् प्रतिपत्तव्यं । अपि च । यद्यभावो  नाधिकरणत्वेनापादानत्वेन वा प्रत्येतुं शक्यः । सदा सर्व्वात्मनैव व्यवहारोच्छेदः । यतः ।

[3.1.5.3.3,58]

सताञ्च न निषेधोस्ति सोऽसत्सु च न वर्त्तते ।जगत्यनेन न्यायेन नञर्थः प्रलयङ्गतः ।। २२६ ।।

[3.1.5.3.3,59]

नञर्थोऽभाव एव ततश्चाभावस्यापरिच्छेदे कथन्तस्य प्रयोगः । यतः ।

[3.1.5.3.3,60]

बुद्धिस्तेनाभिधेयेन वाचकं विनियुज्यते । तस्य प्रतीतयेऽभावद्व्यमेतन्न सम्भवि ।। ५१३ ।।

[3.1.5.3.3,61]

यद्यभावमात्रं विषयीक्रियते । व्यर्थक एव प्रयोगो नञः । अनिरूपितविषयस्य  नजोऽप्रयोगात् । प्रयोगे वा न प्रयोजनं । अथ यस्याभावः स विषयीकर्त्तव्यः । तथा सति  कथं प्रतीयमानस्यैवाभावः । अथान्यथा प्रतीयतेन्यथाभावः । तथा हि । सन्त एव केनचिद्देशादियोगेन निषिध्यन्ते ।

[3.1.5.3.3,62]

अत्रोच्यते ।

[3.1.5.3.3,63]

देशकालनिषेधश्चेद् यथास्ति न निषिध्यते ।न तथा न यथा सोस्ति तथापि न निषिध्यते ।। २२७ ।।

[3.1.5.3.3,64]

इदानीमिहानेन रूपेण नास्तीत्यपि न शक्य एव निषेधः । तथाहि । यद् रूपं यः  कालो यो देशः स यद्यस्ति कथन्निषिध्यते । अथ नास्ति न बुद्ध्या विषयीकरणसम्भवो (ऽ)भावस्य परिच्छेत्तुमशक्यत्वात् । अथ विषयीक्रियते तथा सत्यधिकारणादितयापि । अन्यथा  विषयीकर्त्तुमशक्यत्वात् । अवश्यं हि कारकभावेन परिच्छेदोन्यथा(ऽ)सम्भवात् । अत्र देशे  नास्तीति यद्यधिकरणभावोस्ति विषयीकृतः । कथमभावः । (अथाभावः) अथं विषयीकरणं ।

[3.1.5.3.3,65]

अथ प्रतिषेष्यमानोप्यनिषेधः क्रियते तथा सति सपक्षारोपेणापि सपक्षाद् विनिवर्त्तनमस्त्येवेति कथं सपक्षादव्यावृत्तिः । तेन विधिनिषेधव्यवहारो न बाह्याश्रयः सम्भवति ।  अतो व्यवहारोच्छेदः ।

[3.1.5.3.3,66]

ननु विधिव्यवहारः सम्भवति (। अतो न व्यवहारोच्छेदः ।) न (।) विषयीकृतस्य  विधानाभावात् । घटोस्तीति यदि सत्त्वेन परिग्रहस्तदेव विधानं किं पुनरस्तीति विधानेन ।  अथासत्त्वेन ततो विरोधात् नासदस्तीति विधातुं शक्यं ।

[3.1.5.3.3,67]

सत्त्वेन चेत् परिच्छेदो विधिस्तत्र निरर्थकः । असत्त्वेन परिच्छेदे विधिस्तत्र निरर्थकः ।। ५१४ ।।

{3.1.5.3.4}



〈(४) विधिनिषेधव्यवस्था—〉


[3.1.5.3.4,1]

असत्त्वेन परिच्छेदादसमर्थः परो विधिः ।

[3.1.5.3.4,2]

तस्मा(दा)श्रित्य शब्दार्थे भावाभावसमाश्रयं ।अबाह्याश्रयमत्रेष्टं सर्व्वे विधिनिषेधनम् ।। २२८ ।।

[3.1.5.3.4,3]

अन्यो हि प्रमाणार्थोऽन्यश्च शब्दार्थः । भावाभावसमाश्रयः शब्दार्थो नत्वेवं  (प्रमार्थः ।) प्रमाणार्थो हि न भावाभावसमाश्रयः । नहि प्रमा(णा)र्थोन्यथा सम्भवति ।  नियतरूपेण ग्रहणात् ।

[3.1.5.3.4,4]

शब्दात्तु यादृशी बुद्धिर्न्नष्टे (ऽ) नष्टेपि तादृशी । भावाभावाश्रयस्तेन शब्दार्थो न प्रमा तथा ।। ५१५ ।।

[3.1.5.3.4,5]

ततो विकल्पबुद्धिनिरूप्यमाणो विषयो विधिनिषेधयोः । विकल्पानां वस्तुवृत्तिनियमाभावात् । न च सर्व्वमविकल्पकमपि प्रमाणं । विधिरूपेण चेद् वृत्तमप्रमाणन्ततस्तदप्रमाणताप्रतिपादनाय प्रतिषेधः । प्रतिषेधरूपेण चेद् विधिः ।

[3.1.5.3.4,6]

ननु यद्यसौ भ्रान्त एव प्रत्ययः । तदा तथात्वेनैवात्मानं प्रकटीकरोति । स्वसम्वेदन-

[3.1.5.3.4,7]

स्याभ्रान्तत्वात् । न हि स्वरूपमन्यथा दर्शयितुं शक्यं । स्वरूपहानिप्रसङ्गात् । अन्याकारप्रतिभासने हि तदेव स्वरूपं तत्रापि तथेत्यनवस्था भवेत् । स्वरूपस्य च भावे भावोपादनता निषिध्यते । स च धर्मी स्वेन रूपेण प्रतिपन्नः कथं विधिनिषेधसाधारणः । येन  ताभ्यां सम्बध्येत ।

[3.1.5.3.4,8]

अत्रोच्यते ।

[3.1.5.3.4,9]

ताभ्यां स धर्मी सम्बद्धः ख्यात्यभावेपि तादृशः ।शब्दप्रवत्तेरस्तीति सोपीष्टो व्यवहारभाक् ।। २२९ ।।

[3.1.5.3.4,10]

न खलु बाह्यान्तर (स्व) स्वरूपाश्रयोयं व्यहारोऽपि तु शब्दा (र्था) श्रयः । न च शब्दाद्  बाह्याभ्यन्तस्वरूपप्रतीतिः ।

[3.1.5.3.4,11]

ननु तद्व्यतिरेकेणापर (स्या) भावात् किमधिकरणो विधिनिषेधव्यवहारः । अन्यापोहाधिकरण इति ब्रूमः । कोयमन्यापोहो नाम(।) यः शब्दात् प्रतीयते ।

[3.1.5.3.4,12]

ननु तदेवेदमुच्यते । कः प्रतीयत इति । न किञ्चिदपि । तथापि व्यवहारोयमनादिव्यामोहवाही । यतः (।) शब्दार्थलक्षणो धर्मी विधिनिषेधाभ्यां सम्बद्धः प्रकाशते । विचार्यमाणस्य बाह्यस्यान्तरस्य वा तादृशस्याभावेपि । तथा चोक्तं । "रूपन्तस्य न किञ्चन" ।

[3.1.5.3.4,13]

नन्वारोपितबाह्यरूपं । रूपन्तस्य विद्यत एव । न (।) ज्ञानज्ञेयव्यतिरेकेणापरस्याभावात् । भ्रान्तं रूपमिति चेत् । तदपि यदि स्वरुपेण प्रतीयते कथं भ्रान्तं । अथ न  प्रतीतिविषयः कथमप्रतीयमानमस्तीति शक्यमध्यवसातुं । पश्चाद् भ्रान्तता ज्ञायत इति चेत् ।  प्रथमन्तर्हि स्वरूपेण न प्रतीयते । कथमस्तीति व्यवस्थाविषयः । पररूपेण प्रतिपत्तौ प्रतिपत्त्यन्तरं भ्रान्तं । न स इत्यनवस्था ।

[3.1.5.3.4,14]

अथ सत्त्येपि तस्मिन् सत्त्यतानिश्चयाद् भ्रान्ततोच्यते । का तस्य सत्त्यता । अर्थासंस्पर्शिता । ननु तदेव तस्य रूपं कथमसत्त्यता । नहि निजरूपस्थितिरेवासत्त्यता । अन्यथा  निश्चयजननादसत्त्य इति चेत् । निश्चय एव तर्ह्यसत्त्यः । तेन तस्य जननात् सोप्यसत्त्य  एवेति चेत् । न (।) अन्यथा निश्चयस्य वासनया जननात् । निश्चयस्य भ्रान्तता  तर्हीत्यपि न सङ्गतं । तस्यापि स्वरूपेऽवस्थानात् । तस्मादरूप एव शब्दार्थः । कथन्तर्ह्यस्तीति व्यवहारः । शब्दवृत्तेरस्तीति व्यवह्रियते । शब्दप्रवृत्तिलक्षणाद्धि व्यवहारादस्तीति  प्रतीयतेन्यापोह इति नाम्ना प्रत्याय्यते सामान्यादिग्रहव्यावृत्तयोः (।) यदि तु न किञ्चिदित्युच्यते तदो (त्) त्रासः स्यात् परेषां । अत एवाह । "सोपीष्टो व्यवहारभाक्" (।)  अन्यथा व्यवहारोच्छेद एव स्यादिति परः प्रतिक्षिपेत् ।

[3.1.5.3.4,15]

तथा हि ।

[3.1.5.3.4,16]

अन्यव्यावर्त्तनं शब्दात् कार्यकारणभावतः । परस्पराप्रतीतानां केवलैवात्र विद्यते ।। ५१६ ।।

[3.1.5.3.4,17]

अग्निमानयेत्युक्तेऽनग्निपरिहारेण प्रवर्त्तते । प्रतियन्त्यपि	 पावकं शब्दादवस्तुसंस्पर्शी  विकल्पः स्वरूपसम्वेदन उदयभागी । ततः प्रवृत्तिविकल्पः । ततो गमनस्वरूपानुभवः ।  ततः प्राप्तिरन्यथा वेति  व्यवहारः । न नाम वाच्यवाचकभावः कश्चित् ।

[3.1.5.3.4,18]

अन्यथा स्यात् पदार्थानां विधानप्रतिषेधने ।एकधर्मस्य सर्व्वात्मविधानप्रतिषेधनं ।। २३० ।।

[3.1.5.3.4,19]

अनानात्मतया भेदे नानाविधिनिषेधवत् ।एकधर्मिण्यसंहारो विधानप्रतिषेधयोः ।। २३१ ।।

[3.1.5.3.4,20]

यदि धर्मिणो धर्माणामभेदस्तदैकधर्मस्य विधाने प्रतिषेधने वा सर्व्वधर्मविधानप्रतिषे(ध)ने स्यातां । नहि तस्मिन् विहिते तदात्माऽविहितो नाम । तस्याप्यविधानप्रसङ्गात् ।  तथा प्रतिषेधस्य(।) नहि खलु गोविधाननिषेधने भेदाभावेन खण्डताऽभावात् । नहि तेन  शब्देन प्रतिपादिते तस्मिंस्तदात्माऽप्रतिपादितो युक्तः । प्रतिपादित एवासौ भ्रान्त्या  नावसीयते । सर्व्वमेव तर्हि नावसितमिति प्रतीतिविलोपः(।) न च किञ्चिदवसितं किञ्चिन्नेति शक्यसमर्थनं । विभागस्यासत्त्वात् । विभागे हि सत्येवं भवति नान्यथा । उपलम्भ एव हि सत्तोच्यते । तद्विभागाद् विभाग एव सत्तायाः (।)ततः कथमेकस्यैव  किञ्चिदवसितं नापरमिति ।

[3.1.5.3.4,21]

यत्किञ्चिदेतत् । ननु क्षणिकताऽविनिश्चयेपि भवति नीलन्निश्चितं । न च  दृष्टेऽनुपपन्नं नाम । न । तत्रापि विरोधात् । तथा हि ।

[3.1.5.3.4,22]

निश्चयेन यदि नीलतागतिः सा क्षणस्थितिविधानवर्जिता ।

[3.1.5.3.4,23]

नापरैः क्षणिकभावसाधनं मानसिद्धमपरैर्न्न बाध्यते ।। ५१७ ।।

[3.1.5.3.4,24]

यदि प्रमाणासिद्धं परप्रमाणेन बाध्यते । अनवस्था तदप्यपरेणेत्यनाश्वास एव । अथ  यदि नाम नीलनिश्चयस्य क्षणिकतायामप्रवर्त्तनं तथापि न तेन क्षणिकता बाध्यते नापि तत्साधनेन नीलनिश्चयः समुच्चयेन द्वयोरपि प्रवर्त्तनात् । त्रयो हि योगाः समुच्चयो विकल्पो बाधनमिति । समुच्चयो नीलमिदमुत्पलञ्च धर्मयोः समुच्चयात । विकल्पः स्थाणुः पुरुषोवेति द्वयोरेकत्रासम्भवात् । बाधनं सर्प्पो रज्जुरिति सर्प्पता (ऽ) सम्भवात् । त (द) त्र  नीलन्वक्षणिक वसमुच्चये को दोषः ।

[3.1.5.3.4,25]

अत्रोच्यते ।

[3.1.5.3.4,26]

बाधलक्षणयोगेन कथमत्र समुच्चयः । न बाध्यं बाधकेनैव समुच्चेतुं क्वचित् क्षमं ।। ५१८ ।।

[3.1.5.3.4,27]

निश्चयो हि नीलतायाः क्षणिकतापरिहारेण यदि स्याद् बाधितैव क्षणिकता भवेत् ।  तद्विविक्तरूपग्रहणात् । विविक्तरूपप्रतिपादनमेव हि बाध(नं) ।

[3.1.5.3.4,28]

ननु नेदमत्रेति बाधनमभावप्रमाणेन । न च प्रत्यक्षं कस्यचिद् बाधकं ।

[3.1.5.3.4,29]

न युक्तमेतत् । यतः ।

[3.1.5.3.4,30]

नति निश्चय एवायं न प्रमाणं फलं हि सः । तद्विविक्तोपलम्भस्तु प्रमाणं निश्चयस्ततः ।। ५१९ ।।

[3.1.5.3.4,31]

न खल्वयं निश्चयः स्वतन्त्रं प्रमाणं । प्रत्यक्षप्रमाणानुसारी खल्वयं । नास्यान्यथाभावः । यदि नाम कथञ्चिद् विविक्तप्रत्ययोदयेपि नोदयमासादयति । तथापि तद्योग्यतयैव तस्य निषेधः । एतच्चोत्तरत्र प्रतिपादयिष्यामः । तत्र यदि नीलं क्षणिकपरिहारेण

[3.1.5.3.4,32]

निश्चितं । तेनैव क्षणिकता बाधिता कथं सा परेण साध्यते । अथ साधितैव तेनापि  तथापि परेण स्पष्टीक्रियते ।

[3.1.5.3.4,33]

अत्रोच्यते ।

[3.1.5.3.4,34]

यदि प्रमाणं तत्पूर्व्वं गतेरस्पष्टता कथं । न च स्पष्टीकृतः सोर्थः साधितश्चेति दुर्घटं ।। ५२० ।।

[3.1.5.3.4,35]

अस्पष्टता कथन्नाम निश्चयेपि भवेदियं ।

[3.1.5.3.4,36]

अत्रासौ स्पष्टतान्यत्र निश्चयो (ऽ) युक्तिसङ्गतः ।। ५२१ ।।

[3.1.5.3.4,37]

तस्मात् स पूर्व्वको भ्रान्त उत्तरो वेति गम्यतां । न ह्येकविषये ज्ञाने परस्परविरोधिनी ।। ५२२ ।।

[3.1.5.3.4,38]

तस्मादेकविधाने तदव्यतिरिक्त (सकल) विधानमिति व्यर्थकः शब्दान्तरविकल्पान्तरावतारः । अथ नानाभूता उपाधयो नानाभूतशब्दविकल्पानां विषयः । तदयमप्रसङ्गः ।

[3.1.5.3.4,39]

तदसत् । भेदे (।)

[3.1.5.3.4,40]

"एकधर्मिण्यसंहारो विहितप्रतिषिद्धयोः" ।।

[3.1.5.3.4,41]

यदि परस्परमाश्रयाच्च भेदस्तदा भिन्ना एव तेर्थाः प्रतिपादिता धर्मी च तदा  नापरस्तेषामाश्रय इति कथं सामानाधिकरण्यं । तथा हि नीलमुत्पलमिति गुणद्रव्यप्रतिपादने ।  नापरमधिकरणन्तयोस्तन्न सामानाधिकरण्यं । न च विशेषणविशेषता	 प्रतीतिः पृथगर्थप्रतिपादनात् । घटपटवत् । अथ नीलन्न केवलं । तथा सति । नीलरूपप्रतिपत्त्यैव द्रव्यप्रतीतिः खण्डशः प्रतीत्यभावात् । अथ जातिगुणौ । तथापि सामानाधिकरण्यप्रतीतिरधिकरणवाचकस्यापरस्याभावात् । अथ नीलं द्रव्यमेव प्रतीयते न नीलतामात्रं । तथा सत्येकशब्देन द्व्याभिधानमपरेणापि तथेति चतुष्टयस्य त्रयस्य वाऽभिधाने कथमिव सामानाधिकरण्यम्विशेषणविशेष्यभावो वा (।) न ह्येकेनानेकेन वा शब्देन प्रतिपादिता भिन्नरूपाः  सामानाधिकरणभाजः । अथ नीलादि केवलं प्रत्येतुमशक्यं ततो न भिन्नप्रतीतिवत् असामानाधिकरण्यं । ते तु नीलादयोऽनियतजातिभाविनो जात्यादयश्चानियतगुणभाविनस्ततो  नियतत्वप्रतिपादनाय शब्दान्तरप्रयोगः ।

[3.1.5.3.4,42]

तदसत् ।

[3.1.5.3.4,43]

प्रत्यक्षाद् व्यतिरिक्तत्वं नीलादेर्गम्यते न चेत् । शब्देनापि स एवार्थः प्रतीयेतान्यथा कथं ।। ५२३ ।।

[3.1.5.3.4,44]

यदि प्रत्यक्षे निष्कृष्टं नीलादि न प्रतिभासते शब्दादपि तथैव प्रतिभासतां । तत्रैव  सम्बन्धप्रतिपत्तेः । अथ परोक्षतया तथा न प्रतीतिः । प्रतीयमानं कथं परोक्षं । असन्निहितत्वाच्चेत् । न । असन्निहितेपि शब्दज्ञानवृत्तेः । अक्षव्यापाराभावादिति चेत् ।  न (।) अक्षमेव प्रतीतिकारणं । स्वरूपप्रत्यायनश्चेदक्षानक्षयोः को विशेषः । यत्र च  सन्निधानं तत्र कथमन्यथा प्रतीतिः । अक्षव्यापाराभावस्तु न कि (ञ्च) द्विहन्ति । स्पष्टतां  विहन्तीति चेत् । ननु यदि नाम स्पष्टताऽभावः । तथापि नीलताप्रतिनियतद्रव्यावेशेनैव  प्रत्याय्या । कथमन्यथा प्रत्येया । तथा च पदान्तरप्रयोगाभावः । अथानियतद्रव्यवृत्तयो  नील(ाद)यः । तथा सति नीलमप्यनियतं नीलशब्दाद् गम्यते, उत्पलमपि तद्वाचकत्वात्ततः

[3.1.5.3.4,45]

पुनरपि न सामानाधिकरण्यं । द्वयोरनियतवाचकयोरेकार्थप्रतिपादनासम्भवात् । परस्परव्यवच्छेदादेवं प्रतीतिरित्यपि न सङ्गतं ।

[3.1.5.3.4,46]

उपात्तस्य व्यवच्छेदः कथमन्योन्यतो भवेत् । व्यवच्छेदक्रियायां हि सान्यापोहस्य वाच्यता ।। ५२४ ।।

[3.1.5.3.4,47]

यद्यनियतं नीलादिशब्दप्रतिपाद्यं न पुनरन्येन नियन्तुं शक्यं । नहि प्रत्यक्षे प्रतिपन्नमन्येन विवर्त्त्यते भ्रान्तताप्रसङ्गात् । संशयस्तर्हि शब्दान्तरान्निवर्त्त्यते । समुच्चयेन हि  प्रतिप(ादि)तमशक्यं निवर्त्तयितुं । यदा तु विकल्पः । किं नीलमुत्पलमथान्यदिति तदा  विकल्पस्य निवर्त्तनं शब्दान्तरादुपपन्नं (।)

[3.1.5.3.4,48]

तदप्यसत् । यतः ।

[3.1.5.3.4,49]

विकल्पोपि हि यद्यर्थः सत्त्यः तच्छब्दतो गतः । निवर्त्तनं कुतस्यस्य शब्दान्तरसमागमे ।। ५२५ ।।

[3.1.5.3.4,50]

यद्यसावर्थ एवासत्त्यः कल्पनाविषयः किमपरेणान्यथा कर्त्तुं शक्यः । द्वयोरपि प्रमाणत्वात् । अथ तेन सन्दिग्धरूप एव प्रतिपादितः । सन्दिग्धरूपता च दृढप्रत्ययनिवर्त्त्यतैव ।  ततोपरेण निवर्त्तनमुपपन्नं । नहि तथाभूत एव न तथाभूतः ।

[3.1.5.3.4,51]

तदप्यसत् ।

[3.1.5.3.4,52]

निवर्त्त्यता हि तेनैव शब्देन प्रतिपादिता । ततः परस्य शब्दस्य किम्विधेयं भविष्यति ।। ५२६ ।।

[3.1.5.3.4,53]

ननु पूर्व्वप्रत्ययेन नियमेन निवर्त्त्यता प्रतिपादितापरेण तु नियमेनेत्यस्त्युपयोगः ।

[3.1.5.3.4,54]

तदप्यसद् यतः ।

[3.1.5.3.4,55]

यः प्रमाणबलायातो (ऽ)नियमः सोन्यथा कथम् ।

[3.1.5.3.4,56]

मानान्तरगतेनापि शक्यः कर्त्तुमिति स्थितं ।। ५२७ ।।

[3.1.5.3.4,57]

तस्मादप्रमाणतैव पूर्व्वस्य परस्य वा । ततोऽसाधकत्वात् । परस्यापि तथा भूतत्वात् ।  सामान्यमात्रवचने परं व्यर्थं ।</div><div label="3.1.5.4" level="4" n="4">

〈४. सामान्यं कल्पितम्〉


{3.1.5.4.0}



[3.1.5.4.0,1]

अथानुमानं बाधकमेव । न । तस्यापि प्रत्यक्षेण बाधनात् । नानुमानात् तीक्ष्णज्वालादिविशेषणपरिग्रहः । ततस्तत्रापि सन्देह एव । सामान्येन सन्देह इति चेत् । न ।  सामान्यप्रतिपत्तेः सन्देहरूपत्वात् । अनियतविशेषप्रतिपत्तिर्हि सामान्यप्रतिपत्तिः । न ह्याकारनियमसम्भवि सामान्यं । तथा हि ।

[3.1.5.4.0,2]

सामान्यं यत्र तत्रास्ति व्यक्तिरेवं विधेति न । प्रतीतिस्तेन सामान्यज्ञानं सर्व्वमुपप्लवः ।। ५२८ ।।

[3.1.5.4.0,3]

तदा किमपरत्रानुपप्लवेनापि । नहि सामान्यं प्रतीयमानमपि व्यक्तिप्रतिनियमप्रतिनियतप्रतीतिमाकर्षति । ततः सामान्यप्रतीतिरुपप्लुता । व्यक्तावुपप्लता न सामान्य इति  चेत् । तदसत् ।

[3.1.5.4.0,4]

व्यक्तावुपप्लता सा चेत् सामान्यं क्वोपयुज्यते । न सामान्यं क्वचिद्वाहदोहादावुपयोगवत् ।। ५२९ ।।

[3.1.5.4.0,5]

यदर्थश्चायमारम्भस्तत्र चेत्तदुपप्लवः ।

[3.1.5.4.0,6]

ननु सामान्यप्रतिपत्तिमन्तरेण स एव व्यक्तिविषयो विकल्पोपप्लवो न युक्तः । ननु  सामान्यनिश्चयेपि तदेव सामान्यं निश्चितं भवेत् कथमपरत्र संशयः । नान्यस्मिन् निश्चिते  परत्र सन्देहो युक्तः । सर्व्वत्र निश्चये सर्व्वसन्देहप्रसङ्गात् । अथापि स्यात् । सम्भविन  एव (अर्थस्य) सन्देहविषयता नापरस्य । तथा हि ।

[3.1.5.4.0,7]

यो यत्र सम्भवी दृष्टः स यत्र व्यभिचारभाक् । तद्दर्शनेन तत्रैव संशयः संप्रवर्त्तते ।। ५३० ।।

[3.1.5.4.0,8]

संशयो हि सम्भविनि व्यभिचारिणि नोपपन्नः । सामान्ये च यत्र यः सम्भवति  तत्र दृश्यमाने तत्र संदेहः । गोत्वे निश्चिते शावलेयादावश्वत्वे कर्कादाविति नातिप्रसङ्गः (।)

[3.1.5.4.0,9]

तदेतदसत् । यतः ।

[3.1.5.4.0,10]

शवलेयादिसन्दिग्धरूपप्रत्ययमात्रकात् (।) प्रतीतिर्न्नापरस्यात्र कथं सामान्यकल्पना ।। ५३१ ।।

[3.1.5.4.0,11]

किमयं शावलेयोऽथ वाहुलेयो गर्जितमात्रकमेव श्रूयते । शावलेयादिविशेषं तु नावधारयाम इति । शावलेयाद्याकारविकल्प(क)मेव केवलं लोकः प्रत्येत्येवमन्यदपि सामान्यविकल्पनं द्रष्टव्यं ।

[3.1.5.4.0,12]

अथवा ।

[3.1.5.4.0,13]

अनादिवासनासङ्गिसामान्याकारवित्तितः । विकल्पोपमतः साम्यपदार्थस्य न कल्पना ।। ५३२ ।।

[3.1.5.4.0,14]

तस्मान्न बाह्याश्रयो विधिनिषेधव्यवहारः सामानाधिकरण्याद्ययोगात् । अथोपाधय  एव केवलाः शब्दैर्व्विकल्पैश्च प्रतीयन्ते । लक्षितलक्षणेन तु तदुपाधिमतः प्रतीतिः । लिङ्गता  तर्ह्युपाधिविभागानां ततो लिङ्गेन निश्चिते द्रव्ये न सन्देह इति किमपरोपाधिप्रत्यायनेन ।  द्रव्यं न ज्ञायते किम्भूतमिति तदर्थमपरोपाधिप्रतिपादनं ।

[3.1.5.4.0,15]

तदसत् ।

[3.1.5.4.0,16]

यद्येकोपाधिना सोऽर्थः प्रतीतः स्वस्वरूपतः । उपाध्यन्तरसम्वित्तिरपरं किं करिष्यति ।। ५३३ ।।

[3.1.5.4.0,17]

अथान्यथा प्रतीतोसावेकोपाधिसमागमे । उपाध्यन्तरसंसर्गः परं कर्त्तुमशक्तिकः ।। ५३४ ।।

[3.1.5.4.0,18]

अथो/?/ध्यन्तरयोगमात्रकमेव शब्दान्तरप्रतिपाद्यं न तस्य विशेषः । तथा सति केवलप्रतिपादने कथमर्थक्रियायाः प्रसिद्धिः । न खल्वर्थक्रियोपाधिनैव केवलेन विधातुं शक्या ।  अथ तद्वारेणोपाधिमतः प्रतीतिः । न(।) पूर्व्वोपाधिनैव प्रतिपादनात् । अथ पूर्व्वोपाधिनोपाध्यन्तररहितस्य प्रतिपादनं तथा च स्वयमेवाभ्यधायि । न स शक्यस्ततोन्येनेति ।

[3.1.5.4.0,19]

ननु यद्यन्योपाधिना सोऽन्यथा प्रमाणभूतप्रत्ययप्रतिपाद्यः कृतः । कथमुपाध्यन्तरसहस्रेरप्यन्यथा विधीयेत । नहि प्रमाणेन विहितमन्यथा प्रमाणेनान्येन विधातुं शक्यं । समवायसम्बन्धाद्धि सकलोपाध्यवपृक्त एव व्यवस्थितस्तत् कथमन्यथा प्रत्येतुं शक्यं (।) प्रतिपादने वा  तदेव तस्य रूपं कथमन्येनान्यथा विधानं । अथ नैवान्येनान्यथा विधानमपि त्वध्यारोपमात्रमन्यतो भवति तदन्यनिवृत्तिस्त्वसम्भवनियमात् । नहि तद्धर्मयुक्तञ्च स्यात्तदन्यधर्मयुक्तञ्चेति ।

[3.1.5.4.0,20]

तदसत्त्यं यतः ।

[3.1.5.4.0,21]

प्राप्तिः पश्वन्तराणाञ्चेत् प्रमाणेनोपपादिता । नाध्यारोपसहस्रेपि तस्याः शक्यं निवर्त्तनं ।। ५३५ ।।

[3.1.5.4.0,22]

अथाप्यप्राप्तिरन्येषां तदर्थस्यैव मानतः । किमुपाध्यन्तरेणात्र निवर्त्त्यं नहि किञ्चन ।। ५३६ ।।

[3.1.5.4.0,23]

तस्मादभ्रान्तप्रत्ययेन सकलमेव प्रत्येयं । प्रत्यक्षप्रमाणवत् । ततः परोपाधिप्रतिपादनं व्यर्थं । यदि तु पृथगेवोपाधयः पृथगुपाधिमाँस्तत उपाधिप्रतिपादनमात्रादलक्षितलक्षणादेकधर्मिण्यसंहार एव । अथोपाधिप्रतिपादनेप्युपाधिमतां (।) तथा सति पुनरप्येकोपाधिना प्रतीतेः सर्व्वोपाधिग्रहणं (।) न हि प्रप्यक्षेण न तथाग्रहः । अथ प्रत्यक्षेणापि  कदाचित् संस्थानमात्रस्य ग्रहणं दूरात् संनि/?/र्षे	 तु वर्ण्णसाक्षात् ।

[3.1.5.4.0,24]

तदप्ययुक्तं ।

[3.1.5.4.0,25]

वर्ण्णसंस्थानमात्रस्य ग्रहो द्रव्यम्विना यदि । कदाचिदपि न द्रव्यं ग्राह्यं प्राप्तं न वस्तु तत् ।। ५३७ ।।

[3.1.5.4.0,26]

अथ संस्थानमद्रव्यं ग्रहीतुं नहि शक्यते । वर्ण्णोप्यद्रव्यको नेति ततो द्रव्यं परं कथं ।। ५३८ ।।

[3.1.5.4.0,27]

तस्मान्न सामान्याधिकरण्यं ।

[3.1.5.4.0,28]

भवतामपि कथन्तदिति चेत् । तदाह ।

[3.1.5.4.0,29]

एकं धर्मिणमुद्दिश्य नानाधर्मसमाश्रयं ।विधावेकस्य तद्भाजामिवान्येषामुपेक्षकम् ।। २३२ ।।

[3.1.5.4.0,30]

निषेधे तद्विविक्तञ्च तदन्येषामपेक्षकं ।व्यवहारमसत्यार्थं प्रकल्पयति धीर्यथा ।। २३३ ।।

[3.1.5.4.0,31]

तं तथैवाविकल्प्यार्थभेदाश्रयमुपागताः ।अनादिवासनोद्भतं बाधन्तेर्थंन लौकिकम् ।। २३४ ।।

[3.1.5.4.0,32]

न खल्वस्माकमयं पारमार्थिको व्यवहारः सामानधिकरण्यादिविषयः । शब्दार्थमाश्रित्यावस्तुसन्निवेशिनं प्रवर्त्तनात् । तथा हि । शब्द इत्यशब्दव्यावृत्त्यपेक्षया धर्मितया  व्यवस्थापनं शब्दशब्दार्थस्य । स च शब्दः प्रत्यभिज्ञानबलात् सदा स्थायितया स्वीकृतः ।  कृतकताबहिर्भावे न च (।) ततः प्रतिभासितमप्य नित्यत्वं विपर्यस्तव्यवहारापहारादनुपलब्धमिवासदितीव व्यवस्थापितं ततोऽनित्यता साधकप्रमाणादपरव्यवहारप्रवर्त्तने न विपर्ययव्यवहारविषयापहारात् । तदा सत्त्वेन व्यवस्थापितं विहितमिति प्रतीयते । ततः स शब्दशब्दार्थो  धर्मी तद्भाजात्मभावेन प्रतिपन्नः । निषेधे च तदपसारितं ततस्तद्विविक्ततया प्रतिपत्तौ  तद्विपर्यस्तधर्मापेक्षकतया
	      प्रतीयते । प्रतीतय एव विधिनिषेधवत्यः केवलं न भावः तथाभतरूपतश्चलति । तथा हि । एवमेव मया प्रतिपन्नः प्रागिति सैव प्रतिपत्तिः प्रत्यक्षा  तथात्वेन व्यवहारविषयतामापादिता । न तु (तत्र) विकल्पैरपरापरैर्विहितं निषिद्धं वा  किञ्चित् ।

{3.1.5.4.1}



〈(१) अन्यापोहः शब्दार्थः—〉


[3.1.5.4.1,1]

न खलु विकल्पा अतीतप्रतिपत्तिरूपसंस्पर्शिनः तदा तस्या अभावात् । अत एवान्यापोहः शब्दविकल्पार्थो भ्रान्तिमात्रव्यावर्त्तनात् । यदा तर्हि न भ्रान्तेरवतारः । प्रत्यक्षानन्तरमेव घटोयमिति विकल्पोऽकस्माच्च धूमादग्निप्रतिपत्तिः । तत्र कथमन्यापोहशब्दार्थता ।

[3.1.5.4.1,2]

नेदमपि साधीयः । तथा हि ।

[3.1.5.4.1,3]

अवृत्तिविषयो वह्निः प्रवृत्तेर्व्विषयीकृतः । अवृत्ति	विषयत्वस्य तत्रापि विनिवर्त्तनं ।। ५३९ ।।

[3.1.5.4.1,4]

तथा हि । वह्निनिश्चयः प्राह प्रवृत्तिविषयोयमग्निः किमौदासीन्यमत्र भवत इति (।)  तदौदासीन्यविषयतानिवर्त्तनमात्रकं विकल्पस्यार्थः । न हि तत्र वह्निः स्वरूपेण प्रतीयते न  चान्यथा प्रतिपत्तिप्रतीतिः । प्रतिपत्तिर्न्न च प्रत्यक्षोत्तरकालभाविना वस्तुविकल्पेन नीलं  शब्दविषयं प्रतिपन्नं पूर्व्वापररूपासन्निधानात् । इदन्तदिति नु विकल्प एव न भवति मानसप्रत्यक्षत्वात् । अथ क्षणिकता (तेन) न प्रतिपन्ना ततो न प्रत्यक्षता । न वर्त्तमानता ।  प्रतिपत्तिरेव क्षणिकताप्रतिपत्तिरिति निवेदितं निवेदयिष्यते । तस्मादन्यापोहाश्रयेण  धर्मधर्मिभावसामानाधिकरण्यादिव्यवहाराः । अर्थभेदे हि व्यवहारविषये सर्व्वमुपपन्नं (।)  तस्यैव सर्व्वतो व्यावृत्तेर्न्न हि व्यावृत्तिस्तस्मादन्यायेनैकार्थोपसंहारो न स्यात् । कथन्तर्हि  शब्दस्यानित्यत्वमिति भेदनिबन्धना विभक्तिः । शिलापुत्रकस्य शरीरमिति यथा ।

[3.1.5.4.1,5]

ननु व्यावृत्तीनामभिन्नत्वात् कथम्भेदः । न हि वस्तुनो व्यावृत्तयो भिद्यन्ते ।

[3.1.5.4.1,6]

नैष दोषः ।

[3.1.5.4.1,7]

सम्वृत्या भेदिता तासां परमार्थतया न सा । तेन शब्दार्थताभेदाभेदरूपनिबन्धनं ।। ५४० ।।

[3.1.5.4.1,8]

परमार्थपेक्षया न कदाचिद् भेदः । सम्वृत्या तु तासामुभयरूपता । तथा हि ।

[3.1.5.4.1,9]

तत्फलोऽतत्फलञ्चार्थो भिन्न एकस्ततस्ततः ।तैस्तैरुपप्लवैर्न्नीतसञ्चयापचयैरिव ।। २३५ ।।

[3.1.5.4.1,10]

अतद्वानपि सम्बन्धात्कुतश्चिदुपनीयते ।दृष्टिम्भेदाश्रयैस्तेपि तस्मादज्ञातविप्लवाः ।। २३६ ।।

[3.1.5.4.1,11]

ननु यदि संवृत्यायं व्यवहारः स वासनामात्रनिबन्धनः । कथन्न विसम्वादी लौकिकैर्न्न  विकल्प्य परित्यज्यते । न खल्वविसम्वादिनं व्यवहारं कश्चिन्न परित्यज्यते । उक्तमेतत् ।
		"तं तथैवाविकल्प्ये"त्यादि । नन्वेतदेव कथम् । न खल्वत्यन्तमूढोपि प्रमाणबाधनमनुत्प्रेक्ष्यास्ते ।

[3.1.5.4.1,12]

अत्रोच्यते । अविसम्वादादविकल्पनं । अविसम्वादसम्भवे हि नावान्तरसूक्ष्मैक्षिका  युक्ता व्यवहारिणः । अविसम्वादार्थी हि तल्लाभाय खलु विकल्पयितुं क्षमः ।

[3.1.5.4.1,13]

भेदाभेदविसम्वादः क्व नु तस्योपयुज्यते । अर्थक्रिया न भिन्नेन म(ा)धुर्येण भवेद् गुडात् ।। ५४१ ।।

[3.1.5.4.1,14]

अतद्व्यावृत्तिमात्रेण प्राप्तेनार्थक्रियोदयः ।। ५४२ ।।

[3.1.5.4.1,15]

धर्मभेदस्त्वनादिवासनातः तत्फलेतरावधिनिबन्धनबुद्ध्याकारपरिकल्पितः । सत्त्यवस्तु	प्रतिबन्धादविसम्वादी । तत्र प्रतिभासभेदनिरूपणायामभिमतफलप्राप्तिजनितपरितोषः  पूरुषो नाद्रियते । वस्तुतत्वनिरूपणापरोपि तदर्थक्रियार्थी लोकव्यवहारमेवानुसरति ।

[3.1.5.4.1,16]

तथा चोक्तं ।

[3.1.5.4.1,17]

रूपणव्यवहाराभ्यां लौकिके वर्त्मनि स्थितौ । ज्ञानं प्रत्यभिलापञ्च सदृशौ बालपण्डितौ ।। ५४३ ।।

[3.1.5.4.1,18]

तेन स धर्मी व्यावृत्तिभेदनिबन्धनैरुपप्लवैर्विकल्पलक्षर्णैनीति सञ्चयोपचयैरिव  कुतश्चिद् व्यवहारसम्बन्धाद् दृष्टिमुपनीयते (।) दर्शनपथं तादात्म्यतदुत्पत्तिलक्षणात्  प्राप्तिलक्षणं । तस्मात्ते व्यवहारिणः परिज्ञात	 विप्लवा इति । तस्मादसतो विपक्षाद्  व्यावृत्तिः सपक्षाद्वा न विरुद्धा ।

{3.1.5.4.2}



〈(२) आत्मनित्यत्वनिरासः—〉


[3.1.5.4.2,1]

अपि च । नैरात्म्ये घटादीनां प्रसिद्धे सति प्राणाद्यभावे व्याप्तिसिद्धिर्न्नान्यथा । न  चात्मा घटादिषु नास्तीति सिध्यति ।

[3.1.5.4.2,2]

सत्तासाधनवृत्तेश्च सन्दिग्धः स्यादसन्न सः ।असत्त्वं चाभ्युपगमादप्रमाणान्न युज्यते ।। २३७ ।।

[3.1.5.4.2,3]

जीवच्छरीरे हि सन्दिग्ध आत्मा कथं घटादावसन्दिग्धः । न खलु सन्दिग्धं साधनेन  प्राणादिनान्येन वा विषयीकर्त्तुं शक्यं । ततश्च ।

[3.1.5.4.2,4]

असतोऽव्यतिरेकेपि सपक्षाद् विनिवर्त्तनं ।सन्दिग्धं तस्य सन्देहाद् विपक्षाद् विनिवर्त्तनम् ।। २३८ ।।

[3.1.5.4.2,5]

आत्मनः सन्देहे घटादय एव स्युः सपक्षा वा । ततः सपक्षाद् विनिवृत्तिः सन्दिग्धा ।  ततः कथमयं व्यतिरेकी ।

[3.1.5.4.2,6]

ननु बौद्धाभ्युपगमान्निरात्मन एव घटादयः । यद्येवं "सर्व्वधर्मा अनात्मान" इति  जीवच्छरीरेपि नात्मा स्यात् । अप्रमाणक एव बौद्धाभ्युपगम इति चेत् । तदा तर्हि  घटादयोपि तदभ्युपगमान्न
		निरात्मान इति स एव दोषः । यतः ।

[3.1.5.4.2,7]

एकत्र नियमे सिद्धे सिध्यत्येव	 निवर्त्तनं ।द्वैराश्ये सत्त्यदृष्टेपि स्याददृष्टेषु संशयः ।। २३९ ।।

[3.1.5.4.2,8]

अदर्शने सत्यप्यदृष्टेष्वनुपलब्धिलक्षणप्राप्तेषु संशय एव । नहि कश्चिदनुपलम्भमात्रकादभावं साधयितुं समर्थः । अपि च । सिद्धो नाम घटादिष्वात्माभावः तथापि प्राणादयो  नात्मसाधनसमर्थाः । नहि तेषां विपक्षाद् व्यावृत्तिरेव सिद्धा वृत्तेरपि सम्भवात् ।

[3.1.5.4.2,9]

ननु विपक्षान्निवृत्तः कथन्तत्रैव वर्त्तते । नहि निरात्मकमेकं प्राणादिमदन्यथा च  युक्त । न हीदमर्द्धजरतीयं लभ्यमेकभावनियम एव युक्तः ।

[3.1.5.4.2,10]

नैतदस्ति । यतः ।

[3.1.5.4.2,11]

अव्यक्तिव्यापिनोप्यर्थाः सन्ति तज्जातिभाविनः ।क्वचिन्न नियमो दृष्ट्या पार्थिवा लोहलेख्यवत् ।। २४० ।।

[3.1.5.4.2,12]

भावे विरोधस्यादृष्टौ कः सन्देहं निवारयेत् ।

[3.1.5.4.2,13]

नहि नैरात्म्यमित्येव सकलं समानं येन निरात्मकतया जीवच्छरीरमप्राणादिकं भवेत् ।  अपि तु निरात्मकमेव किञ्चित्प्राणादिमदपरमन्यथा । यथा पार्थिवं (एव) लोहलेख्यमपरमितरत् । तथा हि ।

[3.1.5.4.2,14]

"भावे विरोधस्यादृष्टौ कः संदेहं निवारयेत् ।"

[3.1.5.4.2,15]

न खलु नैरात्म्येन सह विरोधाप्रसिद्धौ प्राणादेर्न्निवृत्तिर्न्नैरात्म्यस्य । नहि प्राणादिसहानवस्थाने ने(त)रेण वा विरोधलक्षणेन विरुद्धं नैरात्म्येन येन तन्निवर्त्तयेत् । अथ साक्षाद्  विरोधभावेपि पारम्पर्येण विरोध इति निवर्त्तकाः प्रणादयो नैरात्म्यस्य ।

[3.1.5.4.2,16]

तदसत् यतः ।

[3.1.5.4.2,17]

क्वचिद् विनियमात् कोन्यस्तत्कार्यात्मतया स च ।। २४१ ।।

[3.1.5.4.2,18]

यदि प्राणादय आत्मनि नियताः स्यः । स्यान्नैरात्म्येन सह पारम्पर्येण विरोधो व्यापकविरोधेन व्याप्यस्यापि विरोधात् । न चास्त्यात्मनि नियमः प्राणादीनां तादात्म्यं तदुत्पत्तिमन्तरेण नियमायोगात् । अन्यथा नियमस्यासम्भवात् । न च प्राणादीनामात्मकार्यत्वमात्मत्मकत्वं वा प्रसिद्धं प्रमाणतः ।

[3.1.5.4.2,19]

नैरात्म्यादपि तेनास्य सन्दिग्धं विनिवर्त्तनम् ।

[3.1.5.4.2,20]

नैरात्म्यादपि तेन । आत्मप्रतिबन्धाभावेन । अस्य सन्दिग्धं विनिवर्त्तनम् । नहि  तत्राप्रतिबद्धस्तद्विपक्षाद् व्यावर्त्तते ।

[3.1.5.4.2,21]

अस्तु नाम तथाप्यात्मा नानैरात्म्यात् प्रसिध्यति ।। २४२ ।।

[3.1.5.4.2,22]

येनासौ व्यतिरेकस्य नाभावं भावमिच्छति ।यथा नाव्यतिरेकेपि सपक्षे प्राणातादिकः ।। २४३ ।।

[3.1.5.4.2,23]

सपक्षाव्यतिरेकी चेद्धेतुर्हेतुरतोन्वयी ।नान्वय व्यतिरेकी चेदनैरात्म्यन्न सात्मकम् ।। २४४ ।।

[3.1.5.4.2,24]

यथा सपक्षाभावाभावेपि न सपक्षे भावः । तथा नैरात्म्याभावेपि नात्मा जीवच्छरीर इति ।

[3.1.5.4.2,25]

ननु । विषमोयमुपन्य सः । सपक्षे हि व्यतिरेकाभावेपि न भावस्तस्यासत्त्वात् ।  न ह्यसति भावसंभवः । जीवच्छरीरे तु तस्य सत्त्वाद् व्यतिरेकाभावे नियमेन भावः ।  परस्य राशेरभावात् ।

[3.1.5.4.2,26]

सत्त्यमेतत् । न विषमोपन्यासमात्रकादेवेष्टसिद्धिः । यदि सपक्षे नाभावः । स एव  तर्हि न निवृत्तो भावः । अभावे तु निवृत्ते नियमेन भावोऽभावव्यावृत्तिरेव भाव इति ।

[3.1.5.4.2,27]

सपक्षाभावान्नैवमिति चेत् । न (।) अभावत्वायोगात् । प्राणादिभावे हि कथं  सपक्षस्याभावता । यथा हि असति सपक्षे ऽप्राणादिव्यतिरेकेपि न विपर्ययस्तथा जीवच्छरीरेपि  नरात्म्यव्यतिरेके । अथ जीवच्छरीरस्य सत्त्वाद् विपर्ययो न सपक्षेऽविद्यमानत्वात् । न  ह्यविद्यमाने भावसम्भवः ।

[3.1.5.4.2,28]

अविद्यमानतैव तर्हि न निवृत्तेत्यायातं । अविद्यमाने विद्यमानताया विरोध इति सा  व्यावृत्ताऽविद्यमानतायास्तु न विरोध इति । साऽव्यावृत्तित्तैव । यथैव सपक्षोऽविद्यमानस्तथा  तत्रापि । न ह्यविद्यमानेऽवि (द्य) मानताविरोधः ।

[3.1.5.4.2,29]

अथ साप्यविद्यमानता न तत्र । तथा सति जीवच्छरीरे नैरात्म्यव्यावृत्तावपि न  नैरात्म्यव्यावृत्तिः । यथा सपक्षे भावाभावेपि नाभावः । तस्य सत्त्वादिति चेत् ।

[3.1.5.4.2,30]

नेदमस्ति । यतः ।

[3.1.5.4.2,31]

अन्यसत्त्वे कथन्नाम व्यभिचारी नियम्यते । व्यभिचारी स्वदोषेण परस्मात् कथमन्यथा ।। ५४४ ।।

[3.1.5.4.2,32]

यो हि स्वयं व्यभिचारी स कथमन्यसत्त्वे (ना)ऽन्यथा वा तदव्यभिचारी स्यात् ।  किञ्च । यद्य विद्यमाने किञ्चिन्न सन्नासत् विद्यमानं । अविद्यमानमपि विद्यमानेन सन्नासदिति किन्नाभ्युपगम्यते । यथाऽविद्यमानस्य नाधारता तथाऽधेयतापीति यत्किञ्चिदेतत् ।  एतच्च प्रागेव प्रत्यपादि । अपि च । नाभावमात्रं नैरात्म्यमपि तु प्रतिनियतरूपस्यात्मनोऽभावः । न च प्रतिनियतरूपादर्शने तदभावसिद्धिः । न खल्वभावाः परस्परतो व्यावर्त्तन्ते ।  भावभेदे तदभावानां भेदात् । भावप्रतिनियमाभावे च कुतस्तदभावभेदः । न चात्मा प्रतिनियतरूपतयोपलब्धो येन तद्विपर्ययाभावे (स) सिध्येत् । ततो नैरात्म्याभावे ऽभावनिवृत्तिमात्रं  न त्वात्मसिद्धिः । तस्मात् ।

[3.1.5.4.2,33]

सपक्षाव्यतिरेकी चेद्धेतुर्हेतुरतोऽन्वयी ।

[3.1.5.4.2,34]

नान्वय्यव्यतिरेकी चेदनैरात्म्यं न सात्मकमिति ।। ५४५ ।। संग्रहतिः

[3.1.5.4.2,35]

अपि च ।

[3.1.5.4.2,36]

यन्नान्तरीयकः स्वात्मा यस्य सिद्धः प्रवृत्तिषु ।निवर्त्तकः स एवातः प्रवृत्तौ च प्रवर्त्तकः ।। २४५ ।।

[3.1.5.4.2,37]

यस्य धूमस्याग्निनान्तरीयकः स्वभावः प्रवृत्तिषु विधिषु सिद्धः । स एवाग्नेर्न्निर्व्वर्त्तकः  स्वयं निवर्त्तमाने । नान्यथा । प्रवृत्तौ च स एव प्रवर्त्तकोऽग्निर्धूमादेरिति हि प्रामाणिकी गतिः ।

[3.1.5.4.2,38]

नान्तरीयकता सा च साधनं समपेक्षते ।कार्ये दृष्टिरदृष्टिश्च कार्यकारणता हि ते ।। २४६ ।।

[3.1.5.4.2,39]

न खलु नान्तरीयकतासाधनं दर्शनादर्शनं लक्षणमन्वयव्यतिरेकसाधनं विना प्रसिध्यति ।

[3.1.5.4.2,40]

ननु व्यति(रि)क्तयोः कार्यकारणभावानान्तरीयकतासाधनं न दृष्ट्यदृष्टी । न ।  तयोरेव दृष्ट्यदृष्ट्योः कार्यकारणभावत्वात् । न ह्यन्वयव्यतिरेकाभ्यामन्यः कार्यकारणभावः ।  नापि दृष्ट्यदृष्टिभ्यामन्यावन्वव्यतिरेकाविति । यस्य तु पुनः ।

[3.1.5.4.2,41]

अर्थान्तरस्य तद्भावेऽभावो नियमतोऽगतिः ।

[3.1.5.4.2,42]

अर्थान्तरस्य न साधनं नान्तरीयकतायाः । तद्भावेपि नापरस्याभावनियम इति  न तदभावेऽभावस्य गतिः, तस्य व्यापकता(ऽ)भावात् । न चाव्यापकं निवर्त्तमानमपरस्य  निवर्त्तकं । न चात्मा व्यापकः सिद्धः तत्कथमसौ प्राणादेर्न्निर्व्वर्त्तकः । यतः ।

[3.1.5.4.2,43]

अभावासम्भवात्तेषामभावे नित्यभाविनः ।। २४७ ।।

[3.1.5.4.2,44]

आत्मा हि न स्वयं देशकालयोर्व्विनिवर्त्तते नित्यताव्याप्तिसद्भावात् । ततस्तदभावादभावः प्राणादीनामित्यसिद्धमेतत् ।</div>

{3.1.5.5}



〈५. हेतुसामग्रीशक्तिभेदाद् विश्वरूपता〉


[3.1.5.5,1]

अथान्वयमात्रादेवात्मा कारणं प्राणादीनां नहि व्यतिरेकमपेक्षते । सर्व्वत्र कार्यकारणभावः सर्व्वः (?) ।

[3.1.5.5,2]

तदप्ययुक्तं यतः ।

[3.1.5.5,3]

कार्यस्वभावभेदानां कारणेभ्यः समुद्भवात् ।तैर्विना भवतोन्यस्मात्तज्जं रूपं कथम्भवेत् ।। २४९ ।।

[3.1.5.5,4]

यद्यन्वयमात्रादेव कार्यकारणभावस्तदा तदभावेपि भवतीति प्राप्तं । ततस्तैर्विनापि  कार्यस्य भवतोऽन्यस्मात् कथं तज्जं रूपं । अन्यस्मादपि भविष्यतीति चेत् । न (।) अन्यस्मात् तद्रूपाभावात् ।

[3.1.5.5,5]

अतद्रूपत्वे स एव न भवति । यतः ।

[3.1.5.5,6]

सामग्रीशक्तिभेदाद्धि वस्तूनां विश्वरूपता ।सा चेन्न भेदिका प्राप्तमेकरूपमिदं जगत् ।। २४८ ।।

[3.1.5.5,7]

ननु सामग्रीभेदाद् भेद इति कुत एतत् । भेदस्तावदुपलभ्यते । स कारणभेदादन्यथा  चेति चिन्तान्तरमेवैतत् ।

[3.1.5.5,8]

तदसत् । यतः ।

[3.1.5.5,9]

आत्मा प्रकल्प्यतेऽदृष्टः प्राणादेः प्रतिबन्धतः । नियमेन विना तस्य प्रतिबन्धः कथन्न सः ।। ५४६ ।।

[3.1.5.5,10]

यथैवात्मा व्यापी नित्योऽन्वयमात्रेण कारणं तथाकाशादयोपि । तत आत्मवदाकाशादिगतिरपीति नार्थसिद्धिः ।

[3.1.5.5,11]

अथात्मना प्रेरकेण विना न प्राणादयस्तत आत्मा भस्त्राध्मापयितेव प्रतीयते । गोलकप्रेरयितेव करणैः गवाक्षान्तरितप्रेक्षक इव दर्शनेनेति ।

[3.1.5.5,12]

तदप्ययुक्तं । यतः ।

[3.1.5.5,13]

निष्क्रियस्य विभोर्नैव प्रेरकत्वं प्रमाणवत् ।

[3.1.5.5,14]

करणैर्न्न विना दृष्टिरिति नात्मा प्रसिध्यति ।। ५४७ ।।

[3.1.5.5,15]

भस्त्राध्मापयिता हि सक्रियः स प्रेरकः तथाऽव्यापितया न त्वेवमात्मा । कथन्तस्य  प्रेरकत्वं(।) नहि व्याप्यमूर्त्तस्य प्रेरकत युक्तिसङ्गता । अथ प्रेरकः तस्याप्यन्यः प्रेरक  इत्यनवस्था । गवाक्षकान्तरितश्च करणचक्षुरादिसमन्वितः पुरुष आत्मा तु नैवंभूतः कथं  प्रेक्षकः । अथ तस्यापि करणानि सन्ति । तत्राप्यपरो गवाक्षकान्तरितन्याय इत्यनवस्थैव ।

[3.1.5.5,16]

अपि च । अन्वयव्यतिरेकाभ्यामग्न्यादौ कार्यकारणभावः स कथं अ(त्रा)न्यथा  भवेत् । अथ तत्राप्यन्वयमात्रकादेव तथा सति तैर्व्विनान्यस्मादपि भवतीति प्राप्तम्(।) अन्यथा  व्यतिरेकस्यापि सम्भवः । तथा च तैर्व्विना भवतोऽन्यस्मादपि शक्रमूर्द्धादेर्भवतः कथमग्निजन्यता । उभयजन्यता चेत् । न । ततो(न्य)स्माद् भवतीति नोभयमपि कारणं(।)  तस्मादन्यतोपि भवतो न तत्कार्यता नाप्यन्यकार्यतेति कार्यक रणभाव एव	 स्यात् । तथा  सति कार्यभेदाभेदौ कारणभेदाभेदायत्ताविति तदभावान्न स्यातां । दृश्यते	 कथं प्रतिक्षेप  इति चेत् । न दर्शनस्यापि कार्यकारणभावासम्भवेऽसम्भव एव ।

[3.1.5.5,17]

नीलं हि नीलविज्ञानात् प्रतीतिनियमे सति (।) प्रतीयतेऽन्यथा नैव भ्रान्ताऽभ्रान्तविवेचनं ।। ५४८ ।।

[3.1.5.5,18]

यदि हीदृशी सामग्री भ्रान्तेतरप्रत्ययजनिकेति नियमस्तदा भवेत्प्रमेयप्रतिनियमः ।  अन्यथा यथाकथञ्चित् प्रतिभासमात्रकमिति सकललोकव्यवहारोच्छेदप्रसङ्गः ।

[3.1.5.5,19]

अथ प्रतिभासः स्वयं परस्परभेदी स्वसम्वेदनप्रत्ययप्रमेयः ।

[3.1.5.5,20]

तदप्यसत्त्यं ।

[3.1.5.5,21]

प्रतिभास
	      मात्राल्लोकस्य व्यवहारो न सिध्यति ।

[3.1.5.5,22]

तावन्मात्रावभासे हि कर्त्तव्यं किमतः परं ।। ५४९ ।।

[3.1.5.5,23]

अर्थक्रियाकरणप्रवणो	 हि भाव उपादेयोऽन्योऽन्यथेति प्रेक्षावतां व्यवहारः । प्रतिभासमात्रकन्तत्क्षण एव तथा भवदहेयोपादेयं । तथा विज्ञप्तिमात्रकमद्वैतमिति न भेदाभेदौ । स च कार्यकारणभावोऽन्वयव्यतिरेकाभ्यामिति । नात्मा कस्यचित् कारणमिति न  तस्य कुतश्चिदनुमानं । ततः ।

[3.1.5.5,24]

सामग्रीशक्तिभेदाद्धि भावानां विश्वरूपता । सा चेदभेदिका प्राप्तमेकरूपमिदं जगत् ।। ५५० ।।

[3.1.5.5,25]

एकरूपमित्यहेयोपादेयं प्रतिभासमात्रकमद्वैतमिति यथा । अथ शक्रमस्तकस्याग्निरूपमप्यस्ति तद्विलक्षणमप्यस्ति । ततः कार्यमग्निस्ततोपि भविष्यति । अत्राह ।

[3.1.5.5,26]

भेदकाभेदकत्वे स्याद्
		व्याहता(ऽ)भिन्नरूपता !एकस्य नानारूपत्वे द्वे रूपे पावकेतरो ।। २५० ।।

[3.1.5.5,27]

रूपभेदलक्षणत्वात् पदार्थभेदस्य (।) ततोग्निरेव धूमस्य जनक इति न व्यभिचारः  कार्यहेतोः । न हि तदग्निरूपतायामपरं शक्रशिरः । येन तु रूपेण भिन्नं तदजनकमेव  कुतो व्यभिचाराशङ्का ।

[3.1.5.5,28]

तत्तस्याजननं रूपमन्यस्य यदि सैव सा ।न तस्याजननं रूपन्तत्तस्याः सम्भवेत् कथं ।। २५१ ।।

[3.1.5.5,29]

ततः स्वभावौ नियतावन्योन्यं हेतुकार्ययोः ।तस्मात् स्वदृष्टाविव तद् दृष्टे कार्येपि गम्यते ।। २५२ ।।

[3.1.5.5,30]

ननु ।

[3.1.5.5,31]

एकं कथमनेकस्मात् क्लेदवद् दुग्धवारिणः ।द्रवशक्तेर्यतः क्लेदः सा त्वेकैव द्वयोरपि ।। २५३ ।।

[3.1.5.5,32]

भिन्नाभिन्नः किमस्यात्मा भिन्ने च	 द्रवता कथं ।अभिन्ने ह्युच्यते बुद्धेस्तद्रूपाया अभेदतः ।। २५४ ।।

[3.1.5.5,33]

न खलु दुग्धवारिणोरभिन्नरूपता तदन्यकठिनरूपभेदाद् व्यावृत्तेरेकत्वादेकता । तथा  कार्यस्यापि विक्लेदस्य । नहि विक्लेदोपि परमार्थतोऽभिन्नः । तदन्यव्यावृत्त्या तु तथा व्यपदेश इति न व्यभिचारः ।

[3.1.5.5,34]

तद्वद्भेदेपि दहनो दहनप्रत्ययाश्रयः ।येनांशेन दधद् धूमं तेन तेन
		तथा गतिः ।। २५५ ।।

[3.1.5.5,35]

दहनप्रत्ययाङ्गादेवान्यापेक्षात् समुद्भवात् ।धूमो तद्व्यभिचारीति तद्वत्	 कार्यन्तथा परं ।। २५५ ।।

[3.1.5.5,36]

तद्वदिति दुग्धवारिवदेव द्रवतायास्तदन्यव्यत्वत्त्या भेदेपि द्रव्यप्रत्ययाश्रयत्ववत् ।  भेदोपि दहनप्रययाश्रयस्तदन्यव्यावृत्त्यैव (।) येनांशेनेति दहन (प्रत्यय) कारणत्वेन तेनैव  गतिः । अन्यत्र द्रव्यव्यभिचारात् । दहनप्रत्ययाङ्गतामन्तरेण नोत्पद्यते धूम इति न तद्व्यभिचारः । तथा हि ।

[3.1.5.5,37]

धूमेन्धनविकाराङ्गतापदे दहनस्थितेः ।अनग्निश्चेद्धूमोसौ सधूमश्चेत्सपावकः ।। २५७ ।।

[3.1.5.5,38]

धूमश्चेन्धनविकारश्च तयोरेवाङ्गं वह्निर्न्नान्यः । तेन यद्यसौ नोष्णादिलक्षणः
	      शक्रमूर्द्धादिस्तदा न स धूमोपि तुष्पादिरेव ।

[3.1.5.5,39]

एतदेव कुतो न ह्यदृष्टं नियममर्हति नान्यथा भवतीति । नीलमपि तर्हि नान्यदान्यथा  भवतीति । कुत एतत् । तथा सति नीलमेव न भवतीति चेत् । समानमेतत् । धूम एव  न भवतीति । कुत एतदिति समानमपरत्रापीति ।

[3.1.5.5,40]

ननु स्वरूपलक्षणं नीलादि न स्वरूपाभावे सति । न च जन्यतालक्षणं धूमादिकं  तत्रापि (स्व)रूपमेव लक्षणमिति न समानमेतत् ।

[3.1.5.5,41]

अत्रोच्यते ।

[3.1.5.5,42]

न स्वरूपाभासमात्राद् वस्तुतो वस्तुतास्थितिः ।

[3.1.5.5,43]

स्वरूपस्यावभासो हि भ्रान्तेतरविदां समः ।। ५५१ ।।

[3.1.5.5,44]

स्वरूपमात्रनीलपीताद्यवभासनं हि भ्रान्ताभ्रान्तप्रत्ययसमानमिति न वस्तु सिध्यति ।  कारणकार्यताकृतस्तु विभाग इत्यलं प्रसङ्गेन । स्वभावहेतोः कथन्नान्तरीयकतेति चेत् ।

[3.1.5.5,45]

अत्रोच्यते ।

[3.1.5.5,46]

नान्तरीयकता ज्ञेया यथा स्वं हेत्वपेक्षया ।स्वभावस्य यथोक्तंप्राक् विनाशकृतकत्वयोः ।। २५८ ।।

[3.1.5.5,47]

वस्तुमात्रानुबन्धी विनाश इति प्राक् प्रतिपादितोयमर्थ इति पुनर्न्न चर्व्वितचर्व्वणस्य  विधानं । तस्मादन्वयव्यतिरेकलक्षण एव कार्यकारणभाव इति नात्मना प्राणादीनामिति न  गमकाः ।

[3.1.5.5,48]

आचार्यस्याप्ययमेवाभिप्रायः सकल इति (।) कुत एतदिति चेत् ।

[3.1.5.5,49]

अहेतुत्वगतिन्यायः सर्व्वोयं व्यतिरेकिणः ।अभ्युह्यः श्रावणत्वोक्तेः कृतायाः साम्यदृष्टये ।। २५९ ।।

[3.1.5.5,50]

सकलव्यतिरेकहेतूदाहरणसाम्यकथनार्थमाचार्येण श्रावणत्वस्य व्यतिरेकिणो नैकान्तिकप्रतिपादनं कृतमिति सर्व्वोयं न्याय आचार्यस्याप्यभिप्राय(स्थ) इति मन्तव्यम् ।

[3.1.5.5,51]

एवन्तावद् व्यतिरेकी न हेतुरिति प्रतिपादितं । सर्व्वस्य व्यतिरेकिणः श्रावणत्वे  ऽसमानत्वात्तस्य चासाधारणत्वेनानैकान्तिकत्वात् । तथा हि ।

[3.1.5.5,52]

सपक्षाच्च विपक्षाच्च व्यतिरेको न भाविकः । सम्भव्यदृष्टिमात्रेण व्यतिरेकीति कथ्यते ।। ५५२ ।।

[3.1.5.5,53]

नित्यानित्यनिरात्मकसात्मकराशिद्वयव्यतिरेकेण न राश्यन्तरं । भावाभावयोः परस्परपरिहारविरोधस्य भाविकत्वादन्यथाऽव्यवहार
	      मसमंजसं जगत् स्यात् । न चोभयपक्षासम्भवि  किञ्चित् । यदि नित्यादनित्याच्च व्यावृत्तं श्रावणत्वं न भवेदेव तर्हि निरधिकरणत्वात् ।  शब्द एवाधिकरणमिति चेत् । न । शब्दत्वस्यापि समानो दोषः । तदपि सर्व्वतो व्यावृत्तेर्न्न  भवेदेव । तथा हि ।

[3.1.5.5,54]

नित्यानित्यत्वसन्देहे शब्दे हेतूपपाचनं । स चेदुभयतो हीनः सन्देहोत्र तयोः कथं ।। ५५३ ।।

[3.1.5.5,55]

नहि ततो व्यावृत्तत्वेन निश्चितस्तयोरेव सन्देहसम्भवी । न तर्हि श्रावणत्वं सप्देहहेतुः शब्दत्वमात्रेणैव सन्देहात् ।

[3.1.5.5,56]

ननु शब्दत्वात् सन्देहे किमपरेणापि न सन्देहहेतुताभाजा भाव्यम् ।

[3.1.5.5,57]

ननु यो हि क्वचिद् दृष्टः सोपरत्र दृश्यमानस्तत्र शङ्कामुपजनयेत् । तदेव च सन्देहहेतुत्वमुच्यते । श्रावणत्वन्न कथं सन्देहहेतुः ।

[3.1.5.5,58]

नैतदस्ति । यतः ।

[3.1.5.5,59]

दृष्टे विधिविधानेन संदेहेत्र निषेधतः । भावाभावेन संदेहे कः स्वपक्षपरिग्रहः ।। ५५४ ।।

[3.1.5.5,60]

यत्र हि प्रमेयत्वादौ साधारणानैकान्तिके संदेहः । स दर्शनद्वारेण विधिमुखेन असाधारणे  तु प्रतिषेधमुखेनेति तु कोनयोर्विशेषः ।

[3.1.5.5,61]

ननु न दृष्टं श्रावणत्वं नित्यानित्ययोरिति तयोरप्रतिपत्तिहेतुरेव युक्तं । अप्रतिपत्तिमुखस्यैव दृष्टत्वात् ।

[3.1.5.5,62]

नेदं साधीयः । यतः ।

[3.1.5.5,63]

व्यावृत्तिरेकस्य यदा नियमात् प्रतियोगिनः । वृत्याभाव्यविरोधे हि व्यावृत्तिर्नोंभयोरपि ।। ५५५ ।।

[3.1.5.5,64]

नैकान्ते द्वाभ्यां परस्परविरोधिभ्यां व्यावृत्तिसम्भव औदासीन्यं त्वत्र न लभ्यत एव ।

[3.1.5.5,65]

ननु द्वयोरेकत्र प्रमाणाभावादेव सन्देहो न श्रावणत्वहेतुकृतः । यदि परं तदप्रतिपत्ति  (हेतु)रेव, साधारणानैकान्तिकेपि तर्हि प्रमाणाभावादेव सन्देहो न सहेतुकृतः । दर्शनद्वारेण  सोपि संदेहहेतुरेव । श्रावणत्वमप्यदर्शनद्वारेणेति समानमेतत् ।

[3.1.5.5,66]

अथ सन्देहे सति न संदेहव्यावृत्तिस्तत इति संदेहहेतुरुच्यते । श्रावणत्वमप्येवमेवेति  यत्किञ्चिदेतत् ।

[3.1.5.5,67]

अपि च ।

[3.1.5.5,68]

प्रमेयत्वं द्वयोर्दृष्टं द्वयोर्न्निश्चयकृन्न किम् । द्वयोर्दर्शनयोगे हि विधाने स्याद् द्वयोरपि ।। ५५६ ।।

[3.1.5.5,69]

दृष्टं हि यद्यत्र (तत्) तद्विधानमेव कुर्यात् । नास्तीति द्वीतीयांशावलम्बनं कुतः ।  अथ द्वय र्न्नैकत्र परस्परविरोधिनोर्भावो युक्तः । एवन्तर्हि पक्ष एव संदेहो न स्पक्षद्वारकः ।  दर्शनेंपि पक्षसंदेहद्वारक एव संशयः स उभयत्रादर्शनेपि समानः ।

[3.1.5.5,70]

नन्वेकान्तव्यावृत्तिकृतः संदेहः । एकान्तेन द्वाभ्यां व्यावृत्तत्वेन निश्चयात् । योहि  द्वाभ्यां राश्यन्तरासम्भविभ्यां व्यावृत्तः स तेनैव रूपेणाप्रतिपत्तेर्हेतुः । तथाचाचार्येणाप्यय  व्यतिरेकी कथितः । तथा चाह । यो ह्यसाधारणः साधनधर्मः स यावता भेदेन सर्व्वसंग्रहस्तत्र संशयहेतुः तद्वता तत्संग्रहादेकान्तव्यावृत्तेश्च तत्कथमयं व्यावृत्तेरेव संशयात् संशयहेतुः ।

[3.1.5.5,71]

नैतदस्ति ।

[3.1.5.5,72]

उक्तमेतद् यतो द्वाभ्यां व्यावृत्तेर्यस्य निश्चयः ।

[3.1.5.5,73]

अन्यत्र तस्य भावेऽसन्निश्चयः स्याद् द्वयोरपि ।। ५५७ ।।

[3.1.5.5,74]

व्यावर्त्तकञ्च तत्रैव पुनः संदेहकृत् कथ । तद्व्यावृत्तेर्द्वयोरन्यन्न व्यवच्छेदसाधनम् ।। ५५८ ।।

[3.1.5.5,75]

यो हि यस्माद व्यावृत्तः स कथन्तस्य न व्यवच्छेदसाधकः । अथ द्वयोर्व्यवच्छेद  साध्यकत्वादेवाप्रतिपत्तिहेतुः ।

[3.1.5.5,76]

नेदमस्ति । यतः ।

[3.1.5.5,77]

सर्व्वस्य हेतोर्हेतुत्वं व्यवच्छेदप्रसाधने । व्यावृत्तिः शब्दलिङ्गाभ्यां प्रसाध्यत इति स्थितं ।। ५५९ ।।

[3.1.5.5,78]

सत्त्यमन्यव्यावृत्तिसाधक एव हेतुः किन्तु तदन्यविधानाक्षेपकत्वेन । इह तु न  किञ्चिदन्यदाक्षिप्यते द्वयोरपि निवृत्तेः । कृतकत्वेन तु नित्यतानिवृत्त्याऽनित्यताक्षेपः ।

[3.1.5.5,79]

सत्त्यमेतत् ।

[3.1.5.5,80]

नित्यव्यावर्त्तनादन्यन्नानित्यत्वं विधीयते । अन्यव्यावर्त्तनादेव कृतोर्थोनुमया यतः ।। ५६० ।।

[3.1.5.5,81]

अनित्यस्य  नित्यत रोपस्य व्यवच्छेदमात्रेण कृतार्थमनुमानं । नित्यानित्यविकल्पयोरेकव्यावर्त्तनेनापरस्य स्वत एव स्थानात् । तदपि कदाचिन्न भविष्यतीति चेत् । न ।  तस्य प्रत्यक्षसिद्धत्वात् । कार्यहेतौ । कथमिति चेत् । आस्तान्तावदेतत् । श्रावणत्वेन  तु यदि द्वयमपि व्यवच्छिन्नं तदन्यथात्वविधानं प्रत्यक्षसिद्धम्भवेदिति हेतुरेव भवेत् ।  अन्येन (तु) हेतुना तदेकसाधनेन न हेतुरिति चेत् । न । प्रत्यक्षसिद्धे कथमन्यो

[3.1.5.5,82]

हेतुर्निषेधकः स्याद् विधायको वा । अथ प्रत्यक्षं न निषेधकृत् । ततो परस्य परेण विधानं  निषेधनम्वा न श्रावणत्वेन । द्वयोर्व्व्यवच्छेदे कथमपरेण विधानं । अन्यथा तत्राप्यपरेण  विधानमिति कथमपरस्यापि प्रमाणता भवेदिति सर्व्वत्रानाश्वासः । न च प्रत्यक्षमनिषेधकं ।  तथाभावे हि विधायकमपि न स्यात् । विधानं वस्तुप्रतिपादनं न च वस्तु तदपरव्यतिरिक्तनिषेधमन्तरेण प्रतिपादितं भवति । यतः ।

[3.1.5.5,83]

अन्यासंसर्गि तद्वस्तु भवेद्वान्येन मिश्रितं । अन्येन मिश्रणे वस्तु न स्यादव्यवहारतः ।। ५६१ ।।

[3.1.5.5,84]

तथा वा न निषेधस्य परस्मादपि सम्भवः ।। ५६२ ।।

[3.1.5.5,85]

अत्र विचार्यते । वस्तु स्वयं स्वरूपतः परस्मादव्यावृत्तमन्यथा वा । यदि व्यावृत्तं  प्रत्यक्षेण तथा गृहीतमगृहीतम्वा । गृहीतञ्चेत् कथमन्यस्यानिषेधः । स एव हि परस्य तत्र  निषेधो यत्परिहारेण तस्य रूपान्तरतया प्रतिभासनं । अन्यथा संकुलप्रतिपत्तेरव्यवहार इति  निष्फलं प्रमाणं । अथ परेण प्रमाणेनापरस्य निषेधव्यवहारः ।

[3.1.5.5,86]

तदप्यसत् । यतः ।

[3.1.5.5,87]

प्रत्यक्षेण प्रतीतस्य परस्माद् यदि बाधनं । प्रत्यक्षस्याप्रमाणत्वे परस्याप्यप्रमाणता ।। ५६३ ।।

[3.1.5.5,88]

प्रत्यक्षस्याप्रमाणत्वे कः परत्र समाश्वासः । अथ वस्तुमिश्रणमेव परेण । ततः  परप्रमाणशतेनापि न निषेधः । न हि स्वरूपमन्यथा कर्त्तुं शक्यं । अथ केनचिद् रूपेणामिश्रितमिति	 निषेधः । येन रूपेण (ा) मिश्रणं तेनापि रूपेण प्रत्यक्षेण गृहीतमेव । अन्यथान्यथाग्रहणे कथं व्यावृत्ततार्थस्य । (परेण प्रतीतौ व्यावृत्ततावगम इति चेत्) परेण(ान्यथा) प्रतीतौ सर्व्वत्रानाश्वास इति प्रतिपादितं ।

[3.1.5.5,89]

उष्ट्रात् प्रविष्टमात्रस्य योन्यथा गर्ब्भवेश्मनि । प्रतिभासः परोध्यक्षस्तेन पूर्व्वस्य बाधनं ।। ५६४ ।।

[3.1.5.5,90]

गर्ब्भगृहे हि प्रथम (?) प्रवेशेऽप्रमाणमेव प्रथमदर्शनं । तेन तद् बाध्यते न तु प्रमाणमेव । तस्माद् यदि प्रत्यक्षेणोभयव्यावृत्तशब्दग्रहणं तदा न परस्मात् संदेहोन्यथा वा तथा  श्रावणत्वेन वा । तस्मादव्यावृत्ततयैव श्रावणत्वात् संदेहः । एवं सर्व्वो व्यतिरेकी ।  अदर्शनमात्रन्तूपादायाचार्येण व्यतिरेकी प्रतिपादितः । कथन्तर्हि एकान्तव्यावृत्तेरिति वचनं ।  नैकान्तेन निश्चये व्यावृत्तेरित्यर्थोपि त्वेकान्तस्य निश्चयस्य व्यावृत्तेरिति । नहि नित्येऽनित्ये  वास्य भावेनाभावेन वा निश्चयः । ततः परमार्थतो ऽव्यावृत्तिरेव ततोनैकान्तिकता । एवन्तावद् "विवादाद् भेद" इति व्याख्यातं ।

[3.1.5.5,91]

सामान्यमिदानीं व्याख्यायते । यथैकान्तव्यावृत्तो व्यतिरेकी गमकस्तथैकान्तेनान्वय्यपि ।  तथा हि ।

[3.1.5.5,92]

प्रमेयत्वादनित्यत्वं शब्दस्यापि घटादिवत् । आकाशादसतस्तस्य व्यावृत्तेर्हेतुरन्वयी ।। ५६५ ।।

[3.1.5.5,93]

नह्याकाशस्य सत्त्वमसत्त्वम्वा तस्यासत्त्वात् । तेनाव्यभिचारितान्वयो हेतुर्गमक एव ।

[3.1.5.5,94]

नैतदस्ति ।

[3.1.5.5,95]

आकाशासत्त्वपक्षे हि यद्यप्यस्य न सम्भवः । तथाप्यस्या
	      प्रमेयत्वं कथञ्चिन्न निवर्त्तते ।। ५६६ ।।

[3.1.5.5,96]

असतामपि कथञ्चित् प्रमेयताऽस्त्येवान्यथा विधिनिषेधाम्यां व्यवहार एव न भवेत् ।  नहि सत्त्वं केवलं व्यवहर्तुं शक्यं । परस्परपरिहारेण हि व्यव्यस्थिताः पदार्थात्मानो व्यवहारविषयो ऽन्यथार्थक्रियाविरहादनर्थता स्यात् । अर्थक्रियार्थिनां स्वपरविभागाभावे च को व्यवहरेत् । क्व वा किमर्थम्वेति सर्व्वमसदेव भवेत् । नहि परपक्षमसद	प्रतियता स्वपक्षः  शक्यः समर्थयितुं । आकाशञ्च स प्रतिघपदार्थाभावमात्रमवश्यं प्रमातव्यमन्यथा न पदात्  पदमपि चलितव्यमापतेत् । तस्मात् सतः पदार्थान् प्रतिनियमेन व्यवस्थापयता प्रमेयोऽभाव  एवं स व्यवस्थापितः । प्रमाणेन व्यवस्थापित इति प्रमेयः । न हि वस्तुविषयमेव प्रमाणं ।  परिच्छेदलक्षणत्वात् प्रमाणस्य । परिच्छेदकार्येव प्रमाणं । न चेत् स्वविषये परेण बाध्यते ।  तस्माद् व्यवहाराविसम्वादसाधनप्रत्ययपरिच्छेद्यत्वात् प्रमेय एवाभाव इति नाव्यभिचरितान्वयं  प्रमेयत्वादिति । ततः साधारणतया	 नैकान्तिकं । अथ प्रमेयता प्रत्यक्षपरिच्छेद्यतैवोच्यते ।  तथा सति प्रत्यक्षस्य वस्तुन उदयादर्थक्रियासामर्थ्यमेव प्रमेयत्वं । ततोर्थक्रियाकारित्वमेव  गमकमित्यापतितं(।) तच्चावस्तुनो(पि) व्यावृत्तेर्व्यतिरेकसम्भवात् कथमन्वयी हेतुः ।  भवति चासतोपि व्यावृत्तिरिति प्रतिपादितं ।

[3.1.5.5,97]

एतेन वस्तुत्वादयोपि व्याख्याताः । तस्मादन्वयव्यतिरेक्येव कार्यस्वभावलक्षणो हेतुः ।

[3.1.5.5,98]

नन्वनुपलब्धिरपि तृतीयो हेतुरिति प्रतिपादितं । प्रतिषेधस्तु सर्व्वत्र साध्यतेऽनुपलम्भत इत्यादिना ।

[3.1.5.5,99]

अथ वस्तुविषयहेतुप्रभेदोपदर्शनमेतत् । तथा सति प्रतिबन्धोनुपलब्धेरूपपादनीयः  न च तादात्म्यतदुत्पत्तिभ्यामपरप्रतिबन्धप्रकार इति प्रतिपादितं ।

[3.1.5.5,100]

अत्रोच्यते ।

[3.1.5.5,101]

कारणव्यापकाभावादभावो व्याप्यकार्ययोः ।

[3.1.5.5,102]

गम्यते न (ा) परः कश्चिदभावस्य प्रसाधकः ।। ५६७ ।।

[3.1.5.5,103]

अभावो हि नाम न कश्चित् स्वतन्त्रो व्यवहारविषयोऽपि तु विवक्षितस्य वस्तुन एव ।  तच्च वस्तु सन्दिह्यमाने परोक्षतया कथन्नास्तीति सिध्यति । नहि तस्यानुपलब्धिरेव गमिकाऽभावस्यानुपलब्धिलक्षणप्राप्तत्वात् । एवं तु तदभावः सिध्यति(।) यदि तस्य कारणं  वा नास्तीति । तत्र च (दर्शितः) स एव द्विविधः प्रतिबन्ध इति सिद्धप्रतिबन्धिकैवानुपलव्धिः ।</div><div label="3.1.6" level="3" n="6">

〈 ५. अनुपलब्धिचिन्ता〉


{3.1.6.1}



〈१. अनुपलब्धिः पृथग् हेतुः〉


[3.1.6.1,1]

उदाहरणं कस्मान्नोपात्तं । उपात्तमेव यतः ।

[3.1.6.1,2]

हेतुस्वभावव्यावृत्त्यैवार्थव्यावृत्तिवणर्णनात् ।सिद्धोदाहरणेत्युक्तानुपलब्धिः पृथग् न तु ।। २६० ।।

[3.1.6.1,3]

उपात्तमेवानुपलब्धेरुदाहरणं न तु पृथक् । किं कारणं । हेतुस्वभावव्यावृत्यैवार्थस्य (कार्यस्य) स्वभावस्य च व्यावृत्तिकथनात् ।

[3.1.6.1,4]

निवेदितमेतत् ।

[3.1.6.1,5]

आत्मत्वे	 हेतुभावे वा सिद्धे हि व्यतिरेकिता ।

[3.1.6.1,6]

सिध्यतीत्यादिस्वभावानुपलब्धिरपि निर्द्दिष्टैव । हेतुस्वभावयोरनुपलब्धयोरेव भावस्य  निवर्त्तनात् । तथा चोक्तं । "सिद्धं प्रमाणैर्व्वदता" मित्यादि । उपलब्धिलक्षणप्राप्तत्वं  विशेषणमिति कथं सिध्यति ।

[3.1.6.1,7]

अत्रोच्यते ।

[3.1.6.1,8]

तत्राप्यदृश्यात् पुरुषात् प्राणादेरनिवर्त्तनात् ।सन्देहहेतुताख्यात्या दृश्यार्थे सेति सूचितं ।। २६१ ।।

[3.1.6.1,9]

परेणोक्तं घटादौ प्राणादिनिवृत्तिरात्मनिवृत्तेर्यदि च जीवच्छरीरादप्यात्मा व्यावृत्तः  प्राणादयोपि व्यावर्त्तेरन् ।

[3.1.6.1,10]

अत्राचार्येण प्रतिपादितं । घटादावात्मा सत्त्वमेव दृश्यत्वमेवादृश्यत्वादात्मनो न  सिद्धमनुपलव्धिमात्रात् संहेदा (? देहा) दिति । अतो दृश्येर्थेऽनुपलब्धिर्गमिकेति सूचितमेव ।

[3.1.6.1,11]

ननु व्यवच्छेदसाधनत्वे सर्व्व एव हेतुरनुपलम्भ एव तत्कथं हेतुत्रितयं ।

[3.1.6.1,12]

नैष दोषः । यतः ।

[3.1.6.1,13]

अनङ्गीकृतवस्त्वंशो	 निषेधः साध्यते नया ।वस्तुन्यपि तु पूर्व्वाभ्यां पर्युदासो विधानतः ।। २६२ ।।

[3.1.6.1,14]

वस्तुन्यपि प्रदेशे न पर्युदासः साध्यतेऽपि त्वनङ्गीकृतवस्त्वभावे निषेधः साध्यते ।  पूर्व्वाभ्या तु स्वभावकार्यहेतुभ्यां पर्युदासद्वारेण । तेन विषयभेदाद् भेद एव प्रतिबन्धसमानतायामपि ।

[3.1.6.1,15]

ननु कः स्वभावानुपलब्धौ प्रतिबन्धः तादात्म्यमित्याह ।

[3.1.6.1,16]

तत्रोपलम्भेष्वस्तित्वमुपलब्धेर्न्न चापरं ।

[3.1.6.1,17]

न ह्यनुपलब्धेरन्यैवासत्ताऽपि त्वनुपलब्धिरेव ।

[3.1.6.1,18]

ननु ज्ञानव्यतिरेकोऽनुपलब्धिः । सत्ताव्यतिरेकोनुपलब्धिः (?) सत्ताव्यतिरेकस्त्वभावस्तत्कथमनयोस्तादात्म्यं । यथा च ज्ञानज्ञेययोर्भेदस्तथा तदभावयोरपि (।) न खलु  ज्ञानमेव पदार्थस्य सत्ताज्ञानव्यतिरेकेणापि तस्याभावात् । तथा हि ।

[3.1.6.1,19]

सत्ता परोक्षाप्यर्थानामनुमानेन गृह्यते । पावकस्य न किम्भावो धूमदृष्ट्यानुमीयते ।। ५६८ ।।

[3.1.6.1,20]

न च तत्राप्यनुमानोपलम्भ एव सत्ता । अनुमानाभावेपि सत्तायां व्यभिचारात् ।  नानुमाननिवृत्तिरभावं गमयति । अतीतानागतयोरप्यनुमानवृत्तेः ।

[3.1.6.1,21]

नेदं साधीयः ।

[3.1.6.1,22]

न ह्यन्यानुपलभ्येषु नास्तितानुपलम्भनात् ।

[3.1.6.1,23]

उपलब्धिलक्षणप्राप्तस्य (हि) तदनुपलब्ध्याऽभावव्यवहारः साध्यते न च तेषामुपलम्भादन्यैव सत्ता । तथा हि विप्रतिषिद्धमेतत् । उपलब्धियोग्यो न चोपलभ्यत इति । तस्मादुपलब्धिलक्षणप्राप्तपदार्थसत्तोपलभ्भ एव । तथा हि । यद्युपलभ्यमानतोपलब्धिस्सा  पदार्थस्वभावैव । अथोपलम्भनमुपलब्धिः कर्तृस्थतयो	च्यते । तदाप्युपलब्धिलक्षणप्राप्तसत्ता  तया प्राप्तैव । तदव्यतिरेके च न भेदप्रतिपत्तिर्व्यतिरेकस्य गम्यत्वाद् भेदस्य ।  तदव्यभिचारादुपलम्भः सत्तोच्यते । न च व्यतिरिक्तसमानकालोपलम्भादुपलम्भः पदार्थानां ।  अपि तु तदनुप्रविष्टोपलभ्यमानतालक्षणोपलम्भादेव । तस्मादुपलम्भ एव सत्ता । ततस्तदनुपलम्भ एवासत्तेति वक्ष्यति । न हि परस्परमभावानां परमार्थतः कश्चिद् भेदः । भावविशेषणभेदे तु भेदः । पटस्याभावः शकटस्येति च । न च निर्व्विशेषणो भावः तत्त्वं प्रतिलभते । अथ भावाभावयोर्भावभूतम्विशेषणमेकमेव । अतस्तदभावयोरप्येकत्वमेव । न च  परमार्थतोऽभावस्य ततः	 प्रतिषेध्यभेदेपि ।

[3.1.6.1,24]

ननु यद्यभाव एवानुपलब्धिस्तदाऽविप्रतिपत्तिरेव । सत्त्यमेतत् । यतः ।

[3.1.6.1,25]

इत्यज्ञज्ञापनायैकानुपाख्योदाहृतिर्मता ।। २६३ ।।

[3.1.6.1,26]

एका स्वभावानुपलब्धिलक्षणा इति । परिज्ञानरहितस्य यो हि ज्ञानज्ञेयाभावयोरभेदं  नावगच्छति । यो वा सांख्योत्यन्तविमूढः सर्व्वं सर्व्वत्र विद्यत इत्याग्रहवात् । तस्याज्ञस्य  प्रती यर्थमेका स्वभावानुपलब्धिः । किन्तर्हि तत्र प्रसाध्यते ।

[3.1.6.1,27]

विषयासत्त्वतस्तत्र विषयि प्रतिषिध्यते ।ज्ञानाभिधाने सन्देहं यथाऽदाहादपावकः ।। २६४ ।।

[3.1.6.1,28]

विषयो हि ज्ञानाभिधानयोः सत्त्वं । तत्संदेहश्च तयोः सन्देहस्य । तस्य विषयस्याभावे  नियमेन ज्ञानमभिधानं सन्देहश्च निवर्त्तते । विषयस्य विपर्ययस्य सत्त्वात् । यथा न पावको  दाहाभावात् । दहनभावे हि पक्षान्तरे पावकसंदेहः तदभावे तु विपर्ययस्य भावात् । कुतस्तस्य  सम्भवः । यतोऽदाहादपरा नास्त्यपावकता । यथा च नादाहादपराऽपावकता ।

[3.1.6.1,29]

तथान्यानोपलभ्येषु नास्तितानुपलम्भनात् ।तज्झानशब्दाः साध्यन्ते तद्भावात् तन्निबन्धनाः ।। २६५ ।।

[3.1.6.1,30]

न खल्वन्यैव नास्तिता नामोपलब्धिलक्षणप्राप्तेष्वनुपलम्भनस्वरूपाद् बहिः । ततस्तत्सिद्धौसिद्ध एव तदात्मीभावः ।

[3.1.6.1,31]

नन्वभावोऽनु(प) लम्भेन साध्यते । तत्कथं साध्यसाधनयोरेकता ।

[3.1.6.1,32]

तदप्यसत् ।

[3.1.6.1,33]

न सिद्धमेतदेवात्र न चासिद्धमसिद्धतः । सिद्धिमृच्छति नैवात्र प्रतिबन्धस्ततो न तत् ।। ५६९ ।।

[3.1.6.1,34]

यदुच्यते साध्यसाधनयोर्भेदेन भवितव्यं (।) स एवात्र साध्यसाधनभावो न सिद्धः ।  तत्कथै तथा भेदस्य सिद्धिः । न खल्वसिद्धमसिद्धतः सिद्धिमता यावत् साध्यसाधनभावो न
	      
	      सिद्धः परं प्रति न तावद् भेदसिद्धिः । यावच्च न भेदसिद्धिर्न्न तावत् साध्यसाधनभावः ।  प्रतिबन्धे हि सति साध्यसाधनभावः न तादात्म्यं प्रतिक्षिपतोऽनुपलम्भाभावयोरपरः प्रतिबन्धः ।  नहि कार्यकारणभावस्तयोः ।

[3.1.6.1,35]

नन्वभावेनानुपलम्भः क्रियते । यदैव घटादेरपनयनं करोति कश्चित् तदैवानुपलम्भः ।

[3.1.6.1,36]

सत्यमेतद् यद्यभावः परेणानुपलम्भतः प्रमाणेन ज्ञायते ततो न सहानुपलम्भवदस्य  प्रतिबन्धः प्रसिध्येत् । अन्यथेतरेतराश्रयदोषप्रसरः केन निवार्यः ।

[3.1.6.1,37]

प्रतिबन्धे प्रमासिद्धेनुपलम्भप्रमाणता । प्रमात्वेनुपलम्भस्य प्रतिबन्धः प्रसिध्यति ।। ५७० ।।

[3.1.6.1,38]

अन्योन्याश्रयतो नैवमेकस्यापि प्रसिद्धता । इतरेतरकृतकार्यमत एव न सिध्यति ।। ५७१ ।।

[3.1.6.1,39]

तस्मादनुपलम्भान्नाभावः प्रसिध्यति । प्रतिबन्धाभावात् । तादात्म्यप्रतिबन्धे तु  स एवानुपलम्भोऽभाव इति व्यवहार एव साध्यते ।

[3.1.6.1,40]

सिद्धो हि व्यवहारोयं दृश्यादृष्टावसन्निति ।तस्याः सिद्धावसन्दिग्धौ तत्कार्यत्वेपि धीध्वनी ।। २६६ ।।

[3.1.6.1,41]

ननु व्यवहारसाधनेपि नास्त्येव दृष्टान्तः । अनुपलब्ध्यैव सकलो व्यवहारः साधनीयः ।  तदा च दृष्टान्तान्तरस धनेऽनवस्थैव । व्यवहारश्च कार्यभूत एवानुपलब्धेः । ततः कारणात्  कार्यसाधनमयुक्तं । नावश्यं कारणानि तद्वन्तीति(।)

[3.1.6.1,42]

तदसत् यतः ।

[3.1.6.1,43]

सिद्ध एवायं व्यवहारो दृश्यादृष्टिनिबन्धनः । तावन्मात्रनिबन्धनतया अभावव्यवहारयोग्यताऽनुपलब्धिस्वभावैव योग्यतायाऽ(?अ) नर्थान्तरत्वात् । व्यवहारस्त्ववश्यमेव  तद्दर्शनात् सचेतनः प्रवर्त्तयेत् । तावन्मात्रनिबन्धनमभावव्यवहारं स्मरन्नवश्यमेव तच्चेतनावान् भवति । कायवाग्व्यवहारन्तु यदि नाम न प्रवर्त्तयति । मा स्म प्रवर्त्तयत् । प्रमाणस्य  प्रमाणताप्रतीतिसाधनतया न कायादिव्यवहारसाधनात् । तस्मात्(।)

[3.1.6.1,44]

विद्यमाने हि विषये मोहादत्राननुब्रुवन् ।केवलं सिद्धसाधर्म्यात् स्मार्यते समयं परः ।। २६७ ।।

[3.1.6.1,45]

—इति संग्रहः ।

[3.1.6.1,46]

कार्यकारणता यद्वत् साध्यते दृष्ट्यदृष्टितः ।कार्यादिशब्दा हि तयोर्व्यवहाराय कल्पिताः ।। २६८ ।।

[3.1.6.1,47]

न खलुं दर्शनादर्शनविशेषव्यतिरेकेणापर (ा) कार्यकारणता । कार्यमस्येत्ययमेवार्थ  एतदन्तरेण न भवतीति । यदि तु व्यतिरिक्त एतस्मात्तदैतदभावेपि भवेदेव (।) तथा सति  व्यर्थकः प्रतिबन्धः परः ।

[3.1.6.1,48]

अथ तदभावे न भवेत्तथा सति स एव सम्बन्ध इति व्यर्थकः परः ।

[3.1.6.1,49]

ननु सम्बन्धे सति तदभावे न भवति । तद्भावे भवतीति सिध्यति ।

[3.1.6.1,50]

सम्बन्धे सति तद्भावे भवतीति यदीष्यते । तदभावेपि सम्बन्धः पूर्व्वकस्येति चिन्त्यतां ।। ५७२ ।।

[3.1.6.1,51]

द्विष्ठ एव हि सम्बन्धः एकभावे कथम्भवेत् । योग्यता यदि सम्बन्धः कारणस्य फलोदये ।। ५७३ ।।

[3.1.6.1,52]

कारणादेव कार्यस्य भाव इत्येव युक्तिमत् । तथा हि कारणं तादृक् निजकारणसम्भवि ।। ५७४ ।।

[3.1.6.1,53]

न चान्वयव्यतिरेकाभ्यामपरः कार्यकारणभावः प्रतिभात्यतीन्द्रियदृशोपि । तस्मादन्वयव्यतिरेकाभ्यां कार्यकारणभावव्यवहारस्य साध्यता ।

[3.1.6.1,54]

कथन्तर्हि शब्दान्यत्त्वमर्थान्यत्त्वमन्तरेण न तयोरेव दृष्ट्यदृष्ट्योर्व्यवहारार्थं लाघवेन  कार्यादिशब्दनिवेशः । तेन ।

[3.1.6.1,55]

कारणात् कार्यसंसिद्धिः स्वभावान्तर्गमादियं ।हेतुप्रभेदाख्यानेन दर्शितोदाहृतिः पृथक ।। २६९ ।।

[3.1.6.1,56]

कारणं (हि)
	      समर्थं कार्यस्वभाव एव वस्तुतः । ततोनुपलब्धिः स्वभावहेतुरेव ।  ततो नास्याः पृथगुपन्यासः ।

[3.1.6.1,57]

ननु कथं स्वभावानुपलम्भः स्वभावहेतावन्तर्भवति तादात्म्यप्रतिबन्धमन्तरेण ।  यथा च भावयोर्न परस्परं भेदः तथाऽभेदोपि । न खलु निरात्मनः तादात्म्यसम्भवः । न हि  शशविषाणं खरविषाणात्मकं ।

[3.1.6.1,58]

अत्र हि प्रतिविधीयते । प्रतिषेघ्यविपरीतस्वभावात्मिकैवानुपलब्धिः । तथा हि ।

[3.1.6.1,59]

एकोपलम्भानुभवादिदं नोपलभे इति ।बुद्धेरुपलभे वेति कल्पिकायाः समुद्भवः ।। २७० ।।

[3.1.6.1,60]

न खलु रिक्तात्माऽभावः प्रमाणगोचरविचारवत्तरः । न च तेन सिद्धेनापि स्वरूपमात्रतः किञ्चित प्रसिद्धिमत् । वस्तुसांकर्यपर्यालोचनलोचनैरेव स तथेष्यते । तत्र यदि  वस्तुदेशकालावस्थान्तरभावाद् व्यावृत्तं स्वरूपतः किमपराभावकल्पनया । अथ न व्यावृत्तं  स्वरूपतः तथापि व्यर्थकः परोऽभावः । एकत्र व्यर्थः परत्रासमर्थ इति प्रत्यपादीदं प्रागेव ।  तस्माद् अन्यभावरिक्ततयैवं स्वभावभूत (ो) धर्मभेदेन तथा व्यपदिश्यते घटादेरभाव इति ।  यतः । एकस्य पदार्थस्य विवक्षितपदार्थस्वरूपविविक्तात्मनो य उपलम्भः तस्य योऽनुभवः  स्वसम्वेदनतया तस्मादेवेदं नोपलभे इति स्मरणविपरिवर्त्तमानमतिः कल्पनारूपोपजायते ।  तत्र प्रदेशानुभव
	      एवापरस्यानुपलम्भः । यत एतदन्येन स्वरूपेण नोपलभे इत्ययमेवात्रार्थः ।  तेन स्वरूपेणानुपलब्धिरस्य । तेन रूपेणेदं नास्तीति ।

[3.1.6.1,61]

ननु च तदुपघातकमिह नास्तीति  तस्याभावोऽनेन रूपेणेति साध्यं तत्कथं विपर्ययस्य  वचनं । सत्त्यमेतद् यदि परोप्यत्रार्थो नान्तर्भवेत् (।) स त्वन्तर्भवत्येव । तथा हि ।

[3.1.6.1,62]

विविक्तस्तेन रूपेण प्रदेशोनेन वा घटः । न भेदोत्र विदग्धानां प्रतिभाति कथञ्चन ।। ५७५ ।।

[3.1.6.1,63]

यदि सोनेन रूपेण विविक्तो न स्यादयमपि न तेनेति परिस्फुटार्थे कः परस्य व्यामोहः ।  तस्मात् तद्विविक्ततैवास्यात्राभावः । यतश्च तद्विविक्तप्रदेशदर्शनादेव नोपलभे तदिति मतिः ।  तदन्यरूपेण चोपलभे इति ततोनुपलम्भस्योपलम्भस्य च तादात्म्यादुपलम्भ एवानुपलम्भः ।

[3.1.6.1,64]

ननु भवत्वयमनुपलम्भो ज्ञानान्तरस्य ज्ञेयान्तरन्तु	 कथं । ज्ञानज्ञेययोरभेद इति  प्रतिपादनाददोषः । अथवा वा शब्द इवार्थे । यथा उपलभे इति विकल्पविषयत्वात्तथाध्यवसीयमान उपलम्भस्तथा नोपलभे इति व्यवसायादनुपलम्भोपि ।

[3.1.6.1,65]

इति चेत् । न (।) अविविक्तस्य वेदनेऽभाववेदनस्य सामर्थ्य (।) प्रमाणेन गृहीतस्यान्यथा कर्त्तुमशक्यत्वात् । प्रतिपादितञ्चैतदिति नोच्यते । तथा हि ।

[3.1.6.1,66]

नहि स्मृतिं विना(ऽ) भावप्रमाणस्यास्ति सम्भवः ।

[3.1.6.1,67]

विना विशिष्टानुभवं प्रतियोगिस्मृतिर्न यत् ।। ५७६ ।।

[3.1.6.1,68]

नन्वभावसाधिता भावसंभवादेव विशेषसिद्धिर्भावानां तत्कथमभावमन्तरेणासाकर्य ।

[3.1.6.1,69]

नैतदस्ति । यतः ।

[3.1.6.1,70]

विशेषो गम्यतेर्थानां विशिष्टादेव वेदनात् ।तथाभूतात्मसंवित्तिर्भेदधीहेतुरस्य च ।। २७१ ।।

[3.1.6.1,71]

यदि न विशिष्टं वेदनं वेदनान्तरविविक्तं भवेत् । न वेद्यविशेषगतिः । यदि च स्वसम्बेदनेन तद्रूपसम्वेदनस्याननुभवः तदा तस्यापि विशिष्टता न गम्यते । अभावसम्वेदनेन  गम्येत

[3.1.6.1,72]

नहि प्रतियोगिस्मरणमन्तरेणाभावप्रमाणोदयः । न च विशिष्टसम्वेदनाभावे प्रतियोगिनः स्मरणं । अथ पूर्व्वन्तस्य विशिष्टानुभवः । तथा सत्यस्यापीति व्यर्थक एवाभावः ।  अथाभावेन स एवाभावव्यवहारः साध्यते । किमन्येन सिद्धस्यान्येन साधनेन । व्यवहारसाधने सैवानुपलब्धिः स्वभावहेतुस्वभावा । तस्मादन्यविविक्तस्वसम्वेदनभावादेव भेदविकल्पः (।) स एव च भेदस्तदन्याभावः ।

[3.1.6.1,73]

तस्मात् स्वतो धियोर्भेदसिद्धिस्ताभ्यां तदर्थयोः ।अन्यथा ह्यनवस्थानाद् भेदः सिध्येन्न कस्यचित् ।। २७२ ।।

[3.1.6.1,74]

धियः स्वसम्वेदनादेवान्यव्यावृत्तताप्रसिद्धिः । ततोप्यर्थस्येति परिसमाप्तः स्व(?)सम्वेदनव्यवहारः । यदि तु न प्रत्यक्षादेव भेदः अपि त्वभावप्रमाणतः । तथा सत्यनवस्थानादप्रतिपत्तिः ।

[3.1.6.1,75]

तथा हि ।

[3.1.6.1,76]

अभावेन प्रमाणेन यदि भेदस्य कल्पना । सोप्यभावः परेणान्याभावे नैवावतार्यते ।। ५७७ ।।

[3.1.6.1,77]

सोप्यन्येन ततोन्येन तदन्योप्यनवस्थितिरिति न व्यवहारः । अभावेन हि प्रमाणेन  यद्यनधिगतः प्रत्यक्षेण भेदः प्रतीयते । तस्याभावस्य प्रतियोगिस्मरणे सत्यवतारः । प्रतियोगितया च स्मरणं प्रत्यक्षतो भेदग्रहणे सति भवतीति व्यर्थकोऽभाव इदानीमपि पूर्व्ववत् प्रत्यक्षेणैव भेदग्रहणमिति ।

[3.1.6.1,78]

अथ तथापि नाभावमन्तरेण भेद इति नाभावस्य व्यर्थता । तथा सति तत्राप्यपरेण

[3.1.6.1,79]

प्रतियोगिस्मरणेनाभावावतारकृता भाव्यं (।) तदपि स्मरणमपेक्ष्यत	 इत्यनवस्था । अभ्युपगम्य चेदमुच्यते न तु पुनः सम्भवतीदानीं गृह्यमाणस्य तदा प्रतियोगितया स्मरणं येन तदानीमभावावतारे तस्यास्माद् भेदग्रहणमिति न सम्भवत्यभावावतारः । तस्मादप्रतिपत्तिरेव  परदर्शने भेदस्य ।

[3.1.6.1,80]

विशिष्टरूपानुभवान्नातोन्यान्यनिराक्रिया ।तद्विशिष्टोपलम्भोतः तस्याप्यनुपलम्भनं ।। २७३ ।।

[3.1.6.1,81]

विशिष्टरूपानुभव एव तदन्यस्याभावसाधनं । नतु विशिष्टरूपानुभवमन्तरेणान्यस्य  तत्राभावसिद्धिः ।

[3.1.6.1,82]

ननु विशिष्टरूपानुभवात् तथाभूततैव तस्य सिध्यति । कथन्तत्र तस्य (भेद)ा भावः ।  नहि देशकालान्तरभाविनस्तत्राभावस्तस्यानुपलब्धिलक्षणप्राप्तत्वात् ।

[3.1.6.1,83]

तदसद् यतः ।

[3.1.6.1,84]

विशिष्टरूपानुभवे कथमन्यानिराक्रिया । अन्यानिराक्रियायां हि स एव तु न सिध्यति ।। ५७८ ।।

[3.1.6.1,85]

विशिष्टरूपानुभवे हि पदार्थानुभव एव न स्यात् । विशिष्टश्चेदधिगम्यते रूपं घटादेः  किमपराभावप्रतिपत्त्या । न चा भावसहस्रप्रतिपत्त्यापि विशिष्टरूपानुभवः स्वरूपविशेषप्रतिपदम्विना । स्वरूपप्रतिपत्तिस्त्ववश्यमेषितव्या । न च (ा)परो भावः स्वरूपतः प्रत्येतुं  शक्य इति प्रतिपादितं । तस्माद् विशिष्टरूपानुभव एवापरस्याभावसाधनं । अनुपलम्भनमपि तस्य विशिष्टोपलम्भनमेवान्यस्य ।

[3.1.6.1,86]

तस्मादनुपलम्भोयं स्वयं प्रत्यक्षतो गतः ।स्वमात्रवृत्तेर्गमकस्तदभावव्यवस्थितेः ।। २७४ ।।

[3.1.6.1,87]

तन्नियतरूपोपलम्भ एवाभाव इति सिद्धमभावानुपलम्भयोस्तादात्म्यं प्रत्यक्षसिद्धत्वञ्च(सिद्धमि) ति नासि (ि) द्धप्रतिबन्धाभावदोषः । स चानुपलम्भः समर्थ एव हेतुरिति ।  स्वमात्रवृत्तेरेवाभावव्यवहारस्य प्रवर्त्तकः । अन्यथा यद्यनुभवाभावो ऽनुपलब्धिर्भावाभावश्चाभावः । तदानवस्थानादसिद्धिरेवेत्याह ।

[3.1.6.1,88]

अन्यथार्थस्य नास्तित्वं गम्यतेनुपलम्भतः ।उपलम्भस्य नास्तित्वमन्येनेत्यनवस्थितिः ।। २७५ ।।

[3.1.6.1,89]

यथाभावाभावोऽनुपलम्भेन तथोपलम्भाभावरूपोप्यनुपलम्भः । तस्यापरेणानुपलम्भेन  तदभावोप्यपरेणेति नानवस्थानतो मुक्तिः । अथार्थस्याभाव उपलम्भसाधनत्वादुपलम्भाभावेन  साध्यते । उपलम्भस्य तु भावो नापरसाधन इति तदभावोपि नापरसाधनः ।

[3.1.6.1,90]

तदेतदसत् ।

[3.1.6.1,91]

स्वसम्वेदनसिद्धत्वमुपलम्भस्य युक्तिमत् । तदभावस्य सम्वित्तिः स्वत इत्यतिसाहसम् ।। ५७९ ।।

[3.1.6.1,92]

स्वसम्वेदनभावे हि भाव एव भवेदयं । प्रत्यक्षसिद्धो(ऽ)भावश्चेद् विज्ञानस्यान्यवित्तितः ।। ५८० ।।

[3.1.6.1,93]

अथापरप्रत्यक्षसिद्धोऽभावः सम्वेदनस्य वस्तुनोपि तर्हीति प्राप्तं ।

[3.1.6.1,94]

ननु वस्त्वनुपलब्धिलक्षणप्राप्तत्वात् न परप्रत्यक्षतः सिध्यति । तस्य विज्ञानादन्यद्  रूपमिति । सम्वेदनस्य सम्वेदनत्वादपररूपाभाव इति (।) तदपरप्रत्यक्षसिद्धोऽभावः । तथा  च । इदं नोपलभे इति । उपलम्भमेवोत्तमपुरुषेण निरस्यति न वस्त्विदं नास्तीति ।

[3.1.6.1,95]

"तस्मादनुपलम्भोयं स्वयं प्रत्यक्षतो गतं इति । ज्ञानाभावलक्षण एव ।"

[3.1.6.1,96]

तदसत् ।

[3.1.6.1,97]

अन्योपलम्भेनान्यस्य पराऽसत्ता गतिः कथं ।

[3.1.6.1,98]

तद्विविक्ततया चेत् स्यात् तत्किं नानुपलब्धिता ।। ५८१ ।।

[3.1.6.1,99]

न खलु तद्विविक्ततामन्तरेण ज्ञानान्तरस्याभावसाधनं ज्ञानान्तरसम्वेदनेन । तद्विविक्तोपलब्धेरेव च तदनुपलब्धिः । तत्कथं प्रत्यक्षसिद्धस्तदन्यसम्वेदनाभावः । अथोपलब्धिलक्षणप्राप्तमिति न विशेषणमव्यभिचारात् । तथा सति विशेषणं न स्यादनुपलब्धिता (तु)  नापैति । तस्माद् यावान् कश्चित् प्रतिषेधः स सर्व्वोनुपलब्धेरिति पर्युदासलक्षणो (ऽ) भावः  प्रत्यक्षसिद्धः । स एव चान्यापेक्षयानुपलम्भः । यत्तु पुनरिदं नोपलभे इत्युत्तमपुरुषप्रयोगः  स ज्ञानपर्युदासलक्षणानुपलब्धिप्रकरणतो न त्वर्थाभावनिरासाय । तदव्यतिरेकादसावेव  वस्तुनोप्यभाव इति । यदा हि सत्तोपलम्भयोरेकता तदा वस्तुव्यतिरेकस्यापि प्रत्यक्षसिद्धतैव न  खण्डशः/?/ सम्भवः ।

[3.1.6.1,100]

ननु व्यापकानुपलब्ध्या (ऽ) भावः सिध्यति । तथा हि । उपलब्धिलक्षण (प्राप्तस्य)भाव उपलम्भेन व्याप्तः तदभावतस्तत्सरूपाद्
	      वस्त्वभावप्रसिद्धिः ।

[3.1.6.1,101]

सत्त्यमेतत् ।

[3.1.6.1,102]

स्वभावानुपलम्भोयमभावस्याप्रसाधकः । सर्वत्रैव भवेदेवं प्रत्यक्षात् तदभाववित् ।। ५८२ ।।

[3.1.6.1,103]

यदि व्यापकानुपलब्धिरूपलब्धिलक्षण (प्राप्त)स्य प्रत्यक्षप्रसिद्धोऽभावः(।) सर्व्वत्र  तर्हि तदभावः प्रत्यक्षसिद्ध एव न स्वभावानुपलब्धिर्न्नाम । व्यापकानुपलब्धिश्चामूढस्य  यद्यभावसाधनी (।) मूढस्यापि सैव स्मरणेन विषयीक्रियता किमनुपलब्ध्यन्तरकल्पनया ।  स्वभावानुपलब्धिर्व्वा यदि मूढस्य सैव पुनरमूढस्यापि भविष्यत्यकस्माद् धूमप्रतिपत्तिवन्न  खलु तत्र त्रित्वमपैति । किञ्च ।

[3.1.6.1,104]

व्याप्यव्यापकयोरत्र भेदो न परमार्थतः । उपलम्भ एव सत्तेति पूर्व्वं संप्रतिपादनात् ।। ५८३ ।।

[3.1.6.1,105]

दृश्यस्य हि सत्तोपलम्भेन व्याप्तेत्ययमवष्टम्भो व्यापकानुपलब्धिवादिनः । अयञ्च  स्वभावानुपलब्धिवादेपि समान एव । न हि तादात्म्ये सति न व्याप्यव्यापकभावः । तथा  चोपलम्भः (एव) सत्तेति प्रतिपादितं । तत्कार्यहेतुव्याप्त्यव्यतिरेकात् तत्स्वभावाविशिष्टमिति तदनपलम्भः स्वभावानुपलम्भ एवोक्त इति कार्यानुपलब्धिं स्वभावानुपलम्भ एवान्तर्भावितां यो व्याचष्टे व्यामूढः स कथं संवेदनानुपलम्भं स्वभावानुपलम्भनं न व्याख्यास्यति ।  तस्मादन्यभाव एवापरस्याभावोऽन्योपलब्धिरेव चान्यस्यानुपलब्धिः(।) सा च स्वभावानुपलब्धिरेव ।

{3.1.6.2}



〈२. दृश्यानुपलब्धिः सद्भावबाधिका〉


[3.1.6.2,1]

नन्वेवमपि व्यापकानुपलब्धिरसम्भविनी (।) सत्त्यं स्वभावानुपलब्धावेव सर्व्वासामन्तर्भाव इतीष्टमेव संगृहीतं न काचिन्नः क्षतिः । कथन्तर्हि भेदः ।

[3.1.6.2,2]

व्याप्यव्यापकयोर्भेदात् प्रचयापचयाप्तितः । वृक्षशिंशपयोर्दूरादूरत्वेन च भिन्नता । ५८४ ।।

[3.1.6.2,3]

वृक्षता प्रचयिनी शिंशपात्वं त्वपचयवत् । दूरे व्यापकानुपलब्धिर्व्याप्यापेक्षया ।  समीपे तु स्वभावानुपलब्धिरित्यनयोर्भेदः । उपलब्धिलक्षणप्राप्तसत्तोपलम्भयोस्तु परस्परं  व्याप्यव्यापकभावान्न भेदः शक्यकल्पनः । तेन स्वभावानुपलब्धिरेवेति स्थितमनुपलब्धिः स्वभावहेतावन्तर्भवतीति । अत एव ।

[3.1.6.2,4]

अदृश्ये निश्चयायोगात् स्थितिरन्यत्र वार्यते ।यथाऽलिङ्गोन्यसत्त्वेषु विकल्पादिर्न सिध्यति ।। २७६ ।।

[3.1.6.2,5]

अतः (।)

[3.1.6.2,6]

अनिश्चयफला ह्येषा नालं व्यावृत्तिसाधने ।आद्याधिक्रियते हेतोर्निश्चयेनैव साधने ।। २७७ ।।

[3.1.6.2,7]

एषा स्वभावानुपलब्धिर्हेतोर्न्नाभावं विपक्षे निश्चाययति । दूरदेशादौ निश्चयायोगात् ।  अदृश्यापेक्षया हि नेयमुपलब्धिलक्षणप्राप्तानुपलब्धिः । आद्या तु हेतोर्व्विपक्षात् सर्व्वतोव्यावृत्तिनिश्चये व्याप्रियते । या कारणव्यापकानुपलब्धिर्हेतुस्वभावव्यावृत्त्यैवेत्यादिवर्ण्णिता । तत्रापि  प्रसङ्गसाधनतामङ्गीकृत्य साधिका ।

[3.1.6.2,8]

ननु विरोधी नाम लिङ्गान्तरं । नास्त्यत्र शीतस्पर्शोऽग्नेरिति । स कथं प्रभेदलक्षणेनोक्तः । अनुपलब्धावेव तस्याप्यन्तर्भावात् (।) यतः ।

[3.1.6.2,9]

तस्याः स्वयं प्रयोगेषु स्वरूपं वा प्रयुज्यते ।अर्थबाधनरूपम्वा भावे भावादभावतः ।। २७८ ।।

[3.1.6.2,10]

विरोधी हि हेतुस्तस्या एवानुपलब्धेः प्रभेदस्तदन्यप्रभेदवत् । अन्यथा विरोधिविरोधिकार्यविरोधिव्यापकादीना	 मपि परः पृथग् निर्द्देशकृद् भवेत् । यदा तु तस्या एवायमनेकप्रकारो भेदस्तदायमदोषः । तथा हि । स्वरूपं वा प्रयुज्यते । स्वभावकारणव्यापककार्यानुपलब्धिरिति । अथाप्रतिषेधस्य	बाधनरूपं वा । नास्त्यत्र शीतस्पर्शोग्नेरिति (।) यथैवानुपलब्धिरभावसाधिका तथा साक्षात् परम्परया वा विरोधिन उपलब्धिरपि(।)  कस्माद् (।) विरोधस्य निवर्त्तकत्वात् । कथम्विरोधप्रसिद्धिः । एकस्याग्नेर्भावे ऽविकलकारणस्य शीतादेरभावाद् विरोघगतिः । उपलम्भानुपलम्भलक्षणो हि विरोधः । ततो  विरोधिदर्शनादनुपलम्भ उपलब्धिलक्षणप्राप्तस्य साध्यते । तत्र दूरदेशवर्त्तिनो वह्ने रूपलब्धिलक्षणप्राप्तानुपलब्धिरनुमानसिद्धा सा ऽभावं साधयतीति न विरोधोपलब्धिः स्वभावानुपलब्धेरन्या स एव चोष्णस्पर्शः शीतस्प (र्श) भावः तद्विविक्तत्वादनुष्णाशीतस्पर्शश्च ।  ततः त योपलब्धेः	 एव तदन्यानुपलब्धिः । एवं विरुद्धकार्योपलब्धिरपि कार्यहेत्वनुमानसिद्धस्वभावानुपलब्धिः । पूर्व्वत्र विरुद्धोपलब्धौ एकसामग्र्‌यधीनतयानुमानं ।

[3.1.6.2,11]

अन्योन्यभेदसिद्धेर्व्वा ध्रुवभावविनाशवत् ।

[3.1.6.2,12]

परस्परपरिहारस्थितिलक्षणतया विरोधः । शाश्वतेतरवत् । तादात्म्यप्रतिषेधो हि  परस्परपरिहारस्थितिलक्षणविरोधतः साध्यते । तद्यथा न सघटोयं प्रदेशः तत्परिहारेणोपलब्धेः । सर्व्वत्र साक्षादभावसाधनी विपर्ययोपलब्धिरेव ।

[3.1.6.2,13]

प्रमाणान्तरबाधाद्वा सापेक्षध्रुवभाववत् ।। २७९ ।।

[3.1.6.2,14]

यथा परस्परबाधने विरोधः तथा प्रमाणबाधनेपि सापेक्षध्रुवभावयोरिव । तथा हि ।  सापेक्षमनपेक्षमिति परस्परविरोधः । ध्रुवभावित्वमितरदिति च सापेक्षध्रुव(भावित्व)योस्तु  परस्परपरिहाराभोवोपि प्रमाणबाधनलक्षणो विरोध इति विरोधान्तरमेतत् तथा हि ।

[3.1.6.2,15]

सापेक्षाद् विरुद्धो	 भावः स ध्रुवाध्रुवयोरपि । अन्योन्यपरिहारेण विरोधः परमार्थतः ।। ५८५ ।।

[3.1.6.2,16]

यद्येवं प्रमाणं विरोधिनं साधयति न तु प्रमाणविरोधो नामापरः ।

[3.1.6.2,17]

सत्त्यमेतत् । तथापि विरोधिव्याप्तेन रूपेणार्थतो विरोधात् उक्तमेतत् । अस्यापि  किं प्रयोजनं (।) विरोधिव्याप्तोपलब्धिरपि प्रतिषेधस्य साधिका यथा स्यादिति दर्शनार्थं ।  तथा हि । न ध्रुवभावी भुतस्यापि भावस्य विनाशो हेत्वन्तरापेक्षणादिति दृश्यते प्रयोगः ।

[3.1.6.2,18]

अपरः पुनराह ।

[3.1.6.2,19]

विरुद्धकार्यव्याप्यस्य योपलब्धिः प्रयुज्यते । तत्र कार्यस्वभावस्य हेतोरन्तर्गमादपि ।। ५८६ ।।

[3.1.6.2,20]

सर्व्वएकतया हेतुर्न्न भिन्नोऽनुपलब्धितः । त्रिविधोपि ततो हेतुस्तस्या एव प्रभेदनम् ।। ५८७ ।।

[3.1.6.2,21]

अनुपलब्धिरेवैको हेतुः कार्यस्वभावयोः (।)

[3.1.6.2,22]

तत्प्रभेदत्वात् । न खलु तत्प्रभेदस्ततो भिद्यते । नहि शावलेयादिकस्य गोत्वाद् भेदः ।  तत्र कार्यहेतुर्व्विरुद्धकार्योपलब्धिः (।) स्वभावहेतुरपि विरुद्धव्याप्तोपलब्धिः । अनग्निनित्यत्वाभाव
	      साधनात् ।

[3.1.6.2,23]

तदेतदसत् ।

[3.1.6.2,24]

प्रतिबन्धानुरूप्येण यदि हेतुः प्रकल्प्यते । तादात्म्येन तदुत्पत्त्या स्वभावः कार्यमेव च ।। ५८८ ।।

[3.1.6.2,25]

अनित्यत्वेन सह वह्निना च प्रतिबन्धे व्यापकविरुद्धेन विरुध्यते हेतुरिति तदनुपलब्धिभावकल्पनं । तत्र च साक्षाद्धेतुकल्पनं परित्यज्य पारंपर्याश्रयणमसम्भवि । कार्येण वह्निगतौ  तद्विरु(द्ध)शीतनिवृत्तिर्न्न तु शीतनिवृत्तावेव साक्षाद् व्यापारो धूमस्य । ततः पारम्पर्येण  हेतुताकल्पनमनुमितानुमानं । न च द्वयोरेकेन शब्देन प्रतिपादने त्रयाणां वा नान्य एवासौ हेतुः ।

[3.1.6.2,26]

नहि शब्दवशादर्थः सम्भवत्यन्यथा क्वचित् ।

[3.1.6.2,27]

भेदः प्रयोगमात्रस्य कल्पितः स्यात् तथा सति ।। ५८९ ।।

[3.1.6.2,28]

नास्त्यत्र शीतस्पर्शो धूमादिति । धूमादग्न्यनुमानं कार्यहेतुः । अग्निना शीतस्पर्शाभावसाधनं विरुद्धोपलब्धिः । शीतानुपलब्ध्या शीताभावव्यवहारसाधनं स्वभावानपलब्धिरिति पारम्पर्यहेतूनामतोऽनुमितानुमानमपरमेवानुमानं । न च त्रयाणामेकशब्दप्रतिपादने

[3.1.6.2,29]

भवत्येकत्वं हेत्वन्तरत्वञ्च । प्रयोगसमास एषः न रूपसमास इति न्यायः । तस्मात्  सर्व्वत्र एव हेतुरनुपलब्धिरित्ययुक्तं ।

[3.1.6.2,30]

अथ व्यवच्छेदसाधने सर्व्वानुपलब्धिः । न । विषयभेदादेव हेतुभेदात् । तथाचोक्तं ।

[3.1.6.2,31]

अनङ्गीकृत वस्त्वंशो निषेधः साध्यतेनया ।

[3.1.6.2,32]

वस्तुन्यपि तु पूर्व्वाभ्यां पर्युदासो विधानत ।। ५९० ।। इति</div>

{3.1.7}



〈 ८. भावस्वभावचिन्ता〉


[3.1.7,1]

अथ परमार्थतो व्यवच्छेदसाधनादनुपलब्धिरेवेति मतं । तथा सति प्रत्यक्षमेव  स्वसम्वेदमिति किन्नोक्तं ।

[3.1.7,2]

तस्मादसदेतत् । ततः प्रयोगभेदादेव भेदो विरुद्धव्याप्तोपलब्धेः । सापेक्षत्वाद्  विनाशस्य न ध्रुवभावः । यतः ।

[3.1.7,3]

हेत्वन्तरसमुत्थस्य सन्निधौ नियमः कुतः ।

[3.1.7,4]

तस्यापि हेत्वन्तरस्य स्वहेतुसापेक्षत्वादनियमः । पुनरपरस्यापीति न फलभा(ि)वनियमः ।

[3.1.7,5]

अथ भावस्य यो हेतुः कुलालादिः स एव तद्विनाशस्यापीति नियमः । अत्रोच्यते ।

[3.1.7,6]

भावहेतुभवत्वे किं पारम्पर्यपरिश्रमैः ।। २८० ।।

[3.1.7,7]

तथा हि ।

[3.1.7,8]

नाशनं जनयित्वान्यं स हेतुस्तस्य नाशनः ।तमेव नश्वरं भावं जनयेद् यदि किम्भवेत् ।। २८१ ।।

[3.1.7,9]

यदि विनाशं जनयित्वा स(स्व) हेतुरेव तस्य नाशनः । नश्वरमेव जनयतु किमनेन  पारम्पर्येण अत्र वस्तुस्वभावैरुत्तरं वाच्यमिति चेत् । अन्यथा वस्तुस्वभावत्वान्नैतदिति । तथा हि ।

[3.1.7,10]

आत्मोपकारकः कः स्यात् तस्य सिद्धात्मनः सतः ।नात्मोपकारकः कः स्यात् तेन यः समपेक्ष्यते ।। २८२ ।।

[3.1.7,11]

यद्यात्मोपकारको विनाशहेतुर्न्न सम्भवति सिद्धस्वभावस्य स(त) इति सिद्धेतरस्वभावेन  (तेन) भाव्यंतस्वभावेन तेन भाव्यं(।) तथा च न स तस्य विनाशहेतुः ।

[3.1.7,12]

अथ सिद्धस्यापि विशेषस्य कर्त्ता । तथा सति स विशेषः सिद्धस्तदन्यो वा भवेत् ।  यदि स सिद्धः पूर्ववत् प्रसङ्गः । अथ सिद्धे तस्मिंस्तदात्मा न शक्यः कर्त्तुमिति तदात्मव्यतिरेकी  विधेस्तथा सति तस्य नोपकारक एवासाविति कस्तस्यासौ भवेत् (।) न कश्चिदित्यर्थः ।  स्या द्वा द भङ्गस्तु विहित एव न स विधेयः पुनः ।

[3.1.7,13]

अपि च स पदार्थः स्वकारणात् कालान्तरव्यापी तदन्यथा वा (।) यदि पूर्व्वपक्षस्तदा(।)

[3.1.7,14]

सर्वकालकलाव्यापी सर्वकार्यस्य साधकः । प्रतिपन्नो यदि तदा नाशकः किङ् करिष्यति ।। ५९१ ।।

[3.1.7,15]

गतोदके कः खलु सेतुबन्धः पयोनिरोधाय हि सेतुबन्धः ।

[3.1.7,16]

पयोऽविरोधी नहि सेतुबन्धः प्रयासमात्रं हि स सेतुबन्धः ।। ५९२ ।।

[3.1.7,17]

अथ न तथास्य सम्प्रतिपत्तिस्तथा सत्यनिरूपितस्वविषयः कथम्विनाशहेतुः प्रवर्त्तेत ।  निरूप्य भाविनं भावम्प्रवर्त्तत इति चेत् । न । नरूपिते सिद्धिस्वभावे क इव विनाशहेतोरुपयोगः । विरोधिस्वभावे कपाले उपयोग इति चेत् । नन्वसावपि विरोधी निवर्त्तक एव ।  तत्रापि स एव पूर्व्वकः प्रसङ्गः । परस्परपरिहारमात्रेण तु निवर्त्तक एव न स्यात् ।

[3.1.7,18]

अथ सिद्धस्य कालान्तरस्थायितयाऽभावं करोति शून्यतालक्षणम्विनाशहेतुः । कालान्तरस्थायिनः शून्यता क्रियमाणा तदविरोधिनी न तस्य निवर्त्तिका जलमिवाधारस्य । जलमप्यासक्तकुम्भस्तस्य निवर्त्तकमेवेति चेत् । न । तत्र कालान्तरस्थानस्याप्रसिद्धत्वात् ।

[3.1.7,19]

नन्वनुमानेन कालान्तरसिद्धमेव निवर्त्यते । तदसत् ।

[3.1.7,20]

अनुमानाप्रसिद्धस्य न तस्यैव निवर्त्तनं । अन्यस्याभाव एवेति न तस्यापि निवर्त्तनं ।। ५९३ ।।

[3.1.7,21]

प्रत्यक्षवदनुमानमपि प्रमाणमेव तत्सिद्धमपि सत्त्यमेव कथमभावः (।) तस्याभावे हि  तस्य तत्प्रतीतिरसत्त्या भवेदिति न प्रत्यक्षानुमाने स्तः । तदभावान्न भावसिद्धिरिति कस्य  विभागः । संभाव्यमानस्य विभाग इति चेत् । अन्वयादभ्यास एवैष न च वस्तुनो निर्ण्णय  इति यत्किञ्चिदेतत् ।

[3.1.7,22]

अथ तस्यैवान्यथात्वङ् करोति कपालादिलक्षणम्विनाशहेतुः (।) अत्राप्युच्यते ।

[3.1.7,23]

घटादावन्यथात्वङ्किङ्किम्वा मृद्‌द्रव्य इष्यते । घटादावन्यथात्वस्य सिद्धेर्भावः कथन्न सः ।। ५९४ ।।

[3.1.7,24]

यदि घटरूपे सोन्यथाभावः (।) स एवाधारोन्यथात्वस्य ततो घटः स्वेन रूपेण दृष्टः  कथमन्यथा । अथ न दृश्यते घटः कस्यासावन्यथाभावः । घटपूर्वकोन्यथाभावस्तस्येति  व्यपदेश्यः ।

[3.1.7,25]

ननु विनाशे सति तत्पूर्वकः सोपि विनाशोन्यथाभावेत्यनवस्था अथ मृद्‌द्रव्यस्यान्यथा  भावस्तदप्यविनष्टमेव कथन्तस्यान्यथाभावलक्षणो विनाशः । तत्रापि पूर्वस्य मृद्‌द्रव्यस्य न  विनाशस्तदाऽभावान्नोत्तरस्य भावादिति । ननु भवत्पक्षेप्ययमेव दोषः । कार्यकाले हि न  कारण्ङ्कथन्तस्य तत्कार्यं । नैतदस्ति यतः ।

[3.1.7,26]

कारणम्पूर्व्वभाव्येव समकालन्न कारणं । विनाशः समकालस्तु भावेनेत्यसदुत्तरम् ।। ५९५ ।।

[3.1.7,27]

न ह्यन्यदा भावोन्यदा विनाश इति उपपत्तिमदेतत् । यदैव भावस्तदैव विनाशे  विनष्ट इति युक्तं । न त्वभावेऽभावो युक्तो मृतस्य मरणाभावात् । कार्यन्ते मृतेपि युक्तमेव  तस्य भावान्तरत्वात् । अभावस्तु तस्यैव शून्यता । नास्ति तदिति सामानाधिकरण्येन  प्रतीतेः । असामानाधिकरण्यन्तु पदार्थस्य विनाश इति व्यपदेशिवद्भावाच्छिलापुत्रकस्य  शरीरमिति यद्वत् । न त्वेवमग्निर्धूम इति सामानाधिकरण्यं ।

[3.1.7,28]

नन्वत्रापि न सामानाधिकरण्यम्परमार्थतः । स्मर्यमाणं हि पूर्वकं रूपम्विनष्टमिति  प्रतीयते (।) तदुत्तरकालभाविना विनाशेन न च तथा सामानाधिकरण्यं ।

[3.1.7,29]

तदप्यसत् (।) एवं हि सति महान्विरोधः । तथा हि ।

[3.1.7,30]

स्मर्यमाणस्य रूपस्य न विनाशोस्ति तत्त्वतः । तदा दृश्यस्य रूपस्य विनाश इति साहसं ।। ५९६ ।।

[3.1.7,31]

विनाश इति हि नास्तित्वमुच्यते । न च विद्यमानावस्थाया नास्तिता । अविद्यमानावस्थायान्तु स एव नास्तीति कथन्नास्तिता । तस्मान्नास्तीति व्यतिरिक्ताभाववादिनः  सामानाधिकरण्याभावः । तस्मान्नान्योऽभावो भावात् । ततः सामानाधिकरण्यं । उत्तरकालभाविनो हि स एवाभावो यस्तद्व्यावृत्तिमतः पूर्व्वस्य भावः । तस्य चोपलब्धिरूप(ा)न्तरस्यानुपलब्धिः (।) सा च वर्त्तमानरूपग्राह्यग्राहिप्रत्यक्षस्वभावोत्तरेण सह संघटितस्य ग्रहणे  कारणावधिग्रहणप्रसङ्ग इति प्रतिपादितम् (।) अतः परासंघटितस्यैव प्रतीतिरुदयमात्रादेवेति  परानपेक्षो विनाशः ।

[3.1.7,32]

ननु (।) स्वभावो हि स तस्येत्थं येनापेक्ष्य विनश्यति । तत्कथमनपेक्ष्यः । अत्रोच्यते ।

[3.1.7,33]

व्यापी यदि भवेद् भावः कस्मै परमपेक्ष्यते । अथाव्यापी स्वयम्भावस्तदपेक्षा वृथा भवेद् ।। ५९७ ।।

[3.1.7,34]

इत्युक्तम् । अत एवाह ।

[3.1.7,35]

अनपेक्षश्च किम्भावोऽतथाभूतः कदाचन ।यथा न क्षेपभागिष्टः स एवोद्भूतनाशनः ।। २८३ ।।

[3.1.7,36]

प्रथमतरमेव प्रत्यक्षदृष्टस्त्रुट्यत्तया कथमतथाभूतः कदाचित् । यथा स एव नित्त्यवादिनो नश्यदवस्थायां ।

[3.1.7,37]

क्षणमप्यनपेक्षत्वे भावो भावस्य नेति चेत् ।

[3.1.7,38]

यद्यनपेक्षो भावो विनाशे क्षणमप्येकेन्नापेक्षत इति न भावो भावस्य भवेत् क्षणमपि ।  तथा हि (।)

[3.1.7,39]

नित्त्यं सत्त्वमसत्त्वम्वाऽहेतोरन्यानपेक्षणाद् (।)

[3.1.7,40]

इत्युक्तं । तथा भावक्षणानन्तरम्भवन्विनाशः कथन्तदात्मा भवेत् ।

[3.1.7,41]

अतदात्मतायाञ्च न सामानाधिकरण्यं । तदेतदपि काशकुशावलम्बनं ।

[3.1.7,42]

भावो हि स तथाभूतोऽभावे भावस्तथा कथं ।। २८४ ।।

[3.1.7,43]

भाव एवोत्तरभावासंघटितो विनाशः स कथं भावाभावे भवेत् । न हि तदात्मा च  स्यात् तदभावे च भवति चेति युक्तं । एवन्तर्हि विनाशोस्तीति कथम्विनाशभावे विनष्टः ।  व्यतिरिक्तविनाशभावेपि स्वरूपस्याप्रच्युतेः कथम्विनाशः । सैव व्यतिरिक्तविनाशभावेपि  स्वरूपस्याप्रच्युतेः कथम्विनाशः । सैव व्यतिरिक्तविनाशासिका प्रच्युतिरिति चेत् । भवतु  तथाप्यसौ व्यतिरिक्ततयैव प्रत्ययविषय इति भावस्तदवस्थ उपलभ्यतां । एतदेव व्यतिरिक्तस्य व्यतिरिक्तत्वं यत्पररूपाविहन्तृत्वं नाम । विरोधाद् विघातः प्रत्युक्त एव । विनाशमन्तरेण विरोधाप्रसिद्धेः । तस्मात् ।

[3.1.7,44]

येऽपरापेक्ष्य तद्भावास्तद्भावनियता हि ते ।असम्भवाद् विबंधे च सामग्री कार्यकर्म्मणि ।। २८५ ।।

[3.1.7,45]

तद्यथान्त्या कारणसामग्री विबन्धसम्भावनावहिता स्वप्रसवजनने न किञ्चिदपेक्षत  इति तन्नियता । तथा विनाशेपि भाव इत्यनपेक्षत्वाद् विनाशे क्षणिको भाव इति सापेक्षताया-

[3.1.7,46]

न्नावश्यम्भावविभावि नाशस्य । उत्पत्तिमत्त्वाद् विनाशितैवेति चेत् । न । प्रतिबन्धाभावात । नहि प्रतिबन्धमन्तरेण हेतुः साध्यस्य साधकः ।

[3.1.7,47]

अहेतुत्वेपि नाशस्य तादात्म्ये साध्यसाधनं ।

[3.1.7,48]

कारणत्वन्तु साध्यस्य पश्चाद्भावान्न युक्तिमत् ।। ५९८ ।।

[3.1.7,49]

नहि पश्चाद्भाविना विनाशेन कारणेन भवितुं युक्तं प्राग्भाविन उत्पत्तिमत्वस्य । कार्यन्तु  नावश्यम्भावि कारणाद् (।) अतस्तत्कारणत्वेन न हेतुः ।

[3.1.7,50]

ननु तादात्म्यमहेतुकत्वे भवतीति कुत एतत् । कथं वा हेतुकत्वन्नाशस्य मुद्गरादन्वयव्यतिरेकानुविधानात् । स एव हि कार्यधर्म्मः । अत्रोच्यते ।

[3.1.7,51]

भावाभावो विनाशश्चेदुत्तराघटनात्मकः । स पूर्वमपि दृष्टत्वात् कथन्नाशकहेतुकः ।। ५९९ ।।

[3.1.7,52]

यो हि यमन्तरेणापि दृश्यते स कथन्तद्धेतुकः । नान्वयमात्रेण हेतुरिति प्रतिपादितमेतत् ।  यथा च विनाशकसन्निधौ कपालादिभावे परासंघटितस्य घटस्य प्रतीतिस्तथोदयानन्तरमपि ।  नहि पूर्वमपि पररूपसंघटना प्रतीयते मरणावधिप्रतीतिप्रसङ्गादिति प्रतिपादनात् । परासंघटनमेव च यदत्रापि विनाशः । विनाशेनैवासंघटना क्रियत इति चेत् । तदसद् यतः ।

[3.1.7,53]

असामर्थ्यादपार्थत्वान्नाशेनैव न तत्क्रिया । न ह्यसंघटिते नाशः समर्थो घटितेपि हि ।। ६०० ।।

[3.1.7,54]

यद्यसौ हेतोः संघटित एवोत्पन्न इति तथैव प्रत्यक्षगृहीत इति कस्तत्र नाशस्योपयोगो ऽसामर्थ्ये हि तदा तस्य भवेत् । अथासंघटित एवासौ स्वहेतुतः (।) तथा सति व्यर्थको  नाशः । कृतस्य करणाभावात् । तस्मात् क्षणिक एव स्वभावतः प्रत्यक्षतोवगतोन्यथा प्रतिपत्तेरसभवात् । यश्चान्यथा प्रतिपत्तुमशक्यः स नोन्यथा भवति प्रत्यक्षतोन्यथात्वस्य बाधा  (? ध) नात् । तस्मादनपेक्ष एव तन्नियतो नापरः । यथान्त्या कारणमामग्री ।

[3.1.7,55]

ननु सापेक्ष्योप्यादित्यस्यास्तमय उदयश्चावश्यम्भावी निरपेक्षतायामुदयास्तमयानन्तरमेव  भवेदस्तमयोदयं । सामाग्री चाभेदेन नियताऽपि तु पदार्थान्तरेंकुरादिके (।) ततस्तद्दृष्टान्ततो  विपर्यय एव भवेत् न तु प्रकृतसाध्यसिद्धिः । अत्रोच्यते ।

[3.1.7,56]

नोदयास्तमयव्याप्तिरादित्यास्तमयोदये । कदाचिदन्यथापि स्यात् प्रमा नास्ति विपर्यये ।। ६०१ ।।

[3.1.7,57]

यदि नाम भूयो दर्शनन्तथापि प्रमाणाभावन्न व्याप्तिरुदयास्तमयाभ्यामस्तमयोदयभावयोः ।  तथा हि पतिव्रतोपाख्यानं श्रूयते ।

[3.1.7,58]

सम्भवश्चास्ति हेमन्ते चिरादुदयभावतः । झटित्यस्तङ्गतेर्भावात् तद्वदत्यन्तसंभवः ।। ६०२ ।।

[3.1.7,59]

न चास्तमयादित्यस्यापि शैलादिनान्तरितत्वं । तच्चान्तरितत्वमस्मदाद्यपेक्षया परे  तु योगिनः पश्यन्त्येव । अपि च । सापेक्षाणान्ताव(दव)श्यम्भावितेति (।) यदि नाम  केषाञ्चिदवश्यम्भावो परेषान्तु न तथेति संशयः ।

[3.1.7,60]

यदप्युक्तं (।) व्यतिरिक्तभावनियतान्त्या सामग्री । विनाशस्तु न व्यतिरिक्तः ।  तदप्यसद् यतः ।

[3.1.7,61]

योन्यस्वभावे नियतः स्वहेतोस्सुतरामसौ । स्वस्वभावात्मके नाशे किमेवन्न प्रकल्प्यते ।। ६०३ ।।

[3.1.7,62]

नहि विनाशो नामावस्तुस्वभावोन्य एव वस्तुन एव तु तत्त्वमपरासंघटितं प्रतीयमानं

[3.1.7,63]

शिलापुत्रकस्य शरीरमिति न्यायेन (।) तथा प्रतिपादनविषयो भावस्य विनाश इति  यथान्त्या कारणसामग्री तदंकुरोत्पादनस्वभावनियता तथा भावोपि तदुत्तरस्वभावासंघटितव्यवहारनियत इति किन्नामानिष्टं । अपि चानपेक्ष्यतया तन्नियतत्वं सामान्येन साध्यते (।)  वस्त्ववस्थाभेदकल्पनन्तु जात्युत्तरमेव घटशब्दमूर्त्तामूर्त्तविकल्पनावत । तस्मादनुपलब्धिप्रभेद एव विरुद्धव्याप्तोपलब्धिः (।) सा च स्वभावहेतावेव हेतुर्भवती-भूद्भावे च विपर्ययौ ।  तेन यः सन्सजातीये द्वेधा च स हेतुः । विपर्यये विरुद्धः । तदन्यस्त्वनिश्चितः पञ्चप्रकारः ।  तत्र भेद	सामान्ययोर्गमकत्वविवादः प्रतिक्षिप्तः । शेषस्त्रिप्रकारो व्यावृत्तिद्वारेण गमकत्वप्रतिपादनार्थः । तथा हि ।

[3.1.7,64]

नान्वयद्वारको हेतुर्गमकत्त्वव्यवस्थितः । भावमात्रसमाधिक्ये त्रिधाप्यगमकत्वतः ।। ६०४ ।।

[3.1.7,65]

यद्यन्वयो गमकत्वे प्रयोजको ऽनित्यत्वादप्रयत्नानन्तरीयक इत्यपि गमकः स्यात् ।  अस्त्यभा(वा)न्वयः । अथानभावमात्रेण गमकत्वमन्वयस्य व्यतिरेकसाहित्यापेक्षया  गमकत्वात् । अयन्तर्हि गमको स्पर्शत्वान्नित्य इति । अयमपि न गमकः समत्वादन्वयस्य  अयन्तर्हि स्यादनित्यत्वात् प्रयत्नानन्तरीयक इति । अत्र हि बलवानन्वयो दुर्बलो  व्यतिरेकः । तथाहि ।

[3.1.7,66]

न प्रधानन्तदन्यस्य विशेषं समपेक्षते । प्रयोजकपरापेक्षन्न दृष्टं भोजनादिषु ।। ६०५ ।।

[3.1.7,67]

यदि प्रयोजकत्वमन्वयस्य गमकत्वे स्यान्न व्यतिरेकस्य सपूर्ण्णतामपेक्षेत तमनादृत्यैव  गमकत्वं प्रयोजयेद् भोजनप्रयोजकवत् (।) व्यतिरेकस्तु प्रयोजकः सद्भावमात्रमेवान्वयस्यापेक्षते  न समत्वादिकं । यथा प्रयत्नानन्तरीयकत्वादनित्य इति । यः प्रयत्नानन्तरीयकः सो नित्य  एव नित्यताव्यवच्छेदकत्वेन गमकः । एवमन्योपि हेतुः । तथा हि ।

[3.1.7,68]

नित्याद् व्यावर्त्तते येन तदभावं स साधयेत् । अनित्ये वर्त्तमानन्न तदभावस्य साधकं ।। ६०६ ।।

[3.1.7,69]

अनित्ये यदि नाम दृष्टन्तथापि न नित्याभावं साधयति (।) नित्यताऽभावे तु दृष्टन्तदभावसाधने नियमेन राश्यन्तरसंक्रान्तिः । दृष्टन्तु न नियमेन
	    अन्यत्र न भवति तदन्यत्र ।  यदि च दर्शनद्वारेण गमकस्तदा दृष्टमेवाग्निं गमयेत् सकलन्न तदपरव्यक्तिगतिः । ततस्तदन्यव्यक्तिप्राप्तावप्रमाणता भवेत् । अथ सोपि क्रोडीकृत एव । न । दृष्टानुसारेण क्रोडीकरणासंभवात् ।

[3.1.7,70]

ननु व्यावृत्तिरपि तदन्वयद्वारेणैव निश्चिता तत्कथन्नान्वयप्राधान्यं । न । दर्शनस्य  व्यावृत्तिनिश्चये नधिकारात् । दर्शनं हि दृश्यमानतामेव निश्चाययति न तदपरं । नान्यदर्शनमन्यनिश्चयहेतुः । संस्कारादन्यत्रापि निश्चय इति चेत् । तदसत् ।

[3.1.7,71]

संस्काराः खलु यद्वस्तुरुपप्रख्याप्रभाविताः । व्यवस्थाहेतवस्तत्र ततोन्यत्र न निश्चयः ।। ६०७ ।।

[3.1.7,72]

यदा तु स एव प्रतिबन्धो व्यतिरेकप्रधानतया गृह्यते तदा तद्‌द्वारेण हेतुरन्यापोहस्य  गमकः ।

[3.1.7,73]

ननु दर्शनद्वारेण प्रतिबन्धगतौ कथम्व्यतिरेकेण प्रतिबन्धगतिः । नैतदपि समुचितम्वचः ।

[3.1.7,74]

अन्वयेनापि सम्बन्धो व्यतिरेकप्रधानतः । अतिक्रम्य न साम्भाव्य इति प्रागेव वर्ण्णितं ।। ६०८ ।।

[3.1.7,75]

अन्वयेन हि सम्बन्धग्रहणे तद्व्यक्त्यैव भवेन्नान्यथोक्त्या । तथा हि नान्यस्योक्तेस्तदान्वयगतिः । अथ तयापि पश्चात् तथा सति व्यभिचारादसम्बन्ध एव प्राक्तन्या न स्यात् ।  व्यभिचारतः । व्यक्तिसामान्ये सम्बन्ध इति चेत् । किमिदं व्यक्तिसामान्यन्नाम । न  खल्वविभावितस्वरूपं सम्बन्धितयान्यथा वा प्रत्येतुं शक्यं । व्यक्तिषु समानप्रतिपत्तिनिबन्धनमिति चेत् । अस्ति समान इति प्रतिपत्तिर्न तु तस्यानिबन्धनमिदमिति शक्यन्निदर्शयितुं ।  यदि नाम प्रत्यक्षतो न प्रतीतिं कार्यदर्शनादनुमानात् प्रतीयतां । प्रतीयतां कारणसामान्यन्न  तु तत्सामान्यन्तस्येदंतया निरूपणात् । एककार्यकारित्वम्वा निबन्धनङ् किमपरेण । तथा हि ।

[3.1.7,76]

नास्माकमस्मिन् कर्त्तव्ये भेदः कश्चन विद्यते ।

[3.1.7,77]

इति लोकः समस्तोयमेकवाक्यतया स्थितः ।। ६०९ ।।

[3.1.7,78]

तस्मादयं धूम एषाम्पावकभेदानामेकेन केनचिद विना न भवतीत्येतदभावाद् व्यावृत्तो  धूम इत्यन्यापोहसम्बन्धेनैव सम्बन्धग्रहणन्नान्येनेति व्यावृत्तिरेव साध्यते हेतुना शब्देन वा ।  ततो व्यावृत्तिरेव प्राधान्येन गम्यते । सामर्थ्यात्तु व्यक्तिसत्तानान्तरीयकतया प्रतीयते ।  अनग्नेरभावे नियतं काचिदग्निव्यक्तिराक्षिप्यते । अन्यथा नग्निव्यावृत्तिरेव न स्यात् ।

[3.1.7,79]

नन्वन्यस्त्वनिश्चित इति पञ्चप्रकारो ऽनैकान्तिक उक्तः । न चेदं युक्तं तोषवतो  विरुद्धाव्यभिचारिणश्चापरस्याप्यनेकान्तिकत्वात् । नाभिप्रायपरिज्ञानात् । न ह्ययमर्थः ।  अन्यः पञ्चप्रकारो निश्चितः । अपि तु तत्र यः सत्सजातीये द्वेधा चासँस्तदत्यये निश्चितः स  हेतुः । विपरीततया निश्चितः स विरुद्धः । स च सर्व्वस्तादात्म्यतदुत्पत्तिभ्याम्प्रतिबद्ध एव ।  अन्यस्तु न निश्चित एव । स एव स प्रतिबद्धो ऽनैकान्तिक इति वाक्यार्थः । शेषवद्विरुद्धाव्यभिचारिणोरपीदमेव लक्षणमिति तयोरप्यनैकान्तिकत्वं न निवार्यं । तस्मात् सकलमनवद्यं ।  तथा हि (।) विरुद्धाव्यभिचारिणोन्येनापहृतविषयस्य साध्याप्रतिबद्धविषयत्वं । कथन्तर्ह्यव्यभिचारी । अप्रतिबद्धोऽव्यभिचारी चेति व्याहतं । एवन्तर्ह्यव्यभिचारी संशयहेतुरित्यपि  व्याहतमेव । अस्मत्पक्षे त्वप्रतिबन्धादेव संशयहेतुः । अव्यभिचारित्वङ् कथमिति चेत् ।  अभ्युपग (म) द्वारेणेति न दोषः । तथा चाह (।) यदा तर्हि शब्दत्वं नित्यमभ्युपैति तदायं  हेतुरेव स्यात् । यतः ।

[3.1.7,80]

न क्वचिच्छ्रावणत्वस्य नाशित्वे दृष्टिसम्भवः ।

[3.1.7,81]

नित्य एव हि दृष्टत्वाद् गमकत्वस्य सम्भवः ।। ६१० ।।

[3.1.7,82]

गमकत्वलक्षणाभ्युपगमाद् गमकः । दर्शनादर्शनमात्रेण च वैशेषिकस्य गमकहेतुता ।  सा चात्रास्तीति गमक एव प्राप्तः । आचार्यः प्राह । स्याद् गमको यद्यत्र कृतकत्वमपि  कश्चिदनित्यत्वे हेतुन्न ब्रूयात् । उभयन्तु गमकमुपलभमानस्य स्वाभ्युपगमादेव संशयः ।  तस्माद् वैशेषिकस्यैवमभ्युपगच्छतोतिसङ्कटप्रवेशः । तथा हि ।

[3.1.7,83]

शब्दस्यानित्यतेष्टा चेद् योज्या शब्दत्वनित्यता । तद्‌द्वारेण हि नित्यत्वे परोपि गमको भवेत् ।। ६११ ।।

[3.1.7,84]

न खलु समानन्याययोगी न तथा भवति । न्याय एवासौ तथा न स्यात् । तथा च

[3.1.7,85]

सकलव्यवहारोच्छेद एव । समानश्च कृतकत्वेन हेतुत्वन्यायः श्रावणत्वस्यापीत्यसावपि कृतकत्वसाध्यविपर्ययाव्यभिचारी न गमकः कथं तस्मात् पराभ्युपगमेन विरुद्धाव्यभिचारी नान्यथेत्याचार्यस्याभिप्रायोऽवगन्तव्यः ।

[3.1.7,86]

यदा तर्हि शब्दत्वं नित्यमभ्युपैतीति वचनात् । तस्मादप्रतिबद्ध एव संशयहेतुरिति  व्याप्तिहेत्वादिलक्षणं । तत्र पक्षधर्मो हेतुरिति (।) सामर्थ्यादपक्षधर्मो न हेतुः । विपरीतः  पक्षधर्माविरुद्ध इत्यपक्षधर्मो न विरुद्धः ।

[3.1.7,87]

अन्यस्त्वनैकान्तिकाः पक्षधर्म इत्यपक्षधर्मो नानैकान्तिकः (।) ततः स्वनाम्नैव व्यपदेष्टव्यः । सिद्धमिति । धर्म्यसिद्धावप्यसिद्ध एव । अन्यतराद्यसिद्धावपि । तथा चाचार्यः ।

[3.1.7,88]

"द्वयोः सिद्धेन धर्मेण व्यवहाराद् विपर्यये । द्वयोरेकस्य चासिद्धौ धर्म्म्यसिद्धौ च नेष्यते" ।। ६१२ ।।

[3.1.7,89]

यदि तर्हि पक्षधर्मो हेतुः । कथमनित्यः शब्दः नित्यस्याकृतकत्वात् । अनित्यस्य  कृतकत्वादिति । तथा ।

[3.1.7,90]

(अ)सदकरणादुपादानग्रहणात् सर्व्वसम्भवाभावात् ।

[3.1.7,91]

शक्यस्य शक्यकरणात् कारणभावाच्च सत्कार्यमिति ।। ६१३ ।।

[3.1.7,92]

अत्रोच्यते ।

[3.1.7,93]

हेतोः साध्यान्वयो यत्राभावे ऽभावश्च कथ्यते । पञ्चम्यां तत्र दृष्टान्तो हेतुस्तूपनयान्मतः ।। ६१४ ।।

[3.1.7,94]

तद्यथा नित्यः शब्दः अनित्यस्य कृतकत्वात् । तथा च कृतकः शब्द इति । तथा ऽ  नित्यः शब्दः नित्यस्याकृतकत्वात् । तथा च कृतकः शब्द इति पञ्चम्यन्तेन ।

[3.1.7,95]

ननु दृष्टान्तः साधर्म्यवैधर्म्याभ्यामित्यर्थसतत्वं । तथाऽसदकरणादिकमपि द्रष्टव्यं ।  एते च यथा न हेतवः तथा प्रतिपादितं । अपि च ।

[3.1.7,96]

असिद्धप्रतिबन्धस्य न हेतोः साध्यसाधने । सामर्थ्यमत्र नास्त्येतदत एव न हेतवः ।। ६१५ ।।

[3.1.7,97]

असदकरणादिति कथमयं हेतुः । असतः शशविषाणादेर्न करणं दृष्टमिति । न  चैतावता व्यतिरेकेण विपर्ययसाधनं (।) यदि कस्यचिदसतः क्रिया नोपलभ्यते (।) सर्व्वस्य  तथा नेति कुत इयं व्याप्तिः । नहि विपर्यये प्रतिबन्धमन्तरेण व्यतिरेकव्याप्तिप्रसिद्धिः ।

[3.1.7,98]

धूमाभावेऽग्न्यभावस्य कथं व्याप्तिः प्रसिध्यति ।

[3.1.7,99]

पावकेन यदि व्याप्तो धूमः सिध्यति मानतः ।। ६१६ ।।

[3.1.7,100]

न खलु सकलं जगद् बंभ्रम्यमाणेनापि तत्रान्यत्रात्र च नास्तीति व्यापी व्यतिरेकः  प्रत्येतुं शक्यः । कालदेशव्याप्तिकस्य भ्रमणस्यैवासम्भवात् ।

[3.1.7,101]

अन्वयेन तु प्रतिबन्धग्रहणे तत्सामर्थ्यादेव व्यापिव्यतिरेकप्रसिद्धिः । एतच्च प्रागेव  प्रतिपादितं ।

[3.1.7,102]

तस्मादेते न हेतवः । पक्षधर्म एव हेतुर्व्विरुद्धोनैकान्तिकश्च ।

[3.1.7,103]

अनेन च परार्थानुमानमेव सदसत्त्वप्रख्यापनप्रक्रमेण प्रकटितं (।) शेषः प्रपञ्चः प्रमाणसमुच्चय एवावगन्तव्यः । परिशिष्ट
	    रूपनिरूपणायेति व्युदासितं मनोस्य वार्तिककृतः ।

[3.1.7,104]

हे वादिनो न खलु संततपक्षपातद्वेषं मनः स्वपरपक्षकृतान्धकारं ।

[3.1.7,105]

तत्त्वप्रबोधन	विधायि मनस्विवृत्तं मध्यस्थभाव इति तत्र मतिर्व्विधेया ।। ६१७ ।।

[3.1.7,106]

तीर्थ्याः श्रीधर्मकीर्त्तेर्म्मतमिदममलं तादृशामेव गम्यं ।

[3.1.7,107]

मादृग् व्याख्यातुमीशः कथमिति सुचिरं चिन्त्यतामत्र हेतुः ।। ६१८ ।।

[3.1.7,108]

अस्मिंस्त्वभ्यासमात्राद् यदि भवति परः तत्र तत्वार्थसिद्ध्यै ।

[3.1.7,109]

युक्तोस्मिन् पक्षपातः स्वपरमतिरियं युक्त्ययुक्त्योः कृतार्था ।। ६१९ ।।

[3.1.7,110]

संक्षेपतः कृतमिदं परबोधसिद्ध्यै वक्तुं पुनः सुबहु साधु च शक्यमत्र ।। ६२० ।।

[3.1.7,111]

रत्नाकरादधिगतस्य हि रत्नराशेः प्रौढः प्रतिग्रहकृतस्ति न तेन भाष्यम् ।। ६२१ ।।

[3.1.7,112]

शरीरशोमां रागाय ग्राम्या वाञ्छंत्यलंकृतिम् ।

[3.1.7,113]

वार्त्तिकस्याप्यलङ्कारो मयाकारि न गर्व्वतः ।। ६२२ ।।

[3.1.7,114]

इत्यु(न्)मुक्तपरार्थसाधनधियामेवं मतिः श्रेयसे ।

[3.1.7,115]

तत्ताथागतधर्मनीतिनिपुणं चेतो विधेयं सदा ।। ६२३ ।।

[3.1.7,116]

क्षीरोदादपरोपि किं जलनिधिर्दृष्टो विधाता क्वचित् ।

[3.1.7,117]

लक्ष्मीचन्द्रमसोः समस्तजगतामानन्ददात्रो	र्जनैः ।। ६२४ ।।

[3.1.7,118]

इत्यनिन्द्यमिदमारचय्य यत् प्राप्तमर्थकुशलम्मयामलं ।

[3.1.7,119]

तेन सर्व्वजगदर्थसाधनी सिद्धरस्तु जगतोस्य सर्व्वदा ।। ६२५ ।।

[3.1.7,120]

इति वार्त्तिकालङ्कारप्रमाणमहाभाष्ये तृतीयः परिच्छेदः ।

[3.1.7,121]

समाप्तश्चायं प्रमाणमहाभाष्यवार्त्तिकालंकारः ।

[3.1.7,122]

कृतिरियं
	    कुतीर्थ्यतमस्तोमविघनपटोराचार्यप्रज्ञाकरगुप्तसहस्राङ्शुमालिनः ।। ॰ ।।

[3.1.7,123]

प्रमाणवार्तिकलंकार तालपत्र (७०० पे॰)</div></div></body>
  </text>
</TEI>
