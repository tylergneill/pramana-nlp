<prathamaḥ paricchedaḥ>

<pramāṇasiddhiḥ>

{i.0}

[i.0,0]

vimuktāvaraṇakleśaṃ dīptākhilaguṇaśriyaṃ |

[i.0,1]

svayamapi kṛtināṃ mahadbhiranyairapi gamito bahuvistarairnna yoyam |

[i.0,2]

ahamapi na nijaikalābhalubdho na ca parakṛtyarasābhilāṣamuktaḥ |

{1.1}

<ka. namaskāraślokaḥ>

[1.1,0]

śāstrādāvavidhnena tatsamāptyarthaṃ bhagavati prasādajanane śrotṛjanānugrahārthañca stutipūrvakamācāryo namaskāraślokamāha |

[1.1,1]

"vidhūtakalpanājālagambhīrodāramūrtaye | namaḥ samantabhadrāya samantaspharaṇatviṣe || 1 ||"

[1.1,2]

vidhūtaṃ vidhvastaṃ anutpattikadharmatāmāpāditaṃ "kalpanā" grāhyagrāhakādhyāropaḥ saiva "jālaṃ" bandhanahetutvāt yāsāṃ tā vidhūtakalpanājālāḥ | etena dharmakāya uktaḥ | dvayaśūnyatāyā dharmadhātutvāt | tadadhigamasya dharmakāyatvāt | gambhīrāśca khaḍgaśrāvakādyaviṣayatvāt | udārāśca sakalajñeyasatvārthavyāpanāditi "gambhīro" | ābhyāṃ sāmbhogikanairmmāṇikakāyāvuktau tayoreva svarūpatvāt | vidhūtakalpanājālā gambhīrodārā "mūrttayo" yasya sa "vidhūtakalpanājālagambhorodāra" | etena svārthasampaduktā trikāyalakṣaṇatvāttasyāḥ |

[1.1,3]

"samantaṃ" niravaśeṣaṃ bhadraṃ kalyāṇaṃ parārthasampatsambhāralakṣaṇaṃ yasmādasau "samantabhadraḥ" | anayā bhagavannāmavyutpattyā parārthasampadabhihitā | samantataḥ spharantīti samantaspharaṇyaḥ tviṣaḥ tāvat tviṣo deśanā yasya sa "samantaspharaṇatviṭ" vastutattvāvabhāsanopāyatā ca tviḍdeśanayoḥ sādharmyaṃ | anena parārthasampadupāyo darśitaḥ | deśanādvāreṇa bhagavatā jagadarthakaraṇāt | etena stutiruktā asādhāraṇānāṃ svaparārthasampattitadupāyānāmupadarśanāt | sarvvatra namaḥśabdayogāccaturthī | anena namaskārobhihitaḥ | yadā tu samantabhadraśabdo rūḍhyā bodhisattvaviśeṣe vartate tadāpi padavyākhyānaṃ pūrvavadeva | ayantu viśeṣaḥ | vidhūtakalpanājālatvaṃ bodhisattvabhūmyāvaraṇaprahāṇato veditavyaṃ | gāmbhīryantu khaḍgaśrāvakāviṣayatvāt | audāryantu darśa bhūmīśvarabodhisattvamāhātmyātiśayataḥ | kāyatrayantu bodhisattvānāmapyasti prakarṣaniṣṭhāgamanāttu bhagavatāṃ vyavasthāpyate | deśanā ca prasiddhaiva teṣāṃ || (1) ||

{1.2}

<kha. śāstrārambhaprayojanam>

[1.2,0]

śrotṛdoṣabāhulyācchāstreṇa paropakāramapaśyan sūktābhyāsabhāvitacittatāmevātmanaḥ śāstrārambhakāraṇandarśayan vakroktyā doṣatāpanayanena śāstre śrotṛn pravartayitumā ha |

[1.2,1]

" prāyaḥ prākṛtasaktirapratibalaprajño janaḥ kevalaṃ, nānarthyeva subhāṣitaiḥ parigatā vidveṣṭyapīrṣyāmalaiḥ | tenāyaṃ na paropakāra iti naścintāpi cetastataḥ, sūktābhyāsavibarddhitavyasanamityatrānubaddhaspṛham || 2 ||"

[1.2,2]

"prāyo" bhūyān bāhulyena vā "janaḥ prākṛteṣu" bahiḥśāstreṣu "sakti"rabhiṣvaṅgo yasya sa prākṛtasaktiranena kuprajñatvaṃ śrotṛdoṣa uktaḥ | "apratibalā" śāstrārthagrahaṇaṃ pratya"śaktā prajñā" yasyāsāvapratibalaprajñaḥ anenājñatvamuktaṃ |"kevalaṃ, nānarthyeva sūbhāṣitaiḥ" | kintu subhāṣitābhidhāyinaṃ īrṣyā parasaṃpattau cetaso vyāroṣaḥ saiva malaścittamalinīkaraṇāt | taiḥ "parigato" yuktaḥ san "vidveṣṭyapi | īrṣyāmalairiti" vyaktyapekṣayā bahuvacanaṃ | anena yathākramamanarthitvamamādhyasthyañcoktaṃ | "tena śrotṛdoṣakalārpena "ripsito vārttikākhyo granthaḥ | paramupakarotīti "paropakāra" iti "no'smāka" nāsti | kathantarhi śāstrakaraṇe pravṛttirityāha cetaściraṃ "dīrghakālaṃ "syā"bhyāsena vivarddhitavyasanaṃ" vistāritābhiṣvaṅga"miti"heto"ratra vārtikakaraṇe" jātābhilāṣaṃ | etena kuprajñatādidoṣajātamātmano bodhitāḥ śrotārastatparihāreṇa śāstre pravartitā eva bhavanti || (2)

{i.0–2}

<ga. pramāṇasiddhiḥ>

[i.0–2,1]

ayamācā ryo bṛhadācāryīya pra mā ṇa sa mu cca ya śā stre vārttikaṃ cikīrṣuḥ svataḥ kṛtabhagavannamaskāraḥ tacchāstrārambhasamaye tadācāryakṛtabhagavannamaskāraślokaṃ vyākhyātukāmaḥ prathamaṃ pramāṇasāmānyalakṣaṇamāha |

<i.i>

<1. pramāṇalakṣaṇam>

<(1) avisaṃvādi jñānam>

{1.3}

[1.3,0]

"pramāṇamavisaṃvādi jñānaṃ;"

[1.3,1]

jñānaṃ pramāṇaṃnājñānamindriyārthasannikarṣādi | kīdṛśamavisaṃvādi | visaṃvādanaṃ visaṃvādo vañjanaṃ tadyogādvisaṃvādi | na tathā'sāvavisaṃvādi | avisamvādanamuktamityarthaḥ | kiṃ punarityāha |

[1.3,2]

"arthakriyāsthitiḥ | avisaṃvādanaṃ;"

[1.3,3]

yathopadarśitārthasya kriyāyāḥ sthitiḥ pramāṇayogyatā'visaṃvādanaṃ | ataśca yato jñānādarthaṃ paricchidyāpi na pravartate pravṛtto vā kutaścitpratibandhāderarthakriyānnādhigacchati | tadapi pramāṇameva pramāṇayogyatālakṣaṇasyāvisaṃvādasya sattvāt | saiva pramāṇayogyatā kathamasatyāmarthakriyāprāptau niścīyata iti cet | yattāvadasakṛdvyavahārābhyāsāddarśanamātreṇopalakṣitabhramaviviktasvarūpaviśeṣaṃ sādhanādhyakṣaṃ tasya svata eva pramāṇayogyatāniścayaḥ kṛtrimākṛtrimamaṇirupyāditatvaniścayavat | aṃnumānasya ca sādhyapratibaddhajanmano vyabhicārāśaṅkāvirahāt | arthakriyānirbhāsantu pratyakṣaṃ svata evārthakriyānubhavātmakaṃ na tatra parārthakriyā'pekṣyata iti tadapi svato niścitaprāmāṇyaṃ | ata evārthakriyāparaṃparānusaraṇādanavasthādoṣopi dustha eva | yattvanabhyastadaśāyāṃ saṃdigdhaprāmāṇyamutpattau tasyārthakriyājñānādanumānādvā prāmāṇyaṃ niścīyate | etaccāvisaṃvādanaṃ bāhyārthetaravādayoḥ samānaṃ pramāṇalakṣaṇaṃ | vi jñā na nayepi sādhananirbhāsajñānānantaramarthaṃkriyānirbhāsajñānamevasaṃvādaḥ | ato vijñaptimātratve pramāṇetaravibhāgavyavahāro'saṃkīrṇṇaḥ |

[1.3,4]

nanu śabdagandharasasparśān citrarūpañca paśyato jñānasya paramarthakriyājñānaṃ nāstīti tatpramāṇanna syādityāha |

[1.3,5]

"śābdepyabhiprāyanivedanāt || 3 ||"

[1.3,6]

"śābde" śabdajanite jñāne'pi śabdād gandhādiviṣaye'pi "abhiprāya"syābhipretārthakriyāyā "nivedanāt" pratipādanātprāmāṇyaṃ | arthakriyā hi kvacitsvarūpapratipattireva | kvacittato'nyā yathāsambhavaṃ vyavahāraviṣayaḥ | tatprāpaṇañca prāmāṇyamiti nāvyāpakaṃ pramāṇalakṣaṇam | (3)

{1.4}

[1.4,0]

nanu śabdasyārthapratibandhābhāvānna prāmāṇyaṃ syādiṣyate cānumānatvādityāha |

[1.4,1]

"vaktṛvyāpāraviṣayo yortho buddhau prakāśate | prāmāṇyaṃ tatra śabdasya nārthatattvanibandhanam || 4 ||"

[1.4,2]

"vaktṛrvyāpāro" vivakṣā "tasya viṣayo yo'rthaḥ" samāropitabahī rūpo jñānākāraḥ prakāśate "buddhau" vivakṣātmikāyāṃ | "tatra śabdasya prāmāṇyaṃ" liṅgatvaṃ | śabdāduccaritādvivakṣitārthapratibhāsī vikalponumīyata ityarthaḥ | tatkāryatvāttacchabdasya | "na " tatpratibandhābhāvāt || (4)

{1.5}

[1.5,0]

nanu ghaṭoyamityādijñānātpravartamānasya sambandhostyeveti tat pramāṇaṃ syāt | ityāha |

[1.5,1]

"gṛhītagrahaṇānneṣṭaṃ sāṃvṛtaṃ, dhīpramāṇatā | pravṛttestatpradhānatvāt heyopādeyavastuni || 5 ||"

[1.5,2]

"gṛhītagra" darśanottarakālaṃ sāṃvṛtaṃ vikalpajñānaṃ pramāṇaṃ neṣṭaṃ darśanagṛhītasyaiva grahaṇāt tenaiva ca prāpayituṃ śakyatvāt sāṃvṛtamakiñcitkarameva | kasmātpunarddhiyaḥ "pramāṇa"teṣyate nendriyādeḥ | "heyopādeyavastu"viṣayāyāḥ "pravṛttestat" jñānapradhānatvāt dhiya eva prāmāṇyaṃ | na hīndriyamastītyeva pravṛttiḥ kintarhi jñānasadbhavāt sādhakatamañca pramāṇaṃ tasyāvyavahitavyāpāratvāt | (5)

{1.6}

[1.6,0]

evaṃ phalārthināṃ pravṛttivyavahārakāritvena dhiyaḥ prāmāṇyaṃ pratipāditaṃ | sāmpratamadhigamaphalavibhāgakāritvamāha |

[1.6,1]

"viṣayākārabhedācca dhiyodhigamabhedataḥ |"

[1.6,2]

"dhiyo" viṣayasyevākāro "viṣayākāraḥ" nīlādistasya "bhedāt viśeṣādadhi"syārthapratīte"rbhedā"dviśeṣāddhiya eva prāmāṇyaṃ nīlasvarūpaṃ hi jñānaṃ nīlapratītiranyādṛśamanyatheti dhīreva pramāṇaṃ |

[1.6,3]

nanu yathādhigamasādhanamākārastathendriyamapi tadutpatterata āha |

[1.6,4]

"bhāvādevāsya tadbhāve;"

[1.6,5]

tasyākārasya "bhāve'syā"dhigamasya "bhāvādeva" sādhanamavyavahitatvāt na tvindriyādi tadbhāvepi jñānānutpattāvadhigamābhāvāt | kaścidāha | sarvajñānānāmabādhitatvalakṣaṇaṃ prāmāṇyaṃ svata eva sidhyate bādhakāraṇadoṣajñānābhyāṃ kvacittadapohyate yathā śuktikāyāṃ rajatajñāne candradvayadarśane vā | taccedamayuktaṃ yataḥ |

[1.6,6]

"svarūpasya svato gatiḥ || 6 ||"

[1.6,7]

"svarūpasya svato gati" rna prāmāṇyasya | svato hi prāmāṇyasyābhivyaktirvvaktavyā | na tūtpattiḥ | jñānātmabhūtasya svasmādutpattivirodhāt | yadi ca svato'bādhitatvaṃ prāmāṇyamabhivyaktyā vyavasthāpitaṃ na tasya bādhakānāṃ sahasreṇāpi bādhoyuktaḥ | atha sambhavati bādhake bādhakādarśanaṃ yatra tatrābādhitatvamapodyate bādhakadarśanena | evantarhi bādhakādarśanānnābādhitatvaṃ kintarhi bādhakābhāvāt | tasya cādarśanādanyanna sādhanaṃ | taccedasādhanaṃ nābādhitatvaṃ nāma prāmāṇyaṃ nāpyasya svataḥ siddhiḥ | ataḥ prathamaṃ bādhakādarśanātprasaktamabādhitatvaṃ bādhadarśanādapodyata iti kimatrāyuktaṃ | īdṛśa eva bādhyabādhakabhāvaḥ sarvvataḥ ||

[1.6,8]

kīdaśo'tra prasaṅgārthaḥ | kiṃ sattvamuta sattvaniścayau | sambhāvanāmātramvā | tatra na tāvadanayoḥ pakṣayorapavādo yuktaḥ | sataḥ kenacidapi bādhitumaśakyatvāt antyepi na svato'bādhitatvaniścayaḥ tadviruddhatvāt sambhāvanāyāḥ | aniścitameva tatrābādhitatvaṃ kathamanyathotpadyata iti cet | na tarhi svataḥprāmāṇyaniścaya iti yatrāpi bādhadarśanaṃ nāsti tatrāpyanāśvāsa eva | evañca bādhyabādhakabhāvaḥ "sadasattāpakṣayorasaṅgato" veditavyaḥ || (6)

{1.7}

[1.7,0]

" prāmāṇyaṃ vyavahāreṇa;"

[1.7,1]

yadi svarūpamātraṃ svato gamyate na prāmāṇyaṃ kathantarhi tadavagamyamityāha | "prāmāṇyamvyavahāreṇārthakriyājñānena" | yasya sādhanajñānasya tādātmyādanubhūtepi prāmāṇye sāśaṅkā vyavaharttāro'nabhyāsavaśādanutpannānurūpaniścayāḥ tatrārthakriyājñānena prāmāṇyaniścayaḥ | anyatra tu vibhramaśaṅkāsaṅkocādutpattāveva svarūpasya prāmāṇyasya svato gatirityuktaṃ || athavā cakṣurvijñānena rūpakṣaṇa eko dṛśyate na bhāvī prāpyo nāpi sparśaḥ tatkayamanyadarśanamanyaprāptyā pramāṇaṃ | evaṃ hyatiprasaṅgaḥ syāt | anumānañca vyāptigrahaṇasāpekṣaṃ vyāptiśca pratyakṣeṇa purovarttirūpamātragrāhiṇā kathaṃśakyagrahā | deśakālavyaktivyāptyā ca vyāptirucyate yatra yatra dhūmastatra tatrāgniriti pratyakṣapṛṣṭhajaśca vikalpo na pramāṇaṃ pramāṇavyāpārānukārī tvasāviṣyate | yatrāyamadhyakṣavyāpāramatikramyādhikamāropayati "tatra na pramāṇaṃ amūlakatvāttasya" pramāṇaprameyasya | vijātīyavyāvṛtteradhyakṣeṇa dṛṣṭatvādastyeva mūlamiti cet na sajātīyavyāvṛttyā viśeṣitatvāttasyāḥ | anyathā śābaleyanāśampratiyatā pratyakṣeṇa gomātranāśo vyavasthāpyeta | anumānācca vyāptigrahaṇe'navasthāpattiḥ | ata āha | "svarūpasya svato gatiḥ" ||

[1.7,2]

svarūpamātraṃ svato gamyate na prāpyarūpasāpekṣaṃ prāmāṇyannāma kiñcidasti | kathantarhi tadvyavasthetyāha | "prāmāṇyamvyavahāreṇa |"

[1.7,3]

sāṃvyavahārikasyedaṃ pramāṇasya lakṣaṇaṃ saṃvyavahāraśca bhāvibhūtarūpādikṣaṇānāmekatvena saṃvādaviṣayonavagītaḥ sarvvasya | sādhyasādhanayorekavyaktidarśane"samasta"tajjātīyatathātvavyavasthānaṃ samvā damavadhārayanti vyavaharttāraḥ | tadanurodhāt prāmāṇyamvyavasthāpyate | tattvatastu svasamvedanamātramapravṛttinivṛttikaṃ ||

[1.7,4]

nanu yatra tāvadabhyastasādhanajñānādiṣu nirastabhramā vyavahāriṇasteṣāṃ svata eva prāmāṇyaniścayaḥ yattvanabhyastasādhanaṃ jñānaṃ tasyāpi vyavahāreṇeti niṣphalaṃ śāstrapraṇayanamityāha |

[1.7,5]

"śāstraṃ mohanirtanaṃ |"

[1.7,6]

yadi vyavahārataḥ pramāṇasvarūpasiddhiḥ parasparavirodhīni lakṣaṇaśāstrāṇi na syuḥ | tasmācchāstreṇa lakṣaṇopadarśanāt tadviṣayaḥ saṃmoho nivartanīyaḥ | yena paralokaniḥśreyasādervyavahārāprasiddhasya siddhirbhavati |

<(2) ajñātārthaprakāśakam>

[1.7,7]

tadevamavisamvādanaṃ pramāṇalakṣaṇamuktabhidānīmanyadāha |

[1.7,8]

"ajñātārthaprakāśo vā;"

[1.7,9]

prakāśanaṃ prakāśo'jñā tasyārthasya prakāśo jñānaṃ | tatpramāṇaṃ | arthagrahaṇena dvicandrādijñānasya nirāsaḥ | ajñātagrahaṇena sāmvṛtasyāvayavyādiviṣayasya | pṛthag gṛhītānāmeva rūpādīnāmekatvena vikalpanāt | smaraṇañca pūrvagṛhītārthavikalparūpatvānnādhikagrāhi | gṛhīte ca prāktanameva pramāṇaṃ | idānīntu smaraṇamapra vartakaṃ tasyaiva sandehāt ||

[1.7,10]

nanvavisamvādādevājñātārthaprakāśo jñātavyaḥ | anyathā pītaśaṃkhajñānamapi pramāṇaṃ syāt | tathā cāvisamvāditvameva pramāṇamastu kimanenābhi hitena | syādetadyadi sambhavitvamātre lakṣaṇaṃ syāt | kiṃ nūddiṣṭa tvenānyathā jñānatvasattvādikamapi lakṣaṇaṃ syāt |

[1.7,11]

nanvavisamvādibhyo'jñātārthaprakāśakaṃ jñāyate na tu jñānatvādibhya iti pūrvvasyāpekṣaṇīyatā lakṣaṇena | na tu pareṣāmiti viśeṣaḥ | yadyevaṃ tadā'visamvāditvepyajñātārthaprakāśanamapekṣata eva | nānyathā sāṃvṛtasya nirāsaḥ śakyaḥ karttuṃ | tasmādubhayamapi parasparasāpekṣameva lakṣaṇamboddhavyaṃ || (7)

{1.8}

[1.8,0]

nanu svalakṣaṇapratīterūrddhvaṃ sāmā nyaviṣayaṃ jñānamajñātārthaprakāśakatvātpramāṇaṃ prāptaṃ tadevāha |

[1.8,1]

"svarūpādhigateḥ param || 7 ||"

[1.8,2]

"prāptaṃ sāmānyavijñānaṃ ;"

[1.8,3]

pramāṇamiti śeṣaḥ |

[1.8,4]

atrāha |

[1.8,5]

"avijñāte svalakṣaṇe | yajjñānamityabhiprāyāt;"

[1.8,6]

ajñātasvalakṣaṇaviṣayaṃ "yajjñānaṃ" tatpramāṇaṃ na jñātaviṣaya"mityabhiprāyānnātipra"sa ṅgaḥ || evantarhi anumānamapi sāmānyaviṣayatvāt pramāṇaṃ na syāt | naitadasti tadapi ca lakṣa ṇamevānityādirūpatayā viṣayīkaroti ||

[1.8,7]

kiṃ punaradhigatasvalakṣaṇaviṣayameva pramāṇamiṣṭaṃ |

[1.8,8]

"svalakṣaṇavicārataḥ || 8 ||"

[1.8,9]

"svalakṣaṇavicārato"'rthakriyārthibhiḥ svalakṣaṇa meva pramāṇenānviṣyate tasyaivārthakriyāsādhanatvāt | yadeva ca tairanviṣyate tadeva śāstre vicāryate sāṃvyavahārikapramāṇādhikārāt || (8)

{1.9}

<(3) bhagavataḥ prāmāṇyam>

[1.9,0]

yathoktadvividhalakṣaṇamuktaṃ yatpramāṇaṃ |

[1.9,1]

"tadvat pramāṇaṃ bhagavān;"

[1.9,2]

"tadvad bhagavān pramāṇaṃ" | yathābhihitasya satyacatuṣṭayasyāvisamvādanāttasyaiva parairajñātasya prakāśanācca ||

[1.9,3]

yadyevaṃ namaskāraśloke pramāṇāyetyevāstu "pragāṇabhūtāye"ti kimarthamityāha |

[1.9,4]

"abhūtavinivṛttaye | bhūtonktiḥ;"

[1.9,5]

"bhūtaśabda"nirdeśo'bhūtasya nityasya nivṛttyartha "nityaṃ pramāṇaṃ nā"stītyarthaḥ |

[1.9,6]

"sādhanāpekṣā tato yuktāṃ pramāṇatā || 9 ||"

[1.9,7]

tataḥ sādhanāpekṣā pramāṇatā yuktā bhagavataśca prāmāṇyasādhanaṃ vakṣyamāṇaṃ (9) |

{1.10–1.11}

<(4) īśvarāderaprāmāṇyam>

<ka. nityāniṃtyayorapramāṇatā>

<ka nityasyāpramāṇatā>

[1.10–1.11,0]

"nityaṃ pramāṇaṃ naivāsti prāmāṇyāt;"

[1.10–1.11,1]

kasmāt punarnityaṃ pramāṇaṃ naivāsti | āha vastunorthakriyākāriṇaḥ sato gaterjñānasya "prāmāṇyānnāsti nityaṃ pramāṇaṃ" | atraiva kāraṇamāha |

[1.10–1.11,2]

"vastusaṃgateḥ | jñeyānityatayā tasyā adhrauvyāt;"

[1.10–1.11,3]

"jñeya"sya vastuno'rthakriyākāritvenā"nitya"tvāt "tasyā vastusaṅgate"rapi tajjanyāya "dhrauvyāda"nityatvāt |

[1.10–1.11,4]

syādetad | anityaviṣayamanityameva jñānaṃ kevalaṃ yasya tat jñānaṃ sa jñātā "nityo" bhaviṣyatītyāha |

[1.10–1.11,5]

"kramajanmanāṃ || 10 ||"

[1.10–1.11,6]

"nityādutpattiviśleṣādapekṣāyā ayogataḥ |"

[1.10–1.11,7]

jñānasya nityāt jñāturu"tpattervvi śleṣāt" | nityaṃ hi sadaikarūpaṃ yadi "kramajanmanāṃ" jñānānāmarjanasamarthaṃ | sakṛdeva tāni kuryyāt | atha samarthamapi nityaṃ kramisahakāryyapekṣayā krameṇa karoti tadayukta"mapekṣāyā ayogāt" |

[1.10–1.11,8]

kasmāt sahakāryapekṣā na yuktetyāha |

[1.10–1.11,9]

"kathañcinnopakāryatvāt;"

[1.10–1.11,10]

nityasya sarvvadā'viśiṣṭasvabhāvasya paraiḥ sahakāribhiḥ "kathañcinnopakāryatvāt" kva tadapekṣā | tataḥ sarvvajñānāni sakṛdeva kuryyādityavāryyaḥ prasaṅgaḥ ||

<kha anityasyāpyapramāṇatā>

[1.10–1.11,11]

syā detat | santānaviśeṣānnisargasiddhāṃparāparakṣaṇātmakaṃ sādhanāpekṣā śūnyamanityameva pramāṇaṃ bhaviṣyatītyāha |

[1.10–1.11,12]

"anityepyapramāṇatā || 11 ||"

[1.10–1.11,13]

"anityepi api"śabdānnityepya"pramāṇatā" sādhanābhāva ityarthaḥ || (11)

{i.i–2}

[i.i–2,0]

nanu santyeva sādhanāni yathā sthitvā pravṛtteḥ saṃsthānaviśeṣādarthakriyāsādhanatvātkāryatvādeśca vimatyadhikaraṇāni tanubhuvanakaraṇādīnyupādānādyabhijñabuddhimatpūrvvakāṇi turyyādivat prāsādādivat vāsyādivat ghaṭādivacce tyevamādīni | sthitvā pravṛttyādayaḥ | turītantvādiṣūpādānādyabhijñabuddhimatpūrvvakatvamātreṇopalabdhavyāptayodhikaraṇasiddhāntanyāyena nityavyāpisarvvajñanityabuddhyāśrayātmaviśeṣaviśiṣṭameva pakṣe sādhyamupanayanti dhūma iva parvatavarttinaṃ dahanaṃ | na hyanityenāvyāpinā vā nānādeśakālakāryajātaṃ śakyakriyaṃ | nāpi sarvvasya kāryasyopādānakāraṇānyasarvvavid vedituṃ samarthaḥ | nāpyanityayā buddhyā'tītānāgatakālavartti vastujātaṃ jñātuṃ śakyaṃ | tadvedanācca sarvvavit | na caite hetavo'siddhā dharmiṇi sattvaniścayāt | na ca viruddhāḥ sapakṣe sattvāt | nānaikāntikāḥ sādhyasādhanayorvyāptiniścayāt | na ca kālātyayāpadiṣṭāḥ sādhyasādhanabādhanābhāvāt | nāpi prakaraṇasamā viparyayasādhakahetvabhāvāditi | atrāha |

{1.12}

<kha. īśvaradūṣaṇam>

<ka sanniveśamātrānneśvarānumānam>

[1.12,0]

"sthitvā pravṛttiḥ saṃsthānaviśeṣārthakriyādiṣu | iṣṭasiddhiḥ;"

[1.12,1]

"sthitvā pravṛttiḥ — saṃsthānaviśeṣārthakriyārthakriyādiṣu" | sādhaneṣūpādānādyabhijñabuddhimatpūrvvakatve sādhye "iṣṭasiddhi"rasmākaṃ | vayamapi sādhāraṇāsādhāraṇacetanālakṣaṇakarmanirmitaṃ jagadvicitramicchāmaḥ | tatsādhayatā ca pareṇa sāhāyyakamanuṣṭhitaṃ | yena sādhyagatena viśeṣeṇa vinā dharmiṇi liṅgamanupapannaṃ tasyaivādhikaraṇasiddhāntena pratītiryathā parvvatavarttino dhūmādvahneḥ parvvatavarttitvasya | na hyanyadeśasthenāgninā janyamānasya dhūmasya parvatavarttitvamupapadyate | natvevaṃ nityatvasarvvajñatvavyāpitvādi vinā cetanasya tanubhuvanādigataṃ sthitvā pravṛttyādikamanupapannaṃ | nityatvādiviparyayayogināpi cetanena kriyamāṇaṃ tad ghaṭata eva ||

[1.12,2]

nanūktamevānityāvyāpinaḥ sarvvadeśakālavartti kāryamakāryaṃ asarvvavidaśca sarvvopādānādyabhijñatā nāstītyādinā | satyamuktamayuktantūktaṃ kartturekatvāsiddheḥ | ekasya kartturanekadeśakālaṃ kāryaṃ kurvvāṇasya tadupādānādikaṃ jānānasya nityatvādikamantareṇa sthitvā pravṛttyādi nopapadyata iti syādapi tādṛśasyādhikaraṇasiddhāntena pratipattiḥ | anekenāpi tu nānādeśakālavarttinā svasvakāryasyopādānādijānatā kriyamāṇaṃ sthitvā pravṛttyādisaṅgatamevāta evaikatvasyāpi tata eva siddhirayuktā'nekasyāpi hetutvayogāt | pakṣāyogavyavaccheda eva tu sādhyasyādhikaraṇasiddhāntena sidhyatu na tu tadadhiko vahneriva cāndanatvādiḥ ||

[1.12,3]

nanvaneka eva te cetanāvantobhimatāḥ | na copādānādikaṃ tanvādīnāṃ te jānate | nāpi tatkartṛ tvamātmano manyante tatkathamamī karttāraḥ | athādhipatyamātreṇaiṣāṃ karttṛtvaṃ na tūpakaraṇādyāyojanena vyāpāreṇa yathā candrasya candrakāntadrutau | tenopādānādyabhijñatā kartṛtvābhimānaśca naiṣāṃ | evantarhyupādānādyabhijñacetanapūrvvakatve sādhye neṣṭa siddhirvvaktavyā | yadyevaṃ bhavata eva sūkṣmekṣikā, tadā cetanāpūrvvakatvamātraṃ sādhaya, dṛṣṭānte ca kumbhakāratvavat sadapyupādānādyabhijñatvamaprayojakaṃ manyasva ||

[1.12,4]

satkathaṃ pariharttavyamiti cet | tatkiṃ kumbhakāratvamaparihārya | aprayojakatvād tyajyata iti cet upādānādyabhijñatvepi samānametat | upādānādikamajānatopi buddhimato'nekasyādhiṣṭhānamātreṇāpi kāryyāṇāmutpattiyogāt |

[1.12,5]

"asiddhirvā dṛṣṭānte saṃśayo'thavā || 12 ||"

[1.12,6]

atha nityatvādiviśiṣṭapuruṣapūrvvakatvameva sādhyaṃ tadā'"siddhirdṛṣṭānte" | sādhyaśūnyo dṛṣṭānta ityarthaḥ | na hi kvacid dṛṣṭānte tādṛśaṃ sādhyamupalabdhaṃ yena vyāptiḥ pratīyeta | asiddhavyāptikaśca heturanaikāntika eva | sthitvā pravṛtterarthakriyāsamarthatvāditi hetvoḥ "saṃśayo'thavā'"naikāntikatvaṃ tenaiva tvabhimatapuruṣeṇa | na hyasau sthitvā pravartamānaḥ kāryyeṣvartha kriyākārī vā tathā puruṣādhiṣṭhitaḥ | anavasthāprasaṅgāt | (12)

{1.13}

[1.13,0]

"siddhaṃ yādṛgadhiṣṭhātṛbhāvābhāvānuvṛttimat | sanniveśādi;"

[1.13,1]

athavā "yādṛ"śabuddhimatpūrvvakaṃ "sanniveśādi" dṛṣṭānte dṛṣṭaṃ tasya dharmiṇyasiddhirityāha | ghaṭe dṛṣṭāntadharmiṇi "sanniveśādi yādṛśaṃ" pṛthubudhnodarādi dṛṣṭaikavyāktijātyā viśeṣitamadhi"ṣṭhātuḥ" puṃso'nvayavyatirekānuvidhānavat vyavahārapragalbhapuruṣāṇāṃ tatsiddhāntānurodharahitānāṃ pratyakṣabalenānurūpaniścayotpā"dātsiddhaṃ" niścitaṃ ||

[1.13,2]

"tadyuktaṃ tasmād yadanumīyate || 13 ||"

[1.13,3]

tasmātsanniveśādaparatrānupalabdhapuruṣajanmani ghaṭe yad buddhimadadhiṣṭhānama"numīyate tadyuktaṃ" tasyaiva puruṣakāryatvena niścayāt || asanniveśavyāvṛttaṃ sanniveśamātraṃ tu sadapi na tatkāryatayā pratyakṣamupasthāpayati | pratyakṣavyāpāravivāde ca paṭupracārā vyavahāriṇaḥ śaraṇaṃ | na hi kaścid vyavahārī ghaṭaṃ puruṣakṛtaṃ paśyan śarāvādi parvvatādikamvā tatkṛtamavadhārayati | yadā tu śarāvādīnapi tata udayamāsādayataḥ paśyati tadā tānapi tatkṛtānavaiti | ataḥ sanniveśaviśeṣaṃpuruṣakāryaṃ dṛṣṭavataḥ sanniveśamātrāttadanumānamayuktaṃ | (13)

{1.14}

[1.14,0]

etadevāha |

[1.14,1]

"vastubhede prasiddhasya śabdasāmyādabhedinaḥ | na yuktānumitiḥ pāṇḍudravyādivad hutāśane || 14 ||"

[1.14,2]

"vastubhede" ghaṭe "prasiddhasya" puruṣapūrvvakatvasya sanniveśa iti "śabdasāmyādabhedinaḥ" sanniveśamātrāt parvvatādau "na yuktānumitiḥ pāṇḍudravyādivad hutāśane" | yathā pāṇḍuviśeṣasya dhūmasya kāraṇatvena dṛṣṭe vahnau pāṇḍuśabdasāmyādabhedino yataḥ kutaścid pāṇḍudravyād dhūmāderanumānamanucitamato yattad buddhimadvyāptaṃ sanniveśā di taddharbhiṇi nāstītyasiddhirhetūnāṃ || (14)

{1.15}

[1.15,0]

nanu sanniveśādisāmānyādasanniveśādivyāvṛttyā hetavo bhaviṣyantītyata āha |

[1.15,1]

"anyathā kumbhakāreṇa mṛdvikārasya kasyacit | ghaṭādeḥ karaṇāt sidhyed valmīkasyāpi tatkṛtiḥ || 15 ||"

[1.15,2]

"anyathā" yadi sādhyavyāptaṃ viśeṣaṃ tyaktvā sāmānyaṃ liṅgaṃ kriyate tadā "kumbha" mṛdvikāratvā"ttena" kumbhakāreṇa "kṛtiḥ" karaṇaṃ "sidhyeta |" | (15)

{1.16}

[1.16,0]

syādetat | na mṛdvikāratvaṃ kumbhakāravyāptaṃ tamantareṇāpi valmīkasyotpatteḥ | yadyevaṃ buddhimantamantareṇaitattanvādi jāyata iti tadapi pakṣo na syāt | atha pakṣeṇa na vyabhicāraḥ valmīkepyayaṃ nyāyaḥ samānaḥ | tasmātsanniveśādisāmānyaṃ vyāptyasiddheranaikāntikameva || na caitatkāryasamaṃ dūṣaṇaṃ yataḥ |

[1.16,1]

"sādhyenānugamāt kārye sāmānyenāpi sādhane | sambandhibhedād bhedoktidoṣaḥ kāryasamo mataḥ || 16 ||"

[1.16,2]

"sādhyenāni"tyatvenā"nugamād" vyāpanāt "kārye" kṛtakatve "sāmānyenāpi sādhane" kṛte "sambadhinoḥ" sādhyadharmidṛṣṭāntadharmiṇo"rbhedāt" sambaddhasya sādhanasya"bhedoktyā" yadi sādhyadharmigataṃ kāryatvaṃ hetustadā nānvayasiddhiratha dṛṣṭāntagataṃ tadā'siddho heturiti yo doṣaḥ "sa kāryasamo mataḥ" || (16)

{1.17}

[1.17,0]

atra tu sanniveśādisāmānyaṃ na sādhyavyāptaṃ siddhamiti viśeṣe'siddhatvaṃ sāmānye cānaikāntikadūṣaṇaṃ na jātyuttaraṃ ||

[1.17,1]

nanu sanniveśādiśabdavācyo'rthaḥ "kumbhe buddhimadvyāptaḥ pratītaḥ sa ca tanvā"diṣvapi dṛśyate tato viśeṣe vikalpo na yukta ityāha |

[1.17,2]

"jātyantare prasiddhasya śabdasāmānyadarśanāt | na yuktaṃ sādhanaṃ gotvād vāgādīnāṃ viṣāṇivat || 17 ||"

[1.17,3]

"jātyantare" jātiviśeṣe ghaṭasanniveśādau "prasiddhasya" sādhyasya buddhimatpūrvvakatvasya taṃ viśeṣaṃ parityajya "śabdasāmānyadarśanād" sanniveśādimātreṇa "na yuktaṃ sādhanaṃ" vāgādīnāṃ "gotvāt" gośabdavācyatvādviṣāṇivat viṣāṇitvasyeva na yuktaṃ sādhanaṃ viśiṣṭajātereva viṣāṇavyāptyupalabdheḥ | (17)

{1.18}

[1.18,0]

kiñca |

[1.18,1]

"vivakṣāparatantratvānna śabdāḥ santi kutra vā | tadbhāvād; arthasiddhau tu sarvaṃ sarvasya sidhyati || 18 ||"

[1.18,2]

"vivakṣāparatantratvānna śabdāḥ santi kutra vā" sarvvatraiva santi | tasya śabdasya "bhāvāt | arthasiddhau" satyāṃ "sa" yathāsamīhitaṃ sādhyaṃ "sarvvasya" puṃsaḥ "sidhyati" uktamīśvarasādhanasya dūṣaṇaṃ || (18)

{1.19}

[1.19,0]

amumeva nyāyamanyatrāpyatidiśannāha |

[1.19,1]

"etena kā pi lā dīnāmacaitanyādi cintitam | anityādeśca caitanya maraṇāt tvagapohataḥ || 19 ||"

[1.19,2]

"etena" śabdasāmānyamātrasyārthaśūnyasyāhetutvakathanena yatkā"pilāde"rbbuddhisukhā"dī"nityatvotpattimattvādihetuto'cetanatvamiṣṭaṃ tathā di ga mba rā ṇāṃ caitanyaṃ tarūṇāṃ sarvvasyāḥ "tvaco'poha"to'pagate"rmara"ṇādabhimataṃ "taccintitaṃ" veditavyaṃ | yathā hyapracyutaprācyarūpasya tirodhānamanityatvaṃ sāṃkhya syeṣṭaṃ bau ddha sya tu niranvayavināśitvaṃ | tasya yathākramamupādāne prativādyasiddhatā vādyasiddhatā ca |

[1.19,3]

nanūbhayāsiddhamanityatvamasti kiñcidṛte śabdasāmyād tathā vijñānendriyāyurnirodhalakṣaṇaṃ maraṇamiṣṭaṃ bauddhasiddhānte tasya ca taruṣva siddhiḥ | cetanatvasyai va sādhyatvāt | na hyasiddheṣu tannirodho yuktaḥ śoṣamātrantu taruṣu maraṇamupacārāducyate | yadi ca maraṇavācyatvamātraṃ hetuḥ tadā tailādiṣvapi tatsattvāt sādhāraṇānaikāntikatā || (19)

{1.20}

[1.20,0]

nanvevaṃ kṛtakatvādikamapi hetu rnna syādākāśaguṇaśśabdasya dharmo bauddhasyāsiddhaḥ | anyathā cānyasyetyata āha |

[1.20,1]

"vastusvarūpe'siddhe'yaṃ nyāyaḥ siddhe viśeṣaṇam | abādhakamasiddhāvapyākāśāśrayavad dhvaneḥ || 20 ||"

[1.20,2]

"vastusvarūpe'siddhe'yannyāyaḥ" yathoktāsiddhicodanālakṣaṇaḥ vastusvarūpe tu dharmiṇi hetau "siddhe viśe ṣaṇamasiddhāvapyabādhakaṃ" kimivākā"śāśrayavad dhvaneḥ" | yathā śabdasyākāśaguṇatvaṃ viśeṣaṇamapi na bādhakaṃ dharmitāyāḥ kṛtakatvādihetorvvā viśeṣaṇāsiddhāvapi hi śabdo dharmī pratyakṣasiddhaḥ | kṛtakatvādi cānumānasiddhaṃ tāvataiva ca sādhyasādhanabhāvo nirvvirodhaḥ | (20)

{1.21–1.22}

[1.21–1.22,0]

yatra śabdopyasiddho vastu tu siddhaṃ tatra kathamityāha |

[1.21–1.22,1]

"asiddhāvapi śabdasya siddhe vastuni sidhyati | au lū kya sya yathā bauddhenoktaṃ mūrtyādisādhanam || 21 ||"

[1.21–1.22,2]

"asiddhāvapi śabdasya siddhe vastuni" sādhanābhimate "sidhyati" sādhyortho "yathā " vai śe ṣi ka sya paramāṇūnāmanityatvasādhanārthaṃ "bauddhena mūrttyādisādhana""muktaṃ" śabdāsiddhāvapi sidhyati | tathā hi vaiśeṣikasyāsarva gataṃ dravyaparimāṇaṃ mūrttiriṣṭā bauddhasya sparśavati sā prasiddhā | tato nobhayasampratipannā mūrttiśabdavṛttirvvācyabhedāt —

[1.21–1.22,3]

śabdasyāsiddhāvapi ca sparśavattvalakṣaṇortho dvayorapi siddhaḥ sa eva hetutvenābhipreta iti bhavati sādhanamataśca |

[1.21–1.22,4]

"tasyaiva vyabhicārādau śabdepyavyabhicāriṇi | doṣavat sādhanaṃ jñeyaṃ vastuno vastusiddhitaḥ || 22 ||"

[1.21–1.22,5]

"tasyaivā"rthasya "vyabhicārā"dāvādiśabdādasiddhatve viparyyayavyāptau ca "śabdepyavya" kasmā"dvastuno" heto"rvvastunaḥ" sādhyasya "siddhitaḥ" | evaṃ sādhyavyāptārthaśūnyaśabdamātrakāṇīśvarasādhanāni doṣavanti boddhavyāni | (22)

{1.23}

<kha īśvarabādhakaṃ pramāṇam>

[1.23,0]

nanu kiṃ punarīśvarasya bādhakaṃ pramāṇamityāha |

[1.23,1]

"yathā tat kāraṇaṃ vastu tathaiva tadakāraṇam | yadā tat kāraṇaṃ kena mataṃ neṣṭamakāraṇam || 23 ||"

[1.23,2]

"yathā" sadṛśena svabhāvena "tadī" śvarākhyaṃ "vastu kāraṇamiṣṭaṃ" sarggāvasthāyāṃ "tathaiva" tenaiva svabhāvena sarggāt prāk tanna "kāraṇaṃ" kena viśeṣeṇa mataṃ | na tvakāraṇamiṣṭaṃ | kāraṇatvaṃ hyakārakāvasthāviśiṣṭatvena vyāptaṃ tadabhāvātkāraṇatvābhāvaḥ | (23)

{1.24}

<a. akārakaṃ na kāraṇam>

[1.24,0]

yadi punarakārakāvasthā'viśiṣṭopīśvaraḥ kāraṇamucyate tadā |

[1.24,1]

"śastrauṣadhābhisambandhāccaitrasya vraṇarohaṇe | asambaddhasya kiṃ sthāṇoḥ kāraṇatvaṃ na kalpyate || 24 ||"

[1.24,2]

"caitrasya śastrauṣadhayoḥ sambandhād" vraṇe "vraṇarohaṇe" ca vṛtte'"sambaddhasya" vyāpāradvāreṇāpratyāsannasya "sthāṇoḥ kiṃ kāraṇatvaṃ na kalpyate" nimittasya samānatvāt | (24)

{1.25}

[1.25,0]

nanvakāraṇāvasthāto vyāpārasamāveśādasti viśeṣaḥ kāraṇavasthāyāmityāha |

[1.25,1]

"svabhāvabhedena vinā vyāpāropi na yujyate |"

[1.25,2]

"svabhāvabhedena vinā" na kevalaṃ kārakatvaṃ | "vyāpāropi" nirvyāpārasya nityasya "na yujyate" |

[1.25,3]

kiñca |

[1.25,4]

"nityasyāvyatirekitvāt sāmarthyañca duranvayam || 25 ||"

[1.25,5]

"nityasyāvyatirekitvāt sāmarthyañca duranvayaṃ" duravagamaṃ na hyastīti kāraṇam | api tu yadabhāvātkāryābhāvaḥ sa tatkāraṇamanyathā'kāśādīnāmapi hetutvaprasaṅgaḥ | (25)

{1.26}

[1.26,0]

api ca |

[1.26,1]

"yeṣu satsu bhavatyeva yat tebhyo'nyasya kalpane | taddhetutvena sarvatra hetūnāmanavasthitiḥ || 26 ||"

[1.26,2]

"yeṣu" kāraṇeṣu "satsu" yatkārya"mbhavatyeva tebhyaḥ" kāraṇebhyo"nyasya" padārthasya tatkārya"hetutvena" kalpane "sarvvatra" kārya"hetūnāmanavasthitiḥ" prāpnotyaparāparakalpanayā | tasmād dṛṣṭasāmarthyā eva kṣitibījādayaḥ kāraṇamaṅkurasya neśvarādiradṛṣṭasāmarthyaḥ | (26)

{1.27}

[1.27,0]

nanu kṣityādirapyakārakāvasthāto na viśiṣṭasva bhāvaḥ kāraṇāvasthāyāmaṅkurasyetyāha |

[1.27,1]

"svabhāvapariṇāmena heturaṅ kurajanmani | bhūmyādistasya saṃskāre tadviśeṣasya darśanāt || 27 ||"

[1.27,2]

upasarpaṇapratyayādadṛṣṭasaha kāriṇaḥ prāptakāryotpādānuguṇātiśayā "bhūmyādiḥ " kāryānuguṇātiśayatāratamyamuktāparāparakṣaṇalakṣaṇenāntyāvasthāprāptā'"ṅkurajanmani hetu"rbhavati | sa tu pūrvvaparaikarūpaḥ kramākramayorarthakriyāvirodhāt | kuta etaditi cet tasya bhūmyādeḥ karṣaṇapāṃsuprakṣepādinā "saṃskāre" tasyāṅakurasya puṣṭatarādi"viśeṣasya darśanāt" | (27)

{1.28}

[1.28,0]

"yathā viśeṣeṇa vinā viṣayendriyasaṃhatiḥ | buddherhetustaṃthedaṃ cenna tatrāpi viśeṣataḥ || 28 ||"

[1.28,1]

nanu "yathā viśeṣeṇa vinā viṣayendriyasaṃhati"rakṣepakriyādharmiṇī "buddherhetu"rbhavati1"tathedamī"śvarādi vastuviśeṣa mvinā sahakārisannidhānena kāryaṃ karotīti "cet" | na | "tatrāpi" viṣayendriyādisaṃhatau prāgavasthāvadupasarppaṇapratyayajanitādvijñānajananaśaktakṣaṇaprajñālakṣaṇā"dviśeṣāt" | (28)

{1.29}

[1.29,0]

anyathā |

[1.29,1]

"pṛthak pṛthagaśaktānāṃ svabhāvātiśaye'sati | saṃhatāvapyasāmarthyaṃ syāt siddho'tiśayastataḥ || 29 ||"

[1.29,2]

"pṛthak pṛthagaśaktānāṃ" viṣayendriyāṇāṃ "svabhāvātiśaye'sati saṃhatāvapya sāmarthyaṃ " | jñānārjanamprati svarūpābhedāt | utpadyate ca jñānaṃ "siddhotiśayastato" jñānotpādāt | (29)

{1.30}

<ba. saṃhatau hetutā neśvarādau>

[1.30,0]

"tasmāt pṛthagaśakteṣu yeṣu saṃbhāvyate guṇaḥ | saṃhatau hetutā teṣāṃ neśvarāderabhedataḥ || 30 ||"

[1.30,1]

"tasmāt pṛthagaśakteṣu yeṣu" svarūpāntarotpādalakṣaṇaṃ "saṃhatau hetutā " kṣaṇikānāṃ "neśvarādera bhedataḥ" | īśvarapradhānapuruṣāderakārakābhinnasvarūpatvānna hetutvamityupasaṃhāraḥ | uktamīśvarādidūṣaṇaṃ || (30) ||

{i.ii}

<2. bhagavān pramāṇam>

<(1) jñānavatvāt>

{1.31}

[1.31,0]

bhagavatopi sādhanābhāvādaprāmāṇyaṃ paramatenāśaṅkate |

[1.31,1]

"prāmāṇyañca parokṣārthajñānaṃ tatsādhanasya ca | abhāvāt; nāstyanuṣṭhānamiti kecit pracakṣate || 31 ||"

[1.31,2]

"prāmāṇyañca parokṣārthajñānaṃ", na sarvvasyeṣyate | "tatsādhanasyābhāvāt | anu" kasyacinnā"stīti" kathantathāvidhapramāṇopapattiri"ti kecit" jai mi nī yāḥ "pracakṣate" | (31)

{1.32}

[1.32,0]

atrāha |

[1.32,1]

"jñānavān mṛgyate kaścit taduktapratipattaye | ajñopadeśakaraṇe vipralambhanaśaṅkibhiḥ || 32 ||"

[1.32,2]

na khalu vyasanitayā pramāṇamanviṣyate prekṣāvadbhirapi tu svarggāpavargapradhānapuruṣārthaṃ prepsubhiḥ tadviṣaya"jñānavān kaścidanviṣyate tadukta"syopāyasya "pratipattaye"'nuṣṭhānārthaṃ "ajñopadeśakaraṇe vipralambhanaśaṅkibhiḥ" visamvādaṃ sambhāvayadbhiḥ || (32)

{1.33}

[1.33,0]

"tasmādanuṣṭheyagataṃ jñānamasya vicāryatām | kīṭasaṃkhyāparijñānaṃ tasya naḥ kvopayujyate || 33 ||"

[1.33,1]

"duḥkhopaśamopāyopadeṣṭurjñānaṃ mṛgyate yatastasmādanuṣṭheyagataṃ saṃsāraduḥkhapraśamopāyaṃ "devaṃ prekṣāvatā"manuṣṭheyanta"dviṣayamupadeṣṭuṃ "jñānamu"payuktaṃ nānyaviṣayaṃ | (33)

{1.34}

<(2) heyopādeyavedakatvāt na tu sarvavedakatvāt>

[1.34,0]

"heyopādeyatattvasya sābhyupāyasya vedakaḥ | yaḥ pramāṇamasāviṣṭo na tu sarvasya vedakaḥ || 34 ||"

[1.34,1]

tasmāddheyatattvasya duḥkhasatyasya "sābhyupāyasya" samudayasatyānvita"syopādeya" nirodhasatyasya "sābhyupāyasya" mārggasatyasahitasya pramāṇapariśuddhasya yo vedakaḥ "sa pramāṇamiṣṭo na tu sarvvasya" yasya kasyacidvi"vedakaḥ" | na khalu sakalajñānādāryasatyacatuṣṭayadeśanā'pi tu tajjñānatvāt tadupadeṣṭṛtayaiva ca prāmāṇyamiṣyate | (34)

{1.35}

[1.35,0]

tadevāha ||

[1.35,1]

"dūraṃ paśyatu vā mā vā tattvamiṣṭantu paśyatu | pramāṇaṃ dūradarśī cedeta gṛdhrānupāsmahe || 35 ||"

[1.35,2]

"dū raṃ paśyatu vā mā vā drākṣīttatvamiṣṭa"ntvāryasatyacatuṣṭayaṃ "paśyati" tāvataiva bhagavān "pramāṇa"manyathā'tattvadarśyapi pramāṇaṃ "dūrada" dūradarśino dīrghaśrutīśca varāhānityupahasati | uktamabhimataṃ prāmāṇyaṃ (35) ||

{1.36}

<(3) kāruṇikatvāt pramāṇam>

<ka. janmāntarasiddhiḥ>

<karuṇā janmāntarābhyāsāt>

[1.36,0]

nanvīdṛśasya pramāṇasya kiṃ sādhanamityāha |

[1.36,1]

"sādhanaṃ karuṇābhyāsāt sā buddherdehasaṃśrayāt | asiddhā'bhyāsa iti cennāśrayapratiṣedhataḥ || 36 ||"

[1.36,2]

"sādhanaṃ karuṇā" duḥkhāduḥkhahetośca samuddharaṇakāmatā karuṇā sā bhagavataḥ prāmāṇyasya sādhanaṃ | saiva karuṇā ityata āha | "abhyāsātsā" gautraviśeṣātkalyāṇamitrasaṃsarggādanuśayadarśanācca kaścinmahāsattvaḥ kṛpāyāmupajātaspṛhaḥ sā daranirantarānekajanmaparamparāprabhavābhyāsena sātmībhūtakṛpayā preryamāṇaḥ sarvvasattvānāṃ samudayahānyā duḥkhahānāya mārgabhāvanayā nirodhaprāpaṇāya ca deśanāṃ kartukāmaḥ svayamasākṣātkṛtasya deśanāyāṃ vipralambhasambhāvanāccaturāryasatyāni sākṣāt karotīti bhagavati sādhanaṃ kṛpā prāmāṇyasya | "buddherdehasaṃśrayādasiddho'bhyāsa iti cet" buddhirdehamāśritā kāryatvāt pradīpamiva prabhā | śaktirūpatvādvā madyamiva madaśaktiḥ | guṇatvādvā paṭamiva śuklatā | tredhāpyāśrayavināśe tasya nāśāt | kuto janmāntarāṇi kathamvā teṣvabhyāsaḥ kṛpāderiti cā rvvā kāḥ |

[1.36,3]

tadetanna yuktamā"śrayapratiṣedhato" buddheḥ | buddhirahitaḥ kāyo nāśrayaḥ kāraṇatvāt guṇitvāt śaktimattvādvā | (36)

{1.37}

<ka bhūtacaitanyamatanirāsaḥ>

<bījapakṣanirāsaḥ>

<a. tatra kāraṇatvaṃ pratiṣeddhumāha>

[1.37,0]

"prāṇāpānendriyadhiyāṃ dehādeva na kevalāt | sajātinirapekṣāṇāṃ janma janmaparigrahe || 37 ||"

[1.37,1]

"atiprasaṅgāt;"

[1.37,2]

"prāṇo" vāyurūdrdhvaga tadviparīto"'pānaḥ indri"yāṇi cakṣurādīni | "dhī"rbuddhiḥtāsāṃ sajātinirapekṣāṇāṃ kāraṇabhūtapūrvva"sajāti"prāṇādipuñja"nirapekṣāṇāṃ dehādeva " bhavati | kuta ityāha | "janmaparigrahe"'ti prasaṅgāt | yadi mahābhūtebhya eva kevalebhyaḥ prāṇādīnāṃ janmagrahastadā sarvvasmād bhaveyuriti sarvaṃ prāṇimayaṃ jagat syāt | na cāstyetattasmātpūrvvasajātisāpekṣāṇāmevākṣādīnāṃ dehājjanmeti pūrvvajanmapratibandhasiddhiḥ | (37)

{1.38}

[1.38,0]

"bhāvijanmaparamparāsiddhyarthamapyāha |"

[1.38,1]

"yad dṛṣṭaṃ pratisandhānaśaktimat | kimāsīt tasya yannāsti paścād yena na sandhimat || 38 ||"

[1.38,2]

yatprāṇāpānādimadhyāvasthāyāṃ prāṇādīnāmutpādanaśaktiyuktaṃ dṛṣṭaṃ "tasya "kāle'dhikaṃ "yat paścā"nmaraṇakāle "nāsti yena" tadvaikalyāttadā "na sandhi"matsamagrāpratibaddhakāraṇatvāt pratisandhānaṃ prāptamityarthaḥ | (38)

{1.39}

[1.39,0]

<ba.>

syādetat | pūrvvasajātihetukamindriyādi na bhavati kintu dehahetukamevedaṃ na cātiprasaṅgaḥ keṣāñcideva bhūtapariṇāmānāṃ dehātmakānāṃ taddhetutvāt | anyeṣāñca tadviruddhasvabhāvānāmahetutvāt suvarṇṇabījābījapāṣāṇavat | atrāha |

[1.39,1]

"na sa kaścit pṛthivyāderaṃśo yatra na jantavaḥ | saṃsvedajādyā jāyante sarvaṃ bījātmakaṃ tataḥ || 39 ||"

[1.39,2]

"na sa kaścitpṛthivyāderaṃśaḥ" pradeśo "yatra jantavaḥ saṃsvedajādyā" ādyaśabdājjarāyujāṇḍajaprabhṛtayo "na jāyante | tataḥ sarvaṃ" bhūtapariṇatijātaṃ prāṇādijanane "bījātmaka"miti nāsti bījaviruddhasvabhāvatā kasyacit | suvarṇṇāsuvarṇṇabījatvantu pāṣāṇādīnāṃ suvarṇṇaparamāṇūnāmeva sadasattvābhyāmiti viṣamo dṛṣṭāntaḥ | (39)

{1.40}

[1.40,0]

nanu bhūtamātrahetukatvāviśeṣepi pariṇāmasya yathā viśeṣaḥ suvarṇṇaparamāṇumayatvetarābhyāntathā prāṇādihetutvāhetutvābhyāmapi syāt |

[1.40,1]

uktamevātra sarvvatra prāṇināṃ dṛṣṭeḥ | sarvva tadbījātmakamiti nāstyevābījātmakatā kasyacitpariṇāmasya | atrāpi vā tulyaḥ prasaṅgaḥ | yadi bhūtamātrahetuko'yaṃ bījapariṇāmaḥ sarvvastathā syāt hetvaviśeṣe kāryaviśeṣāyogāt |

<ii. śaktimattvanirāsaḥ>

[1.40,2]

<a.>

nanu bhūtānyapyavāntarānekavividhaviśeṣabhāñji vicitrāḥ pariṇatīrjanayantīti na samānatāprasaṅgaḥ | na tāvatsaviśeṣo bhūtamātrāt sarvvatra prasaṅgāt | na cānyato'nyasyābhāvāt | asmākantu karmāpi sahakāri sammataṃ tadvaicitryāt vicitraṃ kāryajātamucitaṃ | śaktipakṣaṃ niṣeddhumāha |

[1.40,3]

"tat svajātyanapekṣāṇāmakṣādīnāṃ samudbhave | pariṇāmo yathaikasya syāt sarvasyāviśeṣataḥ || 40 ||"

[1.40,4]

tattasmād bhūtamātrahetutvāt "svajātyanapekṣāṇāmakṣādīnāṃ samudbhave" svīkriyamāṇe "pariṇāmo yathaikasya" dehasyātadbhūtaprāṇāpānendriyacaitanyaśaktitayā "tathā " loṣṭāderapi syāddhetoraviśeṣataḥ | ata eva hi prasaṅgād guṇapakṣopi pratikṣipto boddhavyaḥ | tasmādāśrayatvamapi nāstyanindriyasya kāyasya kāraṇatvaśaktimatve guṇatvānāmayogataḥ | (40)

{1.41}

[1.41,0]

<ba.>

"sendriyopi kāyo buddherāśrayo na yukta iti vaktumāha | pratyekamupaghāte'pi nendriyāṇāṃ manomateḥ | upaghātosti;"

[1.41,1]

"indriyāṇāṃ pratyekaṃ" yathāsvaṃ pratyayairu"paghātepi" sati "mano"matervvikalpabuddherupaghāto paṭumandatādilakṣaṇo nāsti | yaddhi yadāśritaṃ tattadvikāre vikriyate yathā ghaṭasya dāhādau tacchuklatvādi | tasmānna tadāśritā buddhiḥ |

[1.41,2]

viparyayamevākhyātumāha |

[1.41,3]

"bhaṅge'syāsteṣāṃ bhaṅgaśca dṛśyate || 41 ||"

[1.41,4]

bhayaśokādibhirasyā manobuddhe"rbhaṅge" nāśe vikāre sati "teṣā"mindriyāṇāṃ "bhaṅgo" vikāra"śca dṛśyate" | (41)

{1.42}

[1.42,0]

"tasmāt sthityāśrayo buddherbuddhimeva samāśritaḥ | kaścinnimittamakṣāṇāṃ tasmādakṣāṇi buddhitaḥ || 42 ||"

[1.42,1]

harṣādinā ca paripuṣṭiriti vikalpabuddhivikāravikāritvādindriyāṇyeva tadāśritāni | tasmād "buddheḥ sthi"terāśrayaḥ samānajātīyaḥ "kaścinna" sendriyaḥkāyaḥ | sa tarhi tadāśrito bhaviṣyati na sa ca "buddhimeva samāśritaḥ | nimittañcā" na buddhistebhyaḥ | (42)

{1.43}

<kha vijñānasiddhiḥ>

<ī. anvayataḥ>

<ā. pratisandhiḥ>

<a. kāyāśrayo buddhiḥ>

<ba. pratisandhyākṣepikā buddhiḥ>

[1.43,0]

"yādṛśyākṣepikā sā'sīt paścādapyastu tādṛśī |"

[1.43,1]

tato janmādau "yādṛśī" dṛṣṭā'tmagrahayoginī buddhirā"kṣepikā" buddhīndriyādīnāmāsīt "paścādapi" maraṇāvasthāyāmapi "tādṛ śyā"kṣepikā bhavatu | janmāntarasya śarīrāntarasambaddhabuddhīndriyādyutpādanalakṣaṇasyeti pūrvvoktanigamanaṃ ||

<cha. kāyāśritaṃ manovijñānam>

[1.43,2]

nanu kāyāśritatvaṃ manasopyuktaṃ bhagavatā'nyonyānuvidhāyitvaṃ kāyamanasoriti vadatā | tatkathamityāha |

[1.43,3]

"tajjñānairupakāryatvāduktaṃ kāyāśritaṃ manaḥ || 43 ||"

[1.43,4]

"tajjñānaiḥ" kāyaviṣayairjñānairūpādigrāhi"bhirupakāryatvāt" manasaḥ sukhotsāhādirūpe"ṇoktaṃ" bha ga va tā "kāyāśritaṃ"vijñānaṃ na sākṣāttadutpatteḥ | (43)

{1.44}

<da. anyonyahetuke kāyamanasī>

[1.44,0]

na nvindriyāṇi vinā na buddhi riti yuktamāśrayatvameṣāmityāha |

[1.44,1]

"yadyapyakṣairvinā buddhirnna tānyapi tayā vinā | tathāpyanyonyahetutvaṃ tato'pyanyonyahetuke || 44 ||"

[1.44,2]

"yadyapyakṣai"rvinā buddhirna bhavati | "tānyapya"kṣāṇi "tayā vinā na" bhavanti | bhūtamātrādutpatteḥ sarvvasmādutpattiprasaṅgādityukteḥ | "tathāpyanyonyahetutvamuktambhavati | tato" kāyamanasī madhyāvasthāvat anāditādṛkpravāhavatī iti siddhaḥ paralokaḥ | (44)

{1.45}

[1.45,0]

kiñca |

[1.45,1]

"nākramāt kramiṇo bhāvo nāpyapekṣā'viśeṣiṇaḥ | kramād bhavantī dhīḥ kāyāt kramaṃ tasyāpi śaṃsati || 45 ||"

[1.45,2]

"nākramāt kramiṇaḥ" kāryasya "bhāvaḥ" | kramarahitatvāt kāraṇasya | ta nniṣpādyāni kāryāṇi sakṛjjāyeran | kramavataḥ sahakāriṇo'"pekṣya" kramājjanayiṣyatīti cet "nāpyaviśeṣiṇaḥ" sthiraikarūpasya parairanādheyaviśeṣasya pareṣāṃ sahakāriṇāmapekṣā'sti | tasmā"tkramād bhavantī dhīḥ kāyātkramantasyāpi" kāyasya śaṃsati | (45)

{1.46}

[1.46,0]

tataśca |

[1.46,1]

"pratikṣaṇamapūrvasya pūrvaḥ pūrvaḥ kṣaṇo bhavet | tasya heturato heturdṛṣṭa evāstu sarvadā || 46 ||"

[1.46,2]

"pratikṣaṇamapūrvvasya" buddhīndriyakāyasamudāyasya kāryasya pūrvvaḥ "pūrvvaḥ kṣaṇa"stādṛśo "heturbhavedataḥ" kāraṇādanantarasya buddhīndriyāderheturmadhyāvasthāvad "dṛṣṭa eva" buddhīndriyādikalāpaḥ"sarvvadā" aihikajanmādau vāmutrikajanmādau cā"stu" | (46)

{1.47}

<e. cittāntareṇa sandhānam>

[1.47,0]

nanu yadi savijñānakāyatvāt tathābhūtajananānumānena paralokasiddhiḥ tadā maraṇacittatvāccittāntarāpratisandhānamarhaccaramacittavaditi kasmānnānumīyata ityāha |

[1.47,1]

"cittāntarasya sandhāne ko virodhontyacetasaḥ | tadvadapyarhataścittaṃ asandhānaṃ kuto matam || 47 ||"

[1.47,2]

"cittāntarasya sandhāne ko virodho'ntyacetaso" maraṇacittasya na kaścit | tathā hi | na tāvanmaraṇacittena cittāntarasandhānasya sahānavasthānalakṣaṇo virodhaḥ nivarttyanivartakatvābhāvāt | nāpi parasparaparihārasthitilakṣaṇaḥ ama raṇacittavyavacchedena maraṇacittasyāvasthānāt | "tadvadapyarhataścittamasandhānaṃ kutaḥ" pramāṇāt "mataṃ" yena dṛṣṭāntaḥ syāt | na hyarhan bhavatāṃsiddhaḥ | tadbādhanāya yatnāt | (47)

{1.48}

[1.48,0]

athābhyupagamyate tadā tasya kleśavisaṃyogakṛtamasandhānaṃ nānyathā sa ca na pṛthagjanānāmiti kathanteṣāṃ maraṇacittamasandhānaṃ | kleśavisaṃyogo hi pratisandhānavirodhī lakṣyate na maraṇacittaṃ ||

[1.48,1]

syādetad | bhavatsiddhāntasiddhamarhaccittamasandhānantata eva dṛṣṭāntasiddhiḥ | atrāha |

[1.48,2]

"asiddhārthaḥ pramāṇena kiṃ siddhānto'nugamyate || hetorvaikalyatastaccet kintadevā'tra noditam || 48 ||"

[1.48,3]

"asiddhārtho"'niścitārthaḥ "pramāṇena kiṃ siddhānto'nugamyate" tadanurodhena paralokasyābhyupagamaprasaṅgāt | atha "heto"rāśvāsapraśvāsendriyapāṭa vāde"rvaikalyato bharaṇacittasya" tadapratisandhānamiti cet | "kintadeva" hetuvaika lya matrāpratisandhāne sādhanatve "noditaṃ" | dṛṣṭāntavikalantu maraṇacittamuktaṃ | āśvāsādihetutvaniṣedhañca vakṣyati | (48)

{1.49}

<ṛ. kāyasyāhetutvam>

[1.49,0]

"taddhīvad grahaṇaprāptermanojñānaṃ na sendriyāt | jñānotpādanasāmarthyabhedānna sakalādapi || 49 ||"

[1.49,1]

kāyaśca heturbhavan sendriyo vā syādanindriyo vā | sendriyopi pratyekamindriyaiḥ sahitaḥ samastairvvā | tatra prathamapakṣe tasyā indriyadhiya iva vikalpyamāneṣu rūpādiṣu spaṣṭatarasya "grahaṇasya prāpteḥ | manojñānaṃ na sendriyāta kāyāt" | indriyajanyasya spaṣṭatayā'bhrāntajñānādiṣu vyāptidṛṣṭeḥ | dvitīyapakṣepyāha | pratyekamindriyāṇāṃ rūpādigrahaṇapratiniyata"jñānotpādanasāmarthyabhedāt" dṛṣṭāt | "na sakalā"dapīndriyakalāpāt pratiniyataviṣayāgrāhiṇo manovijñānasya sambhavaḥ | ekendriyavaikalyepyanutpādaprasaṅgācca | (49)

{1.50}

[1.50,0]

nāpyanindriyo heturityāha

[1.50,1]

"acetanatvānnānyasmād;"

[1.50,2]

"acetanatvānnānyasmāda"nindriyāt keśanakhāderiva manojñānaṃ |

[1.50,3]

nanvacetanatvaṃ kimindriyajñānarahitatvamuta manojñānavimuktatvaṃ | tatrādyamiṣṭameva indriyasyābhāve tajjñānābhāvāt | antye sādhyāviśiṣṭatvaṃ hetoḥ | manojñānasyaiva sādhyatvāt |

[1.50,4]

ucyate | yathā sparśādayaḥ sparśajñānena cetayante na tathā nakhakeśādaya ityacetanāḥ | cetanāpratibaddhañca manovijñānaṃ tadabhāve na syāt |

[1.50,5]

<bha. karma>

[1.50,6]

<a. karmabhedāt kāyamanasoḥ sahasthitiḥ>

[1.50,7]

nanu yadi na kāya āśrayaḥ kathaṃ "sahasthiti"rityata āha |

[1.50,8]

"hetvabheṃdāt sahasthitiḥ | akṣavad rūparasavadarthadvāreṇa vikriyā || 50 ||"

[1.50,9]

hetoḥ karmmasaṃjñitasyābhedāt | ekasāmagrīpratibaddhatvāt sahasthitiḥ | na tvāśrayāśrayibhāvāt |"akṣavadrūparasavat" | yathā'kṣāṇi rūparasādayaśca parasparamanāśrayāśrayibhūtā apyekasāmagryadhīnatvāt sahasthitimantaḥ | nanu yo yadvikāreṇa vikriyate sa tadāśrito yathā cakṣurādivikāreṇa vikriyamāṇantajjñānaṃ cakṣurādyāśritaṃ | viṣaśleṣmādinā kāyavikāre ca vikriyate manovijñānaṃ atastadāśritamityāha | tajjñānairupakāryatvādinoktamapi | "arthadvāreṇa vikriyā" ālamvyamānā hi śastraprahārādayo vikārayanti mānasaṃ na tvāśrayatvena | (50)

{1.51}

<i. upakārako nivarttakaśca hetuḥ>

[1.51,0]

"sattopakāriṇo yasya nityaṃ tadanubandhataḥ | sa hetuḥ saptamī tasmādutpādāditi cocyate || 51 ||"

[1.51,1]

na copakāraka ityevāśrayaḥ kintu nirvvartakaḥ | tadāha | "yasya" sattā nirvartyasya "upakāriṇī" sa hetuḥ sa evāśrayaḥ | kathamupakāriṇī | "nityaṃ tasya" nirvarttyasyā"nubandhato"'nuvartanāt | yasya tu kadā cidupakārakatvamasau viśeṣasyaiva heturna dharmiṇaḥ tadabhāve'pi tadbhāvāt | cittamātrapratibaddhañca cittaṃ tadviśeṣastu kāyādihetukaḥ | ato nāyaṃ hetuḥ na ca tannivṛ ttyā nivṛttiścittasya | nityānubandhitayā hetutvamabhipretya cāsmin satīdaṃ bhavatīti saptamyucyate | tasmāditi ca pañcamī taddhetvanuvaddhāṃ kāryatāñcābhipretyo"tpādāditi cocyate" | (51)

{1.52}

[1.52,0]

nanu heturupakārakaḥ kathañcidupakurvvan dṛśyate ca kadāciddehaścittamata āha |

[1.52,1]

"astūpakārako vāpi kadāciccittasantateḥ | vahnyādivad ghaṭādīnāṃ vinivṛttirna tāvatā || 52 ||"

[1.52,2]

"astūpakārako vāpi kadāciccittasantate"rdeho "vahnyādivad ghaṭādīnāṃ na ca "pakārakanivṛttyā upakāryasya "nivṛttiḥ" | na hi vahnirghaṭasyāpākamupakāraṃ kurvvannapi svanivṛttyā nivartakaḥ | (52)

{1.53}

[1.53,0]

kiñca |

[1.53,1]

"anivṛttiprasaṅgaśca dehe tiṣṭhati cetasaḥ |"

[1.53,2]

"anevṛttiprasaṅgaśca dehe tiṣṭhati cetasaḥ" | svajātinirapekṣasya dehamātrahetukasyāvikalahetoranutpattyayogāt tato yāvaddhetustāvanna maraṇaṃ bhavet |

<ii. na prāṇāpānahetukaṃ cittam>

[1.53,3]

prāṇāpānāvapi cittakāraṇaṃ tayorvvaikalyānmaraṇāvasthāyānna cittotpāda iti cet | āha |

[1.53,4]

"tadbhāvabhāvād vaśyatvāt prāṇāpanau tato na tat || 53 ||"

[1.53,5]

tasya cittasya "bhāve bhāvāt prāṇāpā nau tato" bhavataḥ | "cittavaśyatvācca" tata eva tau na tu tābhyāṃ taccittaṃ viparyayāt | (53)

{1.54}

[1.54,0]

etaddhetudvayasiddhyarthamāha |

[1.54,1]

"preraṇākarṣaṇo vāyoḥ prayatnena vinā kutaḥ |"

[1.54,2]

bahirantaśca "preraṇākarṣaṇe vāyo"ryathākramaṃ prāṇāpānau puruṣasya buddhilakṣaṇaṃ prayatna"mvinā" kutaḥ sambhavatastasmāt tadadhīnau |

[1.54,3]

kiñca |

[1.54,4]

"nirhrāsātiśayāpattinirhrāsātiśayāt tayoḥ || 54 ||"

[1.54,5]

yadi prāṇāpānahetukañcitaṃ tadā cittasya "nirhrāsātiśayā"rapakarṣotkarṣāpattiḥ | "nirhrāsātiśayāttayoḥ" prāṇāpānayoḥ kāraṇaviśeṣānukāritvāt kāryaviśeṣasya | (54)

{1.55}

[1.55,0]

"tulyaḥ prasaṅgopi tayoḥ;"

[1.55,1]

api ca "tayorapi" prāṇāpānayordehe tiṣṭhatyanivṛtti"prasaṅgastulya"staddhetutvā"ttayoḥ" | tato maraṇakāle prāṇāpānavaikalyābhāvāccittānivṛttiprasaṅgastadavasthaḥ |

[1.55,2]

<ba. syityāvedhakatvāt kāraṇaṃ karma>

[1.55,3]

syādetat | "cittakāraṇe"'pi citte svīkriyamāṇe maraṇasamaye cittānapāyāt cittotpattau yāvaddehe'nivṛttiprasaṅga ityāha siddhāntī |

[1.55,4]

"na tulyaṃ cittakāraṇe | sthityāvedhakamanyacca yataḥ kāraṇamiṣyate || 55 ||"

[1.55,5]

"na tulyaṃ cittakāraṇe" caitanye prasañjanaṃ | na khalvanuvartakameva kāraṇamiṣṭaṃ yena nityaṃ tasminnāśraye syāt | kintarhi | "sthityāvedhakamanyacca" karmmākhyaṃ "kāraṇaṃ yata iṣyate" tasmāttena karmaṇā yāvatkālaṃ taddehe sthitirākṣiptā tata ūrdhva hetvapāyānna pravartate dehāntare tu vartata ityasamānatvaṃ | (55)

{1.56}

<i. anyathā doṣābhāve punarujjīvanam>

[1.56,0]

"na doṣairviguṇo doho heturvartyādivad yadi | mṛte śamīkṛte doṣe punarujjīvanaṃ bhavet || 56 ||"

[1.56,1]

dauṣairvvātādibhirviguṇīkṛto "deho" na hetuścaitanyasya prāṇāpānādeśca "varttyādi" | yathā viguṇīkṛto varttyādirna dīpasya hetuḥ | tadā "mṛte" śarīre caitanyādināśānmṛtasya śamībhavanti doṣā iti "śamīkṛte doṣe" vikāravikāriṇyārogyalābhāddhetordehasya "punarujjīvanaṃ" prāṇā pānaṃ caitanyotpattilakṣa"ṇambha vet" | (56)

{1.57}

<ii. dehaścittasya nopādānam>

[1.57,0]

"nivṛttepyanale kāṣṭhavikārāvinivṛttivat | tasyā'nivṛttiriti cenna cikitsāprayogataḥ || 57 ||"

[1.57,1]

"nivṛttepyanale" hetau "kāṣṭhavikāra"syāṅgārādera"nivṛttivat | tasya" caitanyādinirodhasyā"nivṛttirnivṛttirna" bhavati taddoṣe mṛtaśarīrānnivṛtte"pīti cet | na " | (57)

{1.58}

[1.58,0]

syādetad | yadyanivarttyā doṣāṇāṃ vikārāḥ syāt dṛśyante ca cikitsyamānā doṣavikārā jvarādayaḥ |

[1.58,1]

etadevāha |

[1.58,2]

"apunarbhāvataḥ kiñcid vikārajananaṃ kvacit | kiñcid viparyayādagniryathā kāṣṭhasuvarṇayoḥ || 58 ||"

[1.58,3]

"kiñci"dvastu "kvaci"dvikārye "vikā"rasya "jananaṃ" janaka"mapunarbhāvato" yathā vikāryasyāpunarbhāvo nirvvikāratvaṃ punarna bhavati "yathāgni kāṣṭhe | kiñcideva tadviparyya"yādyathā"gni suvarṇṇe" | (58)

{1.59}

[1.59,0]

"ādyasyālpopyasaṃhāryaḥ pratyāneyastu yatkṛtaḥ | vikāraḥ syāt punarbhāvaḥ tasya hemni kharatvavat || 59 ||"

[1.59,1]

"tatrādyasya" vikārasyā"lpopi" vikāraḥ śyāmatādiko'saṃhāryo'nivartanīyaḥ | "pratyāneyo" nivartanīyastu "yatkṛ" vikāryasya "punarbhāvaḥ syā"t vikāranivṛttyā pūrvvāvasthāpattiḥ | vahnikṛte dravatve nivṛtte hemni kharatvavat | dṛḍhatvamiva || (59)

{1.60}

[1.60,0]

nanu yadi nivartanīyo doṣavikārastadā na kaścidasādhyo vidhiḥ syādityāha ||

[1.60,1]

"durlabhatvāt samādhāturasādhyaṃ kiñcidīritam | āyuḥkṣayād vā; doṣe tu kevale nāstyasādhyatā || 60 ||"

[1.60,2]

"yatkiñcidasādhyaṃ" vyādhijātamuktaṃ ta"tsamādhātuḥ" sadyo doṣaśamanauṣadharasāyanāderdurla"bhatvāt" karmmākṣiptasyāyuṣastaccharīrasahacaracaitanyādisthitihetorvvā kṣayāt | bhūtamātravādinaḥ "kevale doṣe tu" svīkriyamāṇe "nāstyasādhyatā" kasyacid vyādheḥ | bhūtamātrārabdhasya doṣasya cikitsādṛṣṭeḥ | viśeṣakāriṇaśca hetorabhāvāt | (60)

{1.61}

[1.61,0]

tathā |

[1.61,1]

"mṛte viṣādisaṃhārāt taddaṃśacchedato'pi vā | vikārahetorvigame sa nocchvasiti kiṃ punaḥ || 61 ||"

[1.61,2]

viṣādinā "mṛte" prāṇini sati daṃśa sthāne "viṣādeḥ saṃhārāt" saṃgaṇanāttasya "daṃśa"sthānasya "cchedatopi vā vikāraheto"rmaraṇahetorvviṣāde"rvvigamāt sa" mṛtaḥ "punarnocchva" | kasmāt | caitanyahetordehasya vikāratvāt yuktamucchvasituṃ | (61)

{1.62}

[1.62,0]

kiñca |

[1.62,1]

"upādānāvikāreṇa nopādeyasya vikriyā | karttuṃ śakyā'vikāreṇa mṛdaḥ kuṇḍādino yathā || 62 ||"

[1.62,2]

yadyapādānaṃ dehaścittasya tado"pādāna"sya dehasyā"vikāre"ṇa vikāraṃ vino"pādeyasya" cittasya "vikriyā na karttuṃ śakyā" syāt | "yathā" kuṇḍādyupādānabhūtāyā "mṛdo" vikāreṇa vinā ku"ṇḍādino" vikāraḥ karttubhaśakyaḥ | (62)

{1.63}

[1.63,0]

kasmādevamityāha |

[1.63,1]

"avikṛtya hi yad vastu yaḥ padārthoṃ vikāryate | upādānaṃ na tat tasya yuktaṃ gogavayādivat || 63 ||"

[1.63,2]

hiryasmāt "avikṛtya yadvastu" kiñcidyaḥ "padārtho vikāryate upādānanna tattasya" padārthasya yu"ktaṃ gogavayādivat" gogavayayoriva nopādānopādeyabhāvaḥ | ekasyāvikāreṇāparasya vikārāt | (63)

{1.64}

<īī. vyatirekataḥ>

<ā. āśrayāśrayibhāvanirāsaḥ>

<a. sāmānyena āśrayāśrayibhāvanirāsaḥ>

<i. na kāyacetasoḥ sahasthitirāśrayāśrayitayā>

[1.64,0]

"cetaḥśarīrayorevaṃ taddhetoḥ kāryajanmanaḥ |"

[1.64,1]

"cetaḥśarīrayorevaṃ" śarīramavikṛtyaiva bhayaśokādinā samanantarapratyayavikāramātreṇa cetaso vikārotpatteḥ nopādānopādeyabhāvaḥ | yadi nāma deho'pi kathañcidupakārakaścittasyāvasthāviśeṣahetutvāt tathāpi santānahetutvābhāvāt nopādānamatastannivṛttyā na caitanyanivṛttiḥ | avasthāviśeṣa eva nivarteta |

[1.64,2]

kathantarhi sthānaṃ "cetaḥśarīrayo"rityāha ||

[1.64,3]

"sahakārāt sahasthānamagnitāmradravatvavat || 64 ||"

[1.64,4]

tasya cetasaḥ śarīrasya ca "hetoḥ" pūrvvacittakṣaṇasya kalalādeśca | "sahakārātsaha"kāraṇāt "kārya"yościttadehayo"rjanmana" utpādāt tayoḥ sahasthānaṃ bhavati | yathā"gni"janmanorvvahnitāmradravatvayoḥ sahāvasthitiḥ || (64)

{1.65}

<ii rsthitisthātroravyatirekāt>

[1.65,0]

nanu dehaścittasyāśrayastataḥ sahasthitiḥ syādityāha |

[1.65,1]

"anāśrayātsadasatornāśrayaḥ sthitikāraṇam | sataścedāśrayo nāsyāḥ sthāturavyatirekataḥ || 65 ||"

[1.65,2]

"anā śrayāt sadasatornāśrayaḥ na" hyakāraṇamāśrayaḥ | atiprasaṅgāt | "sataśca" niṣpannatvāt nāśrayaḥ kaścit | asato'pi vā kāraṇaṃ kiñcit syāc na tvāśrayaḥ svarūpasyaivābhāvāt || sataḥ "sthitikāraṇa"māśrayaścediṣyate | naitadapi yukta"masyāḥ " | na hi sthitirnāma sthātuḥ padārthāt bhinnā yāṃ kurvata āśrayatvaṃ | (65)

{1.66–1.67}

<iii nyatireke'pi nāśrayaḥ>

[1.66–1.67,0]

"vyatireke'pi taddhetustena bhāvasya kiṃ kṛtam |"

[1.66–1.67,1]

"vyatireke"'pi vā svīkriyamāṇe "taddhe"turāśrayaḥ syāt | "tena" cāśrayābhimatena "bhāvasya" sthitimataḥ "kiṃ kṛtaṃ" yenāsāvāśrayaḥ |

<iv. notyannayā sthityā bhāvasthāpanā>

[1.66–1.67,2]

syādetad | bhāvasambandhinī sthitirbhāvaṃ sthāpayati tena tatkartturāśrayatvamirtyāha |

[1.66–1.67,3]

"avināśaprasaṅgaḥ sa nāśahetormato yadi || 66 ||"

[1.66–1.67,4]

"tulyaḥ prasaṅgastatrāpi;"

[1.66–1.67,5]

yadi sthityotpannayā bhāvaḥ sthāpyate tadāna kadācidasya bhāvasya vināśaḥ syāt "sa nāśaheto"rmudgarā"dermato yadi" | (66) "tulyaḥ prasaṅgastatrāpi" | nāśo'pi na tāvad bhāvādavyatiriktaḥ kriyate tasyotpannatvāt | vyatirikte'pi nāśe kṛte bhāvastadavastha iti prāgvadupalambhādiprasaṅgaḥ |

[1.66–1.67,6]

kiñca |

<v. nāśasya sahetutve sthitiheturniṣphalaḥ>

[1.66–1.67,7]

"kiṃ punaḥ sthitihetunā || ā nāśakāgamāt sthānaṃ tataśced vastudharmatā || 67 ||"

[1.66–1.67,8]

"nāśāsya;"

[1.66–1.67,9]

yadi nāśahetunā nāśaḥ kriyate tadā "kiṃ punaḥ sthitihetunā"śrayeṇa yāvannāśaheturnāpatati tāvat svayameva sthāsyati | āpatitācca tasmānnaiṣa rakṣaṇakṣama iti kimanena svīkṛtena | "ā nāśakāgamāddhi nāśakāgamanaṃ yāvattata āśrayāt sthā"ñcediṣyate | evantarhi vastu"dharmatā nā śasya" | (67)

{1.68}

[1.68,0]

yadi naśvaro bhāvaḥ tadāśrayeṇa nāśakopanipātaṃ "yāvatsthāpyetānyathā" tu svayameva sthitimān kimāśrayeṇa |

[1.68,1]

"satyabādhosāviti kiṃ sthitihetunā || yathā jalāderādhāra iti cet tulyamatra ca || 68 ||"

[1.68,2]

evaṃ "satyabādho'sāviti kiṃ sthitihetunā" vidyamāne vastuni svabhāvatvāt abādho bādharahitosau nāśa iti kiṃ sthitihetunā svīkṛtenāpi | "yathā jalādeḥ" sata evādhāro ghaṭādistathā cittasya deha "iti cet | tulyamatra ca" prāguktaṃ sakalaṃ || (68)

{1.69}

<vi. bhāvasantaterhetutvādāśrayatvam>

[1.69,0]

kathantarhyādhāravyavahāraḥ samarthanīya ityā ha |

[1.69,1]

"pratikṣaṇavināśe hi bhāvānāṃ bhāvasantateḥ | tathotpatteḥ sahetutvādāśrayo'yuktamanyathā || 69 ||"

[1.69,2]

bhāvānāṃ hi vinaśvarasvabhāvatayā "pratikṣaṇavināśe" yo bhāvaḥ sahakārī bhavāsantateḥ tathā tādṛśyāḥ svopādānadeśāyā "utpatte"rnnimittaṃ "sahetutvādāśrayo" na "tvanyathā"'yuktatvāt | (69)

{1.70}

<ba. i viśeṣaṇāśrayāśrayibhāvadūṣaṇam>

<ii guṇasāmānyakarmaṇāṃ dūṣaṇam>

[1.70,0]

evaṃ sāmānyenāśrayāśrayibhāvadūṣaṇamabhidhāya dravyadūṣaṇādau viśeṣe dūṣaṇaṃ vaktumāha |

[1.70,1]

"syādādhāro jalādīnāṃ gamanapratibandhataḥ | agatīnāṃ kimādhārairguṇasāmānyakarmaṇām || 70 ||"

[1.70,2]

syādādhāro "jalādīnāṃ" prasarpaṇadharmaṇāṃ "gamanapratibandhataḥ" kuṇḍādiḥ "agatī"nāṃ "niṣkriyatvātkimādhāraiḥ" guṇivyaktyādi"bhirguṇasāmānyakarmaṇāṃ" padārthānāṃ | (70)

{1.71}

<bha. samavāyasamavāyibhāvanirāsaḥ>

[1.71,0]

"etena samavāyaśca samavāyi ca kāraṇam | vyavasthitatvaṃ jātyādernirastamanapāśrayāt || 71 ||"

[1.71,1]

"etenāśra"yāśrayibhāvapratiṣedhena "samavā"yo 'yutasiddhānāmādhāryādhārabhūtānāmiheti pratyayaheturyathā vyaktisāmānyayoḥ "samavāyikāraṇañca" svasamavetakāryajanakaṃ yathātmādi buddhyādīnāṃ "vyavasthitatvaṃ jātyādeḥ" kāsucideva vyaktiṣu gotvaṃ vartate keṣu cideva ca dehākārapariṇateṣu caitanyamityā di "nirastamanapāśrayādā"śrayapratiṣedhāt | tanmūlatvāccāsāṃ vyavasthānāṃ | (71)

{1.72}

<sthitisthāpakatānirāse saṃgrahaślokaḥ>

[1.72,0]

uktamarthaṃ ślokatrayeṇa saṃgṛhṇannāha |

[1.72,1]

"parato bhāvanāśaścet tasya kiṃ sthitihetunā | sa vinaśyed vinā'pyanyairaśaktāḥ sthitihetavaḥ || 72 ||"

[1.72,2]

"parato" mudgarāde"rbhāva"syānaśvarasya "nāśaścet tasya kiṃ sthitihetunā"śrayeṇa svayamanaśvaratvādeva na nakṣyati | atha naśvarasvabhāvosau tadā "sa vinaśyeta vinā"rnāśahetubhiraṃ"śaktāḥ sthitihetavo" bhāvaṃ naśvaraṃ sthāpayituṃ naśvavarasvabhāvasyāvaśyaṃ nāśāt | (72)

{1.73}

[1.73,0]

kiñca |

[1.73,1]

"sthitimān sāśrayaḥ sarvaḥ sarvotpattau ca sāśrayaḥ |"

[1.73,2]

"sthitimān sāśrayaḥ sarvvo" bhāvaḥ | tatra yo nāma kaścinnityāśrayo yathā sukhādirātmāśritaḥ | sarvvaḥ sa nityaṃ sthitimān syāt sthāpakasya sadā sthiteḥ | kaścidanityāśrayo yathā śuklatvādiḥ kāryadravyāśritaḥ | "sarvvotpattāva"sarvvaścotpadyamānaḥ | "sāśraya" iti dravyādirapi sāśrayaḥ | tadāśrayopi kapālādiḥ khaṇḍovayaviṣu samavetaḥ |

[1.73,3]

te cānyeṣviti yāvat paramāṇava āśrayāvadhayaḥ teṣāṃ nityatvāttadāśritaṃ dvyaṇukaṃ nityamityanayā paramparayā guṇopi nityaḥ sādityāha |

[1.73,4]

"tasmāt sarvasya bhāvasya na vināśaḥ kadācana || 73 ||"

[1.73,5]

"tasmātsarvvasya bhāvasya" buddhyādeḥ śuklādeśca "na vināśaḥ kadācana" prāpnoti | (73)

{1.74}

[1.74,0]

kiñca |

[1.74,1]

"svayaṃ vinaśvarātmā cet tasya kaḥ sthāpakaḥ paraḥ | svayaṃ na naśvarātmā cet tasya kaḥ sthāpakaḥ paraḥ || 74 ||"

[1.74,2]

"svayamvinaśva"rātmā cet bhāvastasya "kaḥ sthāpakaḥ para" āśrayā"bhimato na kaści"dasāmārthyāt | "svayaṃ na naśvarātmā cet tasya kaḥ sthāpakaḥ paraḥ" svayamavināśitayaiva sthitervvaiyarthyātsthāpakasya | (74)

{1.75}

<ca. upādānopādeyabhāvanirāsaḥ>

[1.75,0]

punaścittaśarīrayorupādānopādeyatāṃ niṣeddhumāha |

[1.75,1]

"buddhivyāpārabhedena nirhrāsātiśayāvapi | prajñāderbhavato dehanirhrāsātiśayau vinā || 75 ||"

[1.75,2]

"buddhivyāpārabhedena" na manojñānasyābhyāsaviśeṣeṇa "nirhrāsāti"śayāvupacayāpacayā"vapi prajñāde"rādiśabdānmaitrīkaruṇāvairāgyādīnāṃ "bhavato dehasya nirhrāsātiśayau " | tasmād buddhirevopādānakāraṇaṃ tadvikāravikāritvāt | na deho viparyayāt | (75)

{1.76}

[1.76,0]

"idaṃ dīpaprabhādīnāmāśritānāṃ na vidyate ||"

[1.76,1]

idamāśrayavikāraṃ vināpi vikāritvaṃ "dīpaprabhādīnāmāśritānāṃ na vidyate" tadvikāravikāritvāt |

[1.76,2]

atha dehādapi svasthātprajñāderutkarṣo dṛśyata iti tadvikāravikāritvamastyevetyāha |

[1.76,3]

"syāt tato'pi viśeṣo'sya na citte'nupakāriṇi || 76 ||"

[1.76,4]

"syāt tato" dehā"dapi viśeṣo"sya prajñāde"rna citte'nupakāriṇi" | cittaṃ hi svasthadehopakṛtasaumanasyamabhyāsaviśeṣavat prajñādikamutkarṣayati | na guṇepi citte deha eva | (76)

{1.77}

[1.77,0]

amumeva nyāyaṃ rāgādāvāha |

[1.77,1]

"rāgādivṛddhiḥ puṣṭyādeḥ kadācit sukhaduḥkhajā | tayośca dhātusāmyāderantararthasya sannidheḥ || 77 ||"

[1.77,2]

yāpi "rāgādivṛddhiḥ puṣṭayādeḥ" sāpi na sarvvadāpi tu "kadācit" prakṛtyā mandarāgasya pratisaṃkhyānabalinaśca puṣṭasyāpi rāgāvṛddheḥ | yadāpi bhavati tadāpi na kevalātpuṣṭyādeḥ kintu "sukhaduḥkhajā" | sukhādrāgaḥ duḥkhād dveṣaḥ iti na cittanirapekṣo rāgādiheturdehaḥ | "tayośca" sukhaduḥkhayo"rddhātusāmyāderantararthasyā"nugrāhakasyāntaḥ spraṣṭavyaviśeṣasyāntarasya sparśajñānaviṣayīkṛtasya "sannidherjanma" | sukhaduḥkhajñāne api viśiṣṭaviṣayapūrvvajñānasāpekṣe eva na dehamātrajanye ityarthaḥ | (77)

{1.78}

[1.78,0]

"etena sannipātādeḥ smṛtibhraṃśādayo gatāḥ | vikārayati dhīreva hyantararthaviśeṣajā || 78 ||"

[1.78,1]

"ete"nāntaroktanyāyena "sannipātāde"rādigrahaṇājjvarādeḥ "smṛtibhraṃśādayo ga" vyākhyātāḥ | dhīreva hi pūrvvikā'"ntararthaviśeṣā"ddhātuvaiṣamyājjātā tadgrāhiṇīṃ cittasantatiṃ "vikārayati" smṛtipramoṣādyupahatāṃ karoti | (78)

{1.79}

[1.79,0]

"śārdūlaśoṇitādīnāṃ santānātiśaye kvacit | mohādayaḥ sambhavanti śravaṇekṣaṇato yathā || 79 ||"

[1.79,1]

yathā "śārdū laśoṇitādīnāṃ" yathākramaṃ "śravaṇekṣaṇataḥ santānātiśaye kvacid" bhīrutame "mohādaya" ādiśabdād bhayaromaharṣādayo viṣayavikṛtabuddhidvāreṇaiva "sambhavanti" | na hi mohādīnāṃ śārdūlaśoṇitādaya upādānakāraṇāni kintu viṣayāḥ saṃntaḥ paramparayopakārakāḥ tathā rāgasmṛtibhraṃśādayopi boddhavyāḥ | (79)

{1.80}

[1.80,0]

"tasmāt svasyaiva saṃskāraṃ niyamenānuvartate | tannāntarīyakaṃ cittamataścittasamāśritam || 80 ||"

[1.80,1]

"tasmā"t sva"syaiva saṃskāraṃ niyamenānuvartate | tannāntarīyakaṃ citta"meṣitavya"mataścittamāśritaṃ" cittaṃ cittasaṃskārasyaivānuvartanāt | dehasaṃskārantu vyabhicarati pratisaṃkhyānabalināmityuktaṃ | (80)

{1.81}

[1.81,0]

cetaḥśarīrayorbhedapakṣeṇāśrayāśrayibhāvo 'yukta iti pratipādya śaktipakṣepyabhedātmake doṣamāha |

[1.81,1]

"yathā śrutādisaṃskāraḥ kṛtaścetasi cetasi | kālena vyajyate'bhedāt syād dehepi tato guṇaḥ || 81 ||"

[1.81,2]

"yathā śrutādisaṃ" punaryathāprabodhapratyayaṃ cetasi "kālena krama"bhāvinā "vyajyate" tathā "abhedāccitta"śarīrayoḥ "syād dehepi tataḥ" saṃskāraprabodhakāt pratyayāt guṇo'bhivyaktaḥ | tataśca dehaṃ paśyatā "śrutādisaṃskāropi" tadātmabhūto dṛśyo dṛśyeta | tasmād dehasyāśrayatvapratiṣedhāt tadvināśe cittavināśo neti janmaparamparāsu yuktaḥ kṛpābhyāsaḥ | (81)

{1.82}

<ga punarjanmaparigrahaḥ>

[1.82,0]

kathaṃ punarjanmaparigraha ityāha |

[1.82,1]

"ananyasatvaneyasya hīnasthānaparigrahaḥ | ātmasnehavato duḥkhasukhatyāgāptivāñchayā || 82 ||"

[1.82,2]

"ananya" īśvarapratiṣedhāt | "hīnasthānaparigraho" garbhasyāśrayatvena svīkāraḥ "ātmasnehavataḥ" satṛṣṇasya duḥkhe sukhamiti viparyāsaḥ | tasya "duḥkhasukhayo" | satṛṣṇo hi duḥkhe sukhamiti viparyastaḥ ātmani snigdho janmākṣepakakarmavaśāt sukhahetuṃ garbhasthānaṃ manyamānaḥ parigṛhṇāti | (82)

{1.83}

<ī. avidyātṛṣṇe bandhakāraṇam>

[1.83,0]

tataśca |

[1.83,1]

"duḥkhe viparyāsamatiḥ tṛṣṇā cābandhakāraṇam | janmino yasya te na sto na sa janmādhigacchati || 83 ||"

[1.83,2]

"duḥkhe viparyāsamatistṛṣṇā cābandhakāraṇaṃ" āśleṣahetu"rjanminaḥ" | tṛṣṇayā ātmasnehopyākṣipto hetuvadveditavyaḥ | yasya tūnmūlitātmagrahasya "te" viparyāsastṛṣṇā "ca na sto" na vidyete "na sa janmādhigacchati" || (83)

{1.84}

<īī. gatyāgatyoradarśanaṃ indriyāpāṭavāt>

[1.84,0]

"gatyāgatī na dṛṣṭe cedindriyāṇāmapāṭavāt | adṛṣṭirmandanetrasya tanudhūmāgatiryathā || 84 ||"

[1.84,1]

bhāvijanmanyatītācca janmano yathākramaṃ "gatyāgatī na dṛṣṭe cet | indriyā"radarśanaṃ te sūkṣmasyāntarābhavaśarīrasya | "mandanetrasya" puṃsasta"nadhū"masyāgatiradarśanaṃ "yathā" | na hyadṛśyasyādarśanādabhāvaḥ | (84)

{1.85}

<īīī. mūrttasyā'pi mūrtte praveśaḥ>

[1.85,0]

nanu mūrttaṃ na mūrttāntaramanupraviśati pratighātāt | mūrttañcāntarābhavaśarīramityata āha |

[1.85,1]

"tanutvānmūrtamapi tu kiñcit kvacidaśaktimat | jalavat sūtavaddhemni nādṛṣṭenāsadeva vā || 85 ||"

[1.85,2]

"tanutvānmūrttamapi tu kiñcitkvaci"nmūrtte"'śaktimada"pratighātavat "jalavat" ghaṭe "sūtavad" hemni | jalasūtau hi mūrttāvapi ghaṭahemnī bhindantau dṛśyete 'ntarābhavaśarīramaśaktimat na dṛṣṭamiti cet "nāda"ṣṭenā"sadeva" vā bhavati tādṛśamantarābhavaśarīraṃ | (85)

{1.86}

<īV. nopādānabhūtaṃ śarīraṃ buddheḥ>

<ā. avayavinirāsaḥ>

[1.86,0]

kiñca | śarīramupādānaṃ buddherbhavadekamavayavirūpaṃ vā syāt | anekaṃ paramāṇusañcayasvabhāvaṃ vā | tatrāvayavirūpaṃ kimavayavā eva hastādaya uta tebhyo'nyat | dvayamapi pratiṣeddhumāha |

[1.86,1]

"pāṇyādikampe sarvasya kampaprāptervirodhinaḥ | ekasmin karmaṇo'yogāt syāt pṛthak siddhiranyathā || 86 ||"

[1.86,2]

"pāṇyādikampe" sarvvasya kampaprāpteḥ | yadi pāṇyādayo'vayavā eva avayavyekarūpaḥ tadā pāṇyādeḥ kampe sati sarvvasya pādāderapi kampaḥ prāpnoti | "eka"smiṃstasmin "karmaṇaḥ" kampasya virodhino'kampasyā"yogāt" | ekantu dravyaṃ tatsamavetaśca kampa iti sarvvaṃ kampeta | avayavānāmekāvayavirūpatvaṃ hetuḥ parābhyupagamasiddhaḥ | sarvvasya kampaprasaṅgaḥ | na ca kamposti iti sādhyābhāvenaikāvayavirūpatvābhāvaprasaṅgaviparyayaḥ | evamvakṣyamāṇāvapi prasaṅgatadviparyayau veditavyau || "athāvayavebhyo" bhinno'vayavī | ata evaikasminnavayave kampamāne nāvayavāntarasya kampaḥ tadāpi "syāt "k"siddhiranya"thā'vayavāvayavinorbhede pṛthakkampamānādavayavādakampamānasyāvayavinaḥ samavetasya bhedena tatraivāvayave siddhiḥ syāt vastrodakavat | atrāpyavayavāvayavinorbhedaḥ parābhyupagamasiddho hetuḥ | pṛthaksiddhiḥ prasajyate | sādhyābhāve sādhanābhāvo viparyayaḥ | evamvakṣyamāṇau ca prasaṅgaviparyayau | (86)

{1.87}

[1.87,0]

"ekasya cāvṛtau sarvasyāvṛtiḥ syādanāvṛtau | dṛśyeta rakte caikasmin rāgo'raktasya vā'gatiḥ || 87 ||"

[1.87,1]

athābhedapakṣe "ekasyā"vayavasyā"vṛtau sarvvasyāvṛtiśca syādi"ti prasaṅgaḥ | bhedapakṣamāśrityā"nāvṛ"tau cāvayavinaḥ svīkriyamāṇāyāmāvṛta evāvayave'nāvṛtosaudṛśyeteti prasaṅgaḥ | athābhedapakṣe "rakte caikasminna"vayave sarvvatrāvayave "rāgo" dṛśyeteti prasaṅgaḥ | bhedapakṣe tu rakta evāvayave'"raktasya" cāvayavino "vā'gatiḥ" syāditi "prasaṅgaḥ" | (87)

{1.88–1.89}

[1.88–1.89,0]

sarvvatra sādhyābhāvena sādhanābhāvaḥ prasaṅgaviparyayaḥ | tamāha |

[1.88–1.89,1]

"nāstyekasamudāyo'smādanekatve'pi pūrvavat |"

[1.88–1.89,2]

"nāstyeka"smin nāstyeko'vayavī "samudā"yo'vayavānā"masmā"tkampādisādhyābhāvāt | avayavāvayavinora"nekatvepi pūrvvavat" | abhedapakṣa iva sādhyābhāvena sādhanābhāvo viparyayaḥ |

[1.88–1.89,3]

"aviśeṣādaṇutvācca na gatiścenna sidhyati || 88 ||"

[1.88–1.89,4]

"aviśeṣaḥ;"

[1.88–1.89,5]

atha śarīrādau pratyakṣadṛṣṭe dharmiṇi kampākampādiviruddhadharmmādhyāsāt | svatantrahetorekatvapratiṣedhaḥ sādhanīya iti | avayavino'bhāvāt paramāṇupuṃjarūpaṃ śarīrādi tadapi parasparasaṅgamāvasthātaḥ puñjāvasthāyā"maviśeṣād" viśeṣābhāvāt "aṇutvācca" | darśanānarhasūkṣmatayāpi śarīrāderna "gatiścet | na sidhyati (88) " |

<a. āvaraṇādyabhāvanirāsaḥ>

[1.88–1.89,6]

"viśiṣṭānāmaindriyatvamato'naṇuḥ |"

[1.88–1.89,7]

parasparāsaṅgatebhyaḥ paramāṇubhyo'dṛṣṭasahakāribhyo dṛśyānāmevānyonyasaṃhatānāmutpatteḥ | teṣāṃ "viśiṣṭānāmaindriya"tvamindriyagrāhyatvaṃ ata aindriyatvā"danaṇu"riṣṭaḥ | indriyāgocareṣvaṇutvaṃ prasiddhaṃ tadeva tu hetukṛtaṃ | puñjībhūtāstu dṛśyamānā nāṇava ucyante kintu śarīrādivyapadeśyāḥ | yathā tantavaḥ paṭāvasthā na tantavaḥ ucyante'pi tu paṭa ityasiddhau hetū |

[1.88–1.89,8]

"etenāvaraṇādīnāmabhāvaśca nirākṛtaḥ || 89 ||"

[1.88–1.89,9]

"etena" paramāṇūnāṃ pūrvvāvasthāto viśiṣṭatvakathanenāvara"ṇādhārādīnāmabhāvaḥ"parairasaṃhatāvasthāyāmiva yaḥ pratipāditataḥ "sa ca nirākṛto" boddhavyaḥ | "kecit paramāṇavaḥ" saṃhatā jātā āvaraṇadhāraṇādikṣamā bhavanti nānye | (89)

{1.90}

[1.90,0]

"kathaṃ vā sūtahemādimiśraṃ taptopalādi vā | dṛśyaṃ pṛthagaśaktānāmakṣādīnāṃ gatiḥ katham || 90 ||"

[1.90,1]

"kathamvā sūtahemādimiśraṃ" piṣṭikāvasthāyāṃ tejaḥparamāṇusañcayarūpe "tapto"palādi vā miśraṃ kathaṃ dṛśyaṃ vijātīyānāṃ dravyānārambhāt na tadavayavi dravyaṃ | paramāṇavaśca tvanmate na dṛśyā iti na teṣāṃ darśanaṃ syāt | yadi ca paramāṇavaḥ pṛthagavasthāyāṃ jñānajanane'śaktā iti puñjāvasthā api tathā | tadā "pṛthagaśaktānāma" jñānajanane saṃhatau "gatirjñānaṃ kathaṃ" | (90)

{1.91}

[1.91,0]

"saṃyogāccet samāno'tra prasaṅgo hemasūtayoḥ | dṛśyaḥ saṃyoga iti cet kuto'dṛśyāśraye gatiḥ || 91 ||"

[1.91,1]

tasmādanaikāntikamapi hetudvayaṃ nendriyāderjñānajanma kintu saṃyogāttadīyāditi cet | "samāno'tra prasaṅgaḥ" | yathā pṛthagindriyādayaḥ "saṃyoganna janayanti | tathā"militā api na janayeyuḥ | "hemasūtayordṛśyaḥ saṃyogo" dṛśyata "iti cet | kuto'dṛśyā" | hemasūtaparamāṇavo hi saṃyogasyāśrayāsteṣāmadṛśyatve kathantadāśritasya saṃyogasya darśanaṃ | na hi kaścit piśācayoḥ saṃyogamupalabhate | kiñca | nānādravyārabdhapānakādirapi saṃyogo guṇa eṣitavyaḥ | tasmin "mṛṣṭaṃ pānakaṃ svarūpaṃ" pānakamiti nirguṇatvād guṇānāṃ viruddhaḥ || (91)

{1.92}

[1.92,0]

"rasarūpādiyogaśca saṃyoga upacārataḥ | iṣṭaśced buddhibhedo'stu paṃktirdīrgheti vā katham || 92 ||"

[1.92,1]

nānāguṇidravyeṣu saṃyogo || rasarūpādayaśca samavetā ityekārthasamavāyāttaddharmasya pānakādiṣūpa"cārato rasarūpādiyoga iṣṭaścet" | tarhi kṣīrādau pānakādau ca mukhyāmukhyatvena spaṣṭāspaṣṭatayā mṛṣṭādi"buddherbhedaḥ" syāt | na hi māṇavake'gnibuddhirupacārādagnāviva bhavati | "paṃktirdīrgheti vā kathaṃ" | paṃktiṣu samavetā paṅaktiḥ saṃkhyā guṇo vā syāt | na ca tatra dairdhyamasti nirguṇatvād guṇānāṃ | nāpi paṅaktiṣu dairdhyamasti yenaikārthasamavāyādupacāraḥ syāt | (92)

{1.93}

<ba. saṃkhyādinirāsaḥ>

[1.93,0]

etaccābhyupagamyoktaṃ na tu saṃkhyādayaḥ santi tadāha |

[1.93,1]

"saṃkhyāsaṃyogakarmāderapi tadvat svarūpataḥ | abhilāpācca bhedena rūpaṃ buddhau na bhāsate || 93 ||"

[1.93,2]

"saṃkhyāsaṃyogakarmmādeḥ" | ādiśabdādvibhāgaparatvāparatvasāmānyāderapi "tadvatsvarūpato" dravyasvabhāvād "bhedenābhilāpācca" | saṃkhyāsaṃyoga ityādikāt | "buddhau" dravyagrāhiṇyāṃ "rūpaṃ na bhāsate"'bhāsamānañca dṛśyābhimataṃ dṛśyānupalabdhayā bādhitaṃ || (93)

{1.94}

[1.94,0]

yadi saṃkhyādayo na santi kathameko ghaṭaḥ saṃyukto mahān patatītyādi vyapadiśyate 'rthabhedābhāve paryyāyatā prāpnotītyata āha |

[1.94,1]

"śabdajñāne vikalpena vastubhedānusāriṇā | guṇādiṣviva kalpyārthe naṣṭājāteṣu vā yathā || 94 ||"

[1.94,2]

"śabdajñāne" eko ghaṭa ityādike kalpyārthe kalpitārthe "vika" | kīdṛśena "vastu" vastuno bhedo vijātīyād vyāvṛttistāmviṣayatvenānusaratā "guṇādi""ṣviva" yathā paṅktyādau "ekā mahatī gacchatītyādiśabdajñāne | na hi tatra saṃkhyādayaḥ" santi nirguṇatvād guṇānāṃ | "naṣṭājāteṣu vā yathā | eko dvau bahavo naṣṭā bhavi"ṣyanti veti śabdajñānavat | "naṣṭamajātañca svayameva nāsti kiṃ punastatra saṃkhyādayo" bhaviṣyanti | (94)

{1.95}

[1.95,0]

"mato yadyupacāro'tra sa iṣṭo yannibandhanaḥ | sa eva sarvabhāveṣu hetuḥ kiṃ neṣyate tayoḥ || 95 ||"

[1.95,1]

"mato yadyupacārotra" guṇādiṣu saṃkhyādivyapadeśasya "sa" upacāra "iṣṭo yanni" guṇādiṣu saṃkhyādyupacārasya heturyaḥ "sa eva sarvvabhāveṣu hetuḥ kinneṣyate tayoḥ" śabdajñānayoḥ yena saṃkhyādayaḥ kalpyante pramāṇabādhitāḥ || (95)

{1.96}

[1.96,0]

"upacāro na sarvatra yadi bhinnaviśeṣaṇam | mukhyamityeva ca kuto'bhinne'bhinnārthateti cet || 96 ||"

[1.96,1]

"upacāro na sarvvatra yadi" mukhye satyupacāro bhavatina tu sarvvatraivāsau || "bhinna" mukhyaṃ yatra bhinnaṃ viśeṣaṇamasti "tanmukhyaṃ anyatropacāraḥ | bhinnaviśe""mukhyamitye"tadeva "kuto" niścitaṃ "abhinne'bhinnārthateti cet" | (96)

{1.97}

[1.97,0]

yadi saṃkhyādi bhinnaṃ nāsti tadā ghaṭa ekaḥ "saṃyukto mahān gacchatīti śabdānāṃ" paryāyatā syāt | na cāsti ||

[1.97,1]

"anarthāntarahetutvepyaparyāyaḥ sitādiṣu | saṃkhyādiyoginaḥ śabdāstatrāpyarthāntaraṃ yadi || 97 ||"

[1.97,2]

"nanvanarthāntarahetutvepyaparyāyaḥ sitādi"guṇeṣu "saṃkhyādiyoginaḥ śabdā" dṛśyante | "atrāpyarthāntaraṃ yadi" | sitādau saṃkhyādi tiṣṭhati | "tatastacchabdānāma"paryāyatāpattiḥ | (97)

{1.98}

[1.98,0]

"guṇadravyāviśeṣaḥ syād bhinno vyāvṛttibhedataḥ | syādanarthāntarārthatvepyakarmādravyaśabdavat || 98 ||"

[1.98,1]

evañca sati "guṇānāṃ dravyāṇāñcāviśeṣaḥ syāt" saṃkīrṇṇalakṣaṇatvāt | kriyāvat guṇavatsamavāyikāraṇaṃ dravyamiti lakṣaṇasya dvayorapi bhāvāt | kathaṃ punarabhinnārthatvepyaparyāyatvamityāha | vijātīyebhyo'nekāsaṃyuktādibhyo "vyāvṛtterbhedāt " pratyayaścaiko ghaṭaḥ saṃyukto ghaṭa ityādi | akarma dravyamadravyaṃ karmeti śabdāviva bhinno vyatiriktārthābhāvepi | na hi tvanmatepyakarmadravyaśabdayorartho dravyakarmabhyāṃ bhinno vastubhūtosti || (98)

{1.99}

<bha. saṃkhyādyabhāve'pyekatvasaṃyogayorvyapadeśaḥ>

[1.99,0]

yadi na santi saṃkhyādayaḥ kathaṃ ghaṭasyaikatvaṃ saṃyogo vā ityādi vyapadeśa ityāha |

[1.99,1]

"vyatirekīva yaccāpi sūcyate bhāvavācibhiḥ | saṃkhyāditadvataḥ śabdaistaddharmāntarabhedakam || 99 ||"

[1.99,2]

"vyatire"kīva bhedavadiva "yaccāpi saṃkhyādi tadvato" dravyād "bhāvavācibhiḥ" dravyābhidhāyibhiḥ "śabdaiḥ sūcyate" ghaṭasyaikatvamityādi | tatsūcyamānamekatvādi"dharmmāntara"sya śuklatvādeḥ "bhedakaṃ" | yadyapi ghaṭānaikatvādayo bhinnā vastutastathāpyekatvaśuklatvādayo ghaṭātparasparaṃ cānuvṛttyananuvṛttibhyāṃ kalpitabhedāḥ | (99)

{1.100}

[1.100,0]

"śrutistanmātrajijñāsoranākṣiptākhilāparā | bhinnaṃ dharmamivācaṣṭe yogo'ṅgulyā iti kvacit || 100 ||"

[1.100,1]

teṣu yadaiko dharmaḥ pratipitsitaḥ tadā bhedena nirdiṣṭaḥ sa dharmāntarapratikṣepako bhavati ghaṭasyaikatvamityādi | tadā "tanmātra"syaikadharmamātrapratipitsoḥ pratipādyasyān"rodhena ca tathā" saṃketavaśāt prayuktā "śrutiranākṣipto"'viṣayīkṛto'"parokhilo" dharmo vyavacchedakaṃ | yathāsambhavī yayā sā tādṛśī dharmiṇo dharmmāntarebhyaśca "bhinnaṃ" niṣkṛṣṭabhiva "dharmamācaṣṭe" yathā'"ṅgulyā yoga" iti | (100)

{1.101}

[1.101,0]

"yuktāṅgulīti sarveṣāṃ ākṣepād dharmivācinī | khyātaikārthābhidhāne'pi tathā vihitasaṃsthitiḥ || 101 ||"

<a. dharmavācinyeva śrutirdharmivācinī>

[1.101,1]

yadā tu sa eva dharmo dharmāntarasambandhayogo jijñāsitastadā tathā saṃketād "yuktāṅgulī"ti śrutiḥ "sarvveṣāṃ" dharmmāntarāṇā"mākṣepād dharmivācinī khyātā" | ekasya vijātīyavyāvṛttilakṣaṇasyārthasyā"bhidhānepya"yamvibhāgo yuktaḥ | "yasmāttena prakāreṇa " kṛtavyavasthā sā śrutiḥ saṃketena | (101)

{1.102}

<ba. samudāyavācinī śruti>

[1.102,0]

tadevaṃ dharmavācinyapi śrutirddharmāntarapratikṣepāpratikṣepābhyāṃ "dharmavācinī dharmi"vācinī veti nirdiṣṭaṃ |

[1.102,1]

idānīṃ samu dāyavācinīṃ darśayati |

[1.102,2]

"rūpādiśaktibhedānāmanākṣepeṇa varttate | tatsamānaphalā'hetuvyavacchede ghaṭaśrutiḥ || 102 ||"

[1.102,3]

ghaṭavyapadeśabhājāṃ "rūpādī"nāmavāntararaṃjanā"diśaktibhedānāmanākṣepeṇa teṣāṃ" rūpādīnāṃ "yatsamānaṃ" phalamudakāharaṇādi tasyāhetoraśvāde"rvyavacchede" pratipādye "ghaṭa"śrutirvvartate udakāharaṇādyahetuvyāvṛttiṃ samudāyavācī ghaṭaśabda āhetyarthaḥ | (102)

{1.103}

[1.103,0]

"ato na rūpaṃ ghaṭa ityekādhikaraṇa śrutiḥ | bhedoyamīdṛśo jātisamudāyābhidhāyinoḥ || 103 ||"

[1.103,1]

ataḥ samudāyā'bhidhāyitvāt na rūpaṃ ghaṭa ityekādhikaraṇā śrutiḥ | "rūpaśabdo" hi dharmavācī ghaṭaśabdastu samudāyābhidhāyī | kathamanayorekārthatā | "bhedo'yamī"dṛśo "jātisamudāyābhidhāyino"rghaṭatvaghaṭaśabdayośca jñeyaḥ | (103)

{1.104}

[1.104,0]

samudāyābhidhāyī cāpratikṣiptadharmāntara eva bhavatīti sauvarṇṇo ghaṭa ityādi sāmānādhikaraṇyaṃ | sa ca dvividho'nekavṛttiranyathā ca | "tathā ghaṭādi"śabdovi ndhyā dri śabdaśca | yadi rūpādayaḥ kevalā nāstyavayavī tadā kathaṃ ghaṭasya rūpādaya iti sambandha | ityāha |

[1.104,1]

"rūpādayo ghaṭasyeti tatsāmānyopasarjanāḥ | tacchaktibhedāḥ khyāpyante vācyo'nyopi diśā'nayā || 104 ||"

[1.104,2]

"rūpādayo ghaṭasya" iti sambandhavācinyā śrutyā "tatsāmā" ghaṭatvasāmānyaviśeṣitāsteṣāṃ rūpādīnāṃ śaktibhedā rañjanādayaḥ khyāpyante ghaṭavyapadeśaviṣayasamudāyāntarggataṃ rañjanakṣamarūpaṃ niṣkṛṣyocyata ityarthaḥ | anyopi candanasya gandha ityādivyapadeśo'nayā diśā vācyaḥ | vistarastṛtīyapariccheda evāsya | tadevamavayavyādīnāṃ pratiṣedhāt pānakādiriva paramāṇupuñjarūpa eva dehaḥ pratyakṣeṇekṣyata iti sthitaṃ || (104)

{1.105}

<gha vijñānaṃ kāraṇam>

<ī. paramāṇūnāṃ samuditānāṃ na buddhihetutvam>

[1.105,0]

na cāsya buddhihetutvaṃ yuktamiti prakṛtamanubandhaṃ paramāṇūnāṃ samuditānāṃ pratyekaṃ buddhihetutvābhāvaṃ vaktumāha |

[1.105,1]

"hetutve ca samastānāmekāṅgavikalepi na | pratyekamapi sāmarthye yugapad bahusambhavaḥ || 105 ||"

[1.105,2]

yadi "samastānāṃ" dehaparamāṇūnāṃ "hetutvaṃ" tadā'vayavacchedādinā "ekāṅgavikalepi" dehe na syāt buddhiḥ | na caitadasti | atha pratyekaṃ te samarthāstadā "pratyekamapi " svīkriyamāṇe "yugapad bahusambhavaḥ" | paramāṇusaṃkhyāni jñānāni yugapajjāyaren sarvveṣāṃ pratyekaṃ sāmarthyāt | (105)

{1.106}

<īī. prāṇāpānayoraniyāmakatā>

[1.106,0]

atha prāṇāpānābhyāṃ niyāmakābhyāmekameva jñānamabhivyajyate tato na yugapadanekā vyaktirityata āha |

[1.106,1]

"nānekatvasya tulyatvāt prāṇāpānau niyāmakau || ekatve'pi bahuvyaktistaddhetornityasannidheḥ || 106 ||"

[1.106,2]

tanna | paramāṇusañcayātmakatvena dehavat prāṇāpānayora"pyanekatvasya tulyatvāt" | "teṣāṃ pratyekamabhivyañjakatve yugapadanekā"bhivyaktiprasaṅgādekajñānābhivyaktau prāṇāpānau niyāmakau na yuktau | "ekatvepi" prāṇasyāpānasya ca "bahūnāṃ nānā"kālabhāvināṃ jñānānāṃ yugapada"bhivyaktiḥ" syāt | tasyābhivyakte"rhetoḥ" prāṇādernityaṃ sannidheḥ || (106)

{1.107}

[1.107,0]

"nānekaheturiti cennāviśeṣāt kramādapi || naikaprāṇepyanekārthagrahaṇānniyamastataḥ || 107 ||"

[1.107,1]

yugapa"nnāneka"syā"bhivyaktihetuḥ" prāṇā"diriti cet" | "na" syāddhetura"viśeṣāt" |"kramādapi" ||

[1.107,2]

kiñcaikasminnapi "prāṇe'nekeṣā"ma"rthānāṃ grahaṇāda"nekā"bhirbbu"ddhibhirekaḥ prāṇaḥ ekāṃ buddhimabhivyanaktīti nāyantata ekaprāṇā"nniyamaḥ" | (107)

{1.108}

[1.108,0]

"ekayā'nekavijñāne buddhyā'stu sakṛdeva tat | avirodhāt; krameṇāpi mā bhūt tadaviśeṣataḥ || 108 ||"

[1.108,1]

"ekayā buddhyā'nekavijñāne" ca svīkriyamāṇe'"stu sakṛdeva tat" yāvad grahītavyagrahaṇa"mavirodhāt" yadyekasyā anekagrahaṇaṃ virudhyate katicitpadārthagrahaṇamapyekadā na syāt | na virudhyate cet yāvadgrahītavyaṃ gṛhṇīyāt | "anyathā "nekagrahaṇaṃ | "tadaviśeṣato" buddhervviśeṣābhāvāt | (108)

{1.109}

[1.109,0]

"bahavaḥ kṣaṇikāḥ prāṇā asvajātīyakālikāḥ | tādṛśāmeva cittānāṃ kalpyante yadi kāraṇam || 109 ||"

[1.109,1]

"bahavaḥkṣaṇikāḥ prāṇā asvajātīyakālikā" asahabhāvinaḥ | "tādṛ"śāmekakṣaṇikānāṃ bahūnāmasahabhāvināṃ "cittānāṃ kalpyante yadi kāraṇaṃ" | (109)

{1.110}

[1.110,0]

"kramavantaḥ kathaṃ te syuḥ kramavaddhetunā vinā | pūrvasvajātihetutve na syādādyasya sambhavaḥ || 110 ||"

[1.110,1]

tadāṃ "kramavantaḥ kathante" prāṇāḥ "syuḥ kramavaddhetunā vinā" | śarīraṃ teṣāṃ hetuḥ taccākramaṃ | na cākramātkramikāryaṃ yuktaṃ "pūrvvasvajā"tihetutve "na syādādyasya" prāṇasya "sambhavaḥ" | (110)

{1.111}

<īīī. paralokānāgatasya prāṇe nirhetukatā>

[1.111,0]

na hi paralokāgataḥ prāṇosti ya ādyasya śarīrasambandhino hetuḥ syāt | etadevāha |

[1.111,1]

"taddhetustādṛśo nāsti sati vā'kanetā dhruvam | prāṇānāṃ bhinnadeśatvāt sakṛjjanma dhiyāmataḥ || 111 ||"

[1.111,2]

taddhetustādṛśo nāsti | "sati" ca taddhetāva"nekatā dhruvaṃ prāṇānāṃ bhinnadeśatvāt" | deśabhedāt prāṇāḥ pratideśaṃ bhinnā "ato"'nekatvāt prāṇānāṃ pratyekaṃ samarthānāṃ tebhyo vyañcako'nekatvādato "dhiyāṃ janma sakṛt" syāditi prasaṅgaḥ | (111)

{1.112}

[1.112,0]

"yadyekakāliko'neko'pyekacaitanyakāraṇam | ekasyāpi na vaikalye syānmandaśvasitādiṣu || 112 ||"

[1.112,1]

"yadyekakāliko'nekaḥ" prāṇa"ekacaitanyakāraṇa"miṣyate tadai"kasyāpi" prāṇasya "manda" sati "na syāccai"tanyaṃ kāraṇānāmasamagratvāt | (112)

{1.113}

[1.113,0]

"atha heturyathābhāvaṃ jñāne'pi syād viśiṣṭatā | na hi tat tasya kāryaṃ yad yasya bhedānna bhidyate || 113 ||"

[1.113,1]

"atha heturyathābhāvaṃ" yathāsambhavaṃ prāṇānāṃ hetutvaṃ syāt | tadā "jñānepi syād " | prāṇānāmupacayāpacayābhyāṃ jñānamapi tādṛśaṃ syāt | "na hi tattasya "yuktaṃ "yadyasya bhedānna bhidyate" | (113)

{1.114}

<īV. śaktiniyamād na dhiyāṃ sakṛjjanta>

[1.114,0]

tvanmatepi dhiyāṃ sakṛjjanma kasmānna bhavatītyāha |

[1.114,1]

"vijñānaṃ śaktiniyamādekamekasya kāraṇam |"

[1.114,2]

"vijñānaṃ śaktiniyamādekaṃvijñāname kaṃ" | "śakteḥ" svakāraṇakṛtāyā "niyamāde" vijñānasya "kāraṇa"miti na sakṛd dhiyāṃ janma |

[1.114,3]

kuta evaditi cedāha |

[1.114,4]

"anyārthāsaktiviguṇe jñāne nārthāntarāgrahāt || 114 ||"

[1.114,5]

anyasminnarthe āsaktyā punaḥ punaḥ pravṛtyātmikayā "viguṇe" viṣayāntarasañcārijñānotpādavirodhāni "jñāne" pūrvvake sati viṣayāntarasyāgrahaṇāt | aviguṇe tu grahaṇāt | tasmāt jñānakāryaṃ jñānaṃ | tadanvayavyatirekānuvidhānāt | (114)

{1.115}

<ṅa karmasiddhiḥ>

<ī. sahasthitikāraṇaṃ karma,>

[1.115,0]

"śarīrāt sakṛdutpannā dhīḥ svajātyā niyamyate | parataścet samarthasya dehasya viratiḥ kutaḥ || 115 ||"

[1.115,1]

atha "śarīrā tsakṛ"tprathamamutpannā dhīḥ "svajātyā niyamyate parata" ekasyā buddherekā buddhirbhavatīti na sakṛjjanmaprasaṅgaḥ | nanu buddhijanane prathamaṃ "samarthasya dehasya" paścā"dvirati"stajjananāt "kutaḥ" | yena buddhirnniyāmikā syāt parataḥ | (115)

{1.116}

[1.116,0]

"anāśrayānnivṛtte syāccharīre cetasaḥ sthitiḥ | kevalasyeti ceccittasantānasthitikāraṇam || 116 ||"

[1.116,1]

nanu yadi buddherna deha āśrayastadā'"nāśrayādāśra"yābhāvāt "nivṛtte śarīre kevalasya " | syādetat śarīreṇa saha "cittasantānasya sthitikāraṇaṃ" dṛṣṭaṃsahāyaṃ yatkarma (116 | )

{1.117}

<īī. āmutrikadehahetuḥ pañcāyatanamaihikam>

[1.117,0]

"taddhetuvṛttilābhāya nāṅgatāṃ yadi gacchati |"

[1.117,1]

<a.>

tadyadi tasya pāralaukikasya "dehasya hetu"raihikamantyaṃ pañcāyatanaṃ tasya "vṛttiḥ" pāralaukikadehajananādyābhimukhyaṃ | tasya "lābhāya" prāptaye'"ṅgatāṃ" sahakāritāṃ "na " tadā kevalaṃ cittaṃ tiṣṭhati | yathā virūpe dhātau |

[1.117,2]

kaḥ punarāmutrikadehahetuḥ yasya cittaṃ sahakārītyāha |

[1.117,3]

"heturdehāntarotpattau pañcāyatanamaihikam || 117 ||"

[1.117,4]

"heturdehāntarotpattau pañcāyatanaṃ" pañcendriyāṇi | aihikamidaṃ janmabhavaṃ | (117)

{1.118}

[1.118,0]

"tadaṅgabhāvahetutvaniṣedhe'nupalambhanam | aniścayakaraṃ proktaṃ | indriyādyapi śeṣavat || 118 ||"

[1.118,1]

yacca tayoḥ karma_aihikapañcāyatanayoryathākrama"maṅgabhāvahetutvayoḥ" sahakāritopādānatvayo"rniṣedhe" karttavye'"nupalambhanaṃ" parairucyate | tada"niścayaka"ramanaikāntikamadṛśyaviṣayatvāt "proktaṃ indriyādyapi śeṣavat" | yajapīndriyādi śarīrāntarasambandhīndriyādi pratisandhātṛ na bha vatīndriyatvāderiti tadapi śe ṣavadanaikāntikaṃ boddhavyaṃ | ādiśabdātprāṇāpānatvādi jñānatvādica | (118)

{1.119}

[1.119,0]

ba viruddhatvamapi darśayati |

[1.119,1]

"dṛṣṭā ca śaktiḥ pūrveṣāmindriyāṇāṃ svajātiṣu | vikāradarśanāt siddhaṃ aparāparajanma ca || 119 ||"

[1.119,2]

"dṛṣṭā ca śaktiḥ pūrvveṣāmindriyāṇāṃ svajātiṣu" karttavyeṣu madhyāvasthāyāṃ tata indriyāditvāt | svajātipratisandhātṛtvamevaiṣāṃ yuktaṃ | madhyāvasthāyāñca pūrvvāvasthātaḥ pāṭavādi"vikāradarśanāt siddhaṃ" pratikṣaṇa"maparāparajanma ce"ndriyādīnāmiti nādṛṣṭānto hetuḥ | (119)

{1.120}

[1.120,0]

ca nanu śarīrādevendriyādīnāṃ janmetyāha |

[1.120,1]

"śarīrād yadi tajjanma prasaṅgaḥ pūrvavad bhavet | cittāccet tata evāstu janma dehāntarasya ca || 120 ||"

[1.120,2]

"śarīrādyadi" teṣāmindriyādīnāṃ "janma"tadā "pūrvvava"ddhe tutve ca samastānāmityādinoktaḥ "prasaṅgo bhavet" | "cittācce"dindriyacittādīnāṃ janma śarīrājjanmani doṣadarśanādiṣyate tadāntyāvasthāyāmapyavi"kalatvā"ccittasya "tata" evāstu "janma dehā" pañcāyatanarūpasyānagatasya | (120)

{1.121}

[1.121,0]

"tasmānna hetuvaikalyāt sarveṣāmantyacetasām | asandhirīdṛśaṃ tena śeṣavat sādhanaṃ matam || 121 ||"

[1.121,1]

da yataścittameva cittasya hetuḥ | tṛṣṇākarmasahāyañca pañcāyatanasya | "tasmānna " cittasya pañcāyatanasya "ca" hetvavaikalyāt kāryotpādasyāvaśyambhāvitvāt | tenedṛśamantyacittatvādi "śeṣa"vadanaikāntikaṃ "sādhanaṃ mataṃ" || (121)

{1.122–1.123}

<kha. yuktaḥ karuṇābhyāsaḥ>

<ka cittamātrapratibaddhatvāt>

[1.122–1.123,0]

tadevaṃ cittamātrapratibaddhatvāccittajanmano dehanivṛttāvapi janmaparamparāsambhave yuktaḥ kṛpābhyāsa ityabhyāsātseti samarthitaṃ |

[1.122–1.123,1]

"abhyāsena viśeṣe'pi laṅghanodakatāpavat | svabhāvātikramo mā bhūditi ced;"

[1.122–1.123,2]

"nanvabhyāsena viśeṣepi" satyalpīyasi "svabhāvasya" kṛpādestadvipakṣasaṃkīrṇatvasyātikramo vipakṣāvyavakīrṇṇasvarasapravṛttakṛpādimayatā sātmībhāvo "mā bhūt " |

<kha punaryatnāpekṣā>

[1.122–1.123,3]

na hi puruṣotyarthaṃ laṅghane kṛtābhyāso yojanamarddhayojanaṃ vā laṅghayati | nāpyudakamekāntaṃ tāpyamānaṃ dahanībhavati | kintu prakṛtisiddhāt laṅghanāt sparśācca viśeṣamātraṃ bhavati yathā | tathotkarṣamātraṃ syāt kṛpayā na tu sātmībhāva "iti " | atrāha |

[1.122–1.123,4]

"āhitaḥ sa cet || 122 ||"

[1.122–1.123,5]

"punaryatnamapekṣeta yadi syāccāsthirāśrayaḥ | viśeṣo naiva varddheta svabhāvaśca na tādṛśaḥ || 123 ||"

[1.122–1.123,6]

"āhitaḥ sa cet" viśeṣaḥ | (122) ādhāyakanivṛttāvātmalābhāya "punaryatnama" na svarasavāhī syāt | laṅghanaṃ yathābhyastamapi punaryatnāpekṣayaiva pravartate na "svarasavāhi" | "yadi syāccāsthirāśraya" udakatāpavat | kvāthyamānaṃ hyadakaṃ kṣīya ta eva ityasthirāśraya udakatāpaḥ punaryatnāpekṣī ca svarasavāhitvābhāvāt | tadā "viśeṣo naiva varddheta" prakarṣaniṣṭhāṃ na gacchet | "tādṛśaśca" viśeṣo "naiva svabhāvaḥ" | prakṛtirvviśeṣavat | hetusannidhānavyavadhānasāpekṣatvāt pravṛttinivṛttyoḥ | (123)

{1.124}

[1.124,0]

tathā ca |

[1.124,1]

"tatropayuktaśaktīnāṃ viśeṣānuttarān prati | sādhanānāmasāmarthyānnityañcānāśrayasthiteḥ || 124 ||"

[1.124,2]

"tatra" pūrvvadṛṣṭa eva viśeṣe "upayuktaśaktīnāṃ sādhanānāṃ" yatnādīnāṃ punarapi "viśeṣānuttarān pratyasāmarthyāt nityañcānāśrayasthiteḥ" | (124)

{1.125}

[1.125,0]

"viśeṣasyāsvabhāvatvād vṛddhāvapyāhito yadā | nāpekṣeta pūnaryatnaṃ yatnonyaḥ syād viśeṣakṛt || 125 ||"

[1.125,1]

āśrayasthityabhāvāt tādṛśasya "viśeṣasyāsvabhāvatvāt vṛddhāvapi" vyavasthitotkarṣataiva | punaryatnāpekṣitvenāsthirāśrayatvena vyavasthitotkarṣatā vyāptetyarthaḥ | "yadā" tu viśeṣa "āhito nāpekṣeta punaryatnaṃ" prāgutpannasyātmano lābhāyāpi tu svarasavāhī "bhavati tadā yatno'nyaḥ" kriyamāṇo "viśeṣakṛt" yathābhyāsamuttarottaraviśeṣādhāyī bhavati | (125)

{1.126}

<ga svarasenābhyāsajaḥ karuṇādipravāhaḥ>

[1.126,0]

"kāṣṭhapāradahemāderagnyāderiva cetasi | abhyāsajāḥ pravarttante svarasena kṛpādayaḥ || 126 ||"

[1.126,1]

"kāṣṭhapāradehamāderagnyāderiva" | yathāgninā hemacāraṇajāraṇādinā puṭapākādinā yathākramaṃ kāṣṭhe pārade hemnī va daradāhaḥ | rupyarañjanasāmarthyavarṇṇikāvṛddhaya āhitāḥ svarasavāhinyo na punaryatnasāpekṣāḥ | teṣu yadā punarvahnyādayo vyāpriyante tadā samadhikamaṅgārā diviśeṣamādadhati | "tathābhyā" punaryatnānapekṣitvāt sthirāśrayatvācca "svarasena pravartante" | (126)

{1.127}

[1.127,0]

"tasmāt sa teṣāmutpannaḥ svabhāvo jāyate guṇaḥ | taduttarottaro yatno viśeṣasya vidhāyakaḥ || 127 ||"

[1.127,1]

"tasmāt" svarasavāhitvātsa "teṣā"mabhyāsavatāṃ puṃsā"mutpanno" guṇaḥ "kṛpādiḥ svabhāvo" jāyate manasaḥ prakṛtirbhavati | "taduttarottaro yatnaḥ" pūrvvapūrvvābhyāsādaparāparaḥ prayatno viśeṣakṛd bhavati pūrvvaprayatnakṛtasya "viśeṣasya" susthitatvāt | ādhikyādhānamevāparayatnāt | (127)

{1.128}

[1.128,0]

"yasmācca tulyajātīyapūrvabījapravṛddhayaḥ | kṛpādibuddhayastāsāṃ satyabhyāse kutaḥ sthitiḥ || 128 ||"

[1.128,1]

"yasmācca" kāraṇā"ttulyajātīyā"t "pūrvva"smāt bījādvāsanāgarbhasamanantarapratyayāt "pravṛddhi"rutkarṣo yāsāntāstathā "kṛpādibuddhayaḥ" | "tāsāṃ satyabhyāse kutaḥ" sthitirvyavasthitotkarṣatā | (128)

{1.129}

[1.129,0]

"na caivaṃ laṃghanādeva laṃghanaṃ balayatnayoḥ | taddhetvoḥ sthitaśaktitvāllaṃghanasya sthitātmatā || 129 ||"

[1.129,1]

"na caivaṃ laṃghanādeva laṃghanaṃ" yathā kṛpādibhya eva kṛpādayaḥ | tathā na laṃghanādeva laṃghanamapi tu balayatnābhyāṃ "balayatnayostaddhetvoḥ sthitaśaktitvāt" sāmarthyaniyamāt laṃghanasya "sthitātmatā" vyavasthitotkarṣatā bhavati | (129)

{1.130}

[1.130,0]

yadi balayatnābhyāmeva laṃghanaṃ na svabhāvajātīyāttadābhyāsātprāgapi tāvatparimāṇaṃ syādityāha |

[1.130,1]

"tasyādau dehavaiguṇyāt paścādvadavilaṃghanam | śanairyatnena vaiguṇye niraste svabale sthitiḥ || 130 ||"

[1.130,2]

"tasya" laṃghayiturādāvabhyāsāt pūrvvaṃ "dehavaiguṇyāt" śleṣmādikṛtagauravāt "paścādva"dabhyāsānantaramivā"vilaṃghanaṃ śanairyatnena" vyāyāmādinā "vaiguṇye niraste svabale sthitiḥ" śarīrasya bhavati | tena pūrvvasmāllaṃghanaṃ viśiṣyate balānurūpasthitikañca | (130)

{1.131}

<gha karuṇā svabījaprabhavā>

[1.131,0]

manoguṇāstu satyabhyāse vipakṣānabhyāse ca prakarṣaṃniṣṭāṃ gacchanti | tadāhe |

[1.131,1]

"kṛpā svabījaprabhavā svabījaprabhavairna cet | vipakṣairbādhyate citte prayātyatyantasātmatām || 131 ||"

[1.131,2]

"kṛpā svabījaprabhavā" bhūyo'bhyastasvajā tīyasaṃskāravat samanantarapratyayaprasūtārtha"bījaprabhavairna cet vipakṣai"rdveṣādibhi"rbbādhyate" svotpattyā vyāhanyate "citte" cittasantāne "prayātyatyantasātmatāṃ" vipakṣāsaṃkīrṇṇasātmatāṃ prakṛtitāṃ | (131)

{1.132}

[1.132,0]

"tathāpi mūlamabhyāsaḥ pūrvaḥ pūrvaḥ parasya tu | kṛpāvairāgyabodhādeścittadharmasya pāṭave || 132 ||"

[1.132,1]

"tathā hi mūlaṃ" kāraṇamabhyāsaḥ "pūrvvaḥ pūrvvaḥ parasyo"ttarasya "kṛpāvairāgyabo dhāde" manoguṇasya "pāṭave" prakarṣe na tūtpattau | tasyāḥ sambhavāt | (132)

{1.133}

<ṅa abhyasāt karuṇātmakatvam>

[1.133,0]

tataḥ |

[1.133,1]

"kṛpātmakatvamabhyāsād ghṛṇāvairāgyarāgavat | niṣpannakaruṇotkarṣaparaduḥkhakṣamestiḥ || 133 ||"

[1.133,2]

"kṛpātmakatvamabhyāsād" bhavati "ghṛṇābairāgyarāgavat" | yathābhyāsāt ghṛṇā kvacidviṣaye vairāgyaṃ rāgaśca sātmībhavati | tadevamabhyāsāt "kṛpā" pra"karṣa"viśeṣavatī "niṣpadyata" iti samarthitarmiyatā ca jagaddhitaiṣitvañca | vyākhyātaṃ kṛpāyāḥ prāmāṇyasādhanatvaṃ | (133)

{1.134}

<(4) śāstṛtvāt bhagavān pramāṇam>

<ka. śāstṛtvavyākhyānam>

[1.134,0]

śāstṛtvavyākhyādayāṃ darśayitumāha |

[1.134,1]

"dayāvān duḥkhahānārthamupāyeṣvabhiyujyate | parokṣopeyataddhetostadākhyānaṃ hi duṣkaram || 134 ||"

[1.134,2]

"dayāvān" bodhisattvaḥ paraduḥkhaṃ śamayitukāmaḥ duḥkhahānārthamātmanaḥ "upāyeṣu" duḥkhaśamanopāyeṣva"bhiyujyate" | kasmātpunaḥ paraduḥkhaśamanopāyeṣu yujyata ityāha | "parokṣa upeyo" duḥkhapraśamaḥ "taddhetuśca" mārgo yasya tasya "tadākhyāṃ naṃ" yasmād "duṣkaraṃ" | (134)

{1.135}

<kha. duḥkhahetuparīkṣaṇam>

[1.135,0]

tatra sākṣātkaraṇe parīkṣaṇamaṅgaṃ tadāha |

[1.135,1]

"yuktyāgamābhyāṃ vimṛśan duḥkhahetuṃ parīkṣate | tasyānityādi rūpaṃ ca duḥkhasyaiva viśeṣaṇaiḥ || 135 ||"

[1.135,2]

"yu ktyāgamābhyā"manumānapravacanābhyāṃ parasparamaviruddhābhyāṃ "vimṛśan" vicārayan duḥkhasya janmano "hetuṃ parīkṣate" mumukṣuḥ "tasya" duḥkhahetora"nityādirūpaṃ" ādiśabdānnivartanayogyatādikañca parīkṣate | "kathamityāha | duḥkhasyaiva viśeṣaṇaiḥ | " | (135)

{1.136–1.137}

[1.136–1.137,0]

kasmāt punarduḥkhasya hetoranityatvādi parīkṣaṇīyamityāha |

[1.136–1.137,1]

"yatastathā sthite hetau nivṛttirneti paśyati | phalasya hetorhānārthaṃ tadvipakṣaṃ parīkṣate || 136 ||"

[1.136–1.137,2]

"yatastathā sthite hetau nityatvātsadāsthite hetau phalasya duḥkhasya nivṛttirneti " |

[1.136–1.137,3]

"sādhyate tadvipakṣopi heto rūpāvabodhataḥ || ātmātmīyagrahakṛtaḥ snehaḥ saṃskāragocaraḥ || 137 ||"

[1.136–1.137,4]

"sādhyate" niścīyate "tadvipakṣopi heto rūpāvabodhataḥ" | jñāte hi he tau tadvirodhī boddhuṃ śakyaḥ | "ātmātmīyagrahā"bhyāṃ "kṛtaḥ snehaḥ saṃskāragocaraḥ" | (137)

{1.138}

<ga. nairātmyadarśanato vāsanāhāniḥ>

[1.138,0]

"hetuvirodhi nairātmyadarśanaṃ tasya bādhakam || bahuśo bahudhopāyaṃ kālena bahunāsya ca || 138 ||"

[1.138,1]

adhyātmaskandheṣu tadupakārakeṣu ca bāhyeṣu snehosya "hetu"rduḥkhasyātmātmīyagrahavataḥ snigdhasya tṛṣṇayā janmaparigrahāt | tasya "nairātmyadarśanaṃ virodhi" viparītālambanākāratvāt "bādhakaṃ" vipakṣaḥ | etaṃ duḥkhahetuṃ tadvipakṣañcāgamādupaśrutyānumānānniścitya "bahuśo" anekaśo "bahudhopāyama"nekaprakāraṃ "kālena ca bahunāsya" bodhisattvasya | (138)

{1.139}

[1.139,0]

"gacchantyabhyasyatastatra guṇadoṣāḥ prakāśatām | buddheśca pāṭavāddhetorvāsanātaḥ prahīyate || 139 ||"

[1.139,1]

"abhyasyato" bhāvayataḥ "tatra" duḥkhahetau tadvipakṣe ca "guṇadoṣā" yathāyogaṃ"prakāśatāṃ " | abhyāsādhīno hi bhāvyamānabuddhyākāraviśadībhāvaḥ |

[1.139,2]

"ato"'bhyāsād "buddheśca pāṭavāddheto"rātmagrahasya tṛṣṇāyāśca "vāsanā" | kāyavāgbuddhivaiguṇyahetutaḥ śaktileśaḥ "prahī yate" niḥśeṣamapaiti | (139)

{1.140}

<gha. pratyekabuddhādibhyo buddhe viśeṣaḥ>

[1.140,0]

"parārthavṛtteḥ khaṅgāderviśeṣo'yaṃ mahāmuneḥ |"

[1.140,1]

"ayameva" vāsanāhānilakṣaṇaḥ khaṅgaḥ pratyekabuddha "ādi"ryasya śrāvakasya tasmāt sakāśāt "mahāmuneḥ" samyaksambuddhasya "viśeṣaḥ" svārthasampatteḥ |

[1.140,2]

nanvevamupāyābhyāso darśito na śāstṛtvaṃ tasyopadeṣṭṭhatvādityāha |

[1.140,3]

"upāyābhyāsa evāyaṃ tādarthyācchāsanaṃ matam || 140 ||"

[1.140,4]

"upāyābhyāsa evāyaṃ śāsanaṃ mataṃ tādarthyāt" śāsanārthatvāt | kāraṇe kāryopacārāt | (140)

{1.141}

[1.141,0]

"niṣpatteḥ prathamaṃ bhāvāddheturuktamidaṃ dvayam ||"

[1.141,1]

sugatattvasya phalasya "niṣpatteḥ prathamaṃ bhāvā"ttāva"detat dvayaṃ" hi hitaiṣitvaṃ śāstṛtvaṃ "heturuktaṃ" hetvavasthāyā abhidhānāt ||

<(5) sugatatvāt bhagavān pramāṇam>

[1.141,2]

sugatatvaṃ vyācikhyāsurāha |

[1.141,3]

"hetoḥ prahāṇaṃ triguṇaṃ sugatatvamaniśrayāt || 141 ||"

[1.141,4]

"hetoḥ" samudāyasya "prahāṇaṃ" nirodhaḥ "sugatatvaṃ" tacca "triguṇaṃ" guṇatrayayuktaṃ | suśabdasya trividho'rthaḥ praśastatā surūpavat | apunarāvṛttiḥ anaṣṭajvaravat | niḥśeṣatā ca apūrṇṇaghaṭavat |

[1.141,5]

tatra praśastaṃ bhagavān jñātavān sugata iti praśastārthamāha | "aniḥśrayāda"nāśrayaṇād | (141)

{1.142}

[1.142,0]

"duḥkhasya śastaṃ nairātmyadṛṣṭeśca yuktito'pi vā |"

[1.142,1]

"duḥkhasya" śastaṃ sugatatvaṃ | tat punarduḥkhānāśrayaṇaṃ "nairātmyadṛṣṭeḥ" | ātmadarśī hyātmani snihyan tadduḥkhasukhaparihāraprāptīcchayā janma duḥkharūpamādatte | prahīṇātmadarśanastu naitādṛśa iti prahīṇaduḥkhopāyaḥ "yuktitopi vā" yuktiparidṛṣṭenopāyena vā gamanāttatsugatattvaṃ praśastaṃ |

[1.142,2]

athavā'punarāvṛttyā gamanaṃ sugatatvaṃ | tadākhyātumāha |

[1.142,3]

"punarāvṛttirityuktau janmadoṣasamudbhavau || 142 ||"

[1.142,4]

"janmano" rāgādeśca "doṣasya samudbhavau" punaḥ punarāvartanāt "punarāvṛttirityuktau" (142)

{1.143–1.145}

<ka. ātmadarśanabījahānāt muktiḥ>

[1.143–1.145,0]

"ātmadarśanabījasya hānādapunarāgamaḥ | tadbhūtabhinnātmatayā;"

[1.143–1.145,1]

nairātmyabhāvanāsātmye tu | "ātmadarśanasya" janmaprabandha"bījasya hānādapunarā"'punarāvṛttiḥ | tatpunarātmadarśanabījasya hānaṃ "bhūtā" tsatyāt nairātmyād "bhinnā""tmatayā"'nyatvāt | na hi sātmībhūtapratipakṣasya vipakṣabījasambhavaḥ | "niḥśeṣa"mvāgamanāt sugatatvaṃ |

[1.143–1.145,2]

tadāha |

[1.143–1.145,3]

"śeṣamakleśanirjvaram || 143 ||"

[1.143–1.145,4]

"kāyavāgbuddhivaiguṇyaṃ mārgoṃktyapaṭutā'pi vā | aśeṣahānamabhyāsād;"

[1.143–1.145,5]

"kāya"vaiguṇyamacāpalepyutplutya gamanādi | vāgvaiguṇyaṃ mānābhāvepi vṛṣalīvādādi | "buddhivaiguṇyaṃ" nityā"samādhānā"davyākṛtacittāvasthānaṃ etat trayaṃ śeṣaṃ sakalakleśopakleśapraśamādakleśaṃ | nirjvarañcādoṣamūlatvāt | "mārgga"sya kṣaṇikanairātmyabhāvanāde"ruktāvapaṭutāpi vā" śeṣaṃ | tatparityāgāda"śeṣahānamabhyāsā"diti niḥśeṣagamanātsugatatvaṃ |

[1.143–1.145,6]

darśitaṃ triguṇaṃ sugatatvaṃ ||

<kha. buddhatvabādhakayuktinirāsaḥ>

[1.143–1.145,7]

tadevaṃ sarvvajñasya sambhavānumānaṃ pratipādya tadbādhakaṃ dūṣayitumāha |

[1.143–1.145,8]

"uktyāderdoṣasaṃkṣayaḥ || 144 ||"

[1.143–1.145,9]

"netyeke vyatirekosya saṃdigdho vyabhitacāryataḥ | akṣayitvaṃ ca doṣāṇāṃ nityatvādanupāyataḥ || 145 ||"

[1.143–1.145,10]

"eke" jai mi nī yā uktyāderheto rathyāpuruṣavat rāgādidoṣasaṃkṣayaḥ kasyacinnāstītyāhuḥ | "vyatireko" vipakṣād vyāvṛttiḥ asya vaktṛtvādihetoḥ "saṃdigdho'to "naikāntikoyamiti vistarato vipañcayiṣyate |

[1.143–1.145,11]

kiñca | "akṣayitvaṃ doṣāṇāṃ" yo manyate sa "nityatvādvā"'kāśavat"anupāyata" upāyābhāvāt vā | naṣṭasya punarunmajjanavat | (144–145)

{1.146}

[1.146,0]

eṣāṃ trayāṇāmapi hetūnāmasiddhatvaṃ darśayati |

[1.146,1]

"upāyasyāparijñānādapi vā parikalpayet | hetumattvāt viruddhasya hetorabhyāsataḥ kṣayātt || 146 ||"

[1.146,2]

"upāyasyāparijñānād vā" mūrkhasya śabdajñānavat | "pari kalpayet" |

[1.146,3]

"hetumattvād viruddhasya" hetumattvād doṣāṇāmanityatvaṃ tato'siddhaṃ nityatvaṃ doṣāṇāṃ | hetorātmadarśanasya viruddhasya nairātmyasyā"bhyāsataḥ kṣayādupāyābhāvopyasiddhaḥ" | (146)

{1.147}

[1.147,0]

"hetusvabhāvajñānena tajjñānamapi sādhyate ||"

[1.147,1]

"heto"rātmadarśanasya "svabhāvajñānena tajjñānamapi" tannivṛttyupāyasya tadviparyayarūpasya jñānañca "sādhyate" | yathā dāne jñāte tadviparyayarūpatvānmātsaryasya tadvipakṣatā'vasīyata iti tṛtīyopyasiddhaḥ | pratyuktaṃ sarvvajñasya bādhanaṃ ||

<(6) tāyitvād bhagavān pramāṇam>

[1.147,2]

tāyitvaṃ vyākhyātumāha |

[1.147,3]

"tāyaḥ svadṛṣṭamārgoktiḥ, vaiphalyād vakti nānṛtam || 147 ||"

[1.147,4]

duḥkhahetunivartakatvena "svayaṃ dṛṣṭasya mārgga"syo"kte"rdeśanā "tāyaḥ" | kāraṇe kāryopacārāt | tayā hi sattvān tāyate tadyogāt tāyitvaṃ | sa ca "vaiphalyādvakti " | ātmasukhādyabhilāṣādinā kaścidasatyaṃ vadati ajñānādvā | prahīṇātmadarśanasya sākṣātkṛtatattvasya tadubhayaṃ nāsti | (147)

{1.148}

<karuṇāhetukaṃ satyābhidhānam>

[1.148,0]

viśeṣataḥ satyābhidhānahetureva kṛpā'stītyāha |

[1.148,1]

"dayālutvāt parārthañca sarvārambhābhiyogataḥ | tasmāt pramāṇaṃ;"

[1.148,2]

"dayālutvā"cca "parārthañca sarvvasya" mārggābhyāsāderā"rambhe'bhiyogataḥ" parārthamevoddiśya bhagavānabhisaṃbuddhaḥ kathantasya mithyābhidhānena sattvavañcanāśaṅkāpi | "tasmā"ttāyitvāt "pramāṇaṃ" bhagavān | yathādṛṣṭārthapravaktṛtvaṃ hi samvāditvameveti prathamapramāṇalakṣaṇayogāt prāmāṇyamanenoktaṃ |

<ka. tāyaḥ catuḥsattyaprakāśanam>

[1.148,3]

dvitīyalakṣaṇayogamapyāha |

[1.148,4]

"tāyo vā catuḥsatyaprakāśanam || 148 ||"

[1.148,5]

"tāyo vā catuḥsatyaprakāśanaṃ" | parairajñātasya satyacatuṣṭayasya prakāśanamvā tāyaḥ | tadyogāt tāyī pramāṇaṃ bhagavānuktaḥ | (148)

{1.149}

<kha. catvāri āryasatyāni>

<ka duḥkhasattyam>

<ī. saṃsāriṇaḥ skandhā duḥkham>

[1.149,0]

āryasatyeṣu duḥkhamāha |

[1.149,1]

"duḥkhaṃ saṃsāriṇaḥ skandhāḥ;"

[1.149,2]

rūpavedanāsaṃjñāsaṃskāravijñānākhyāḥ pañca "skandhāḥ" | janmamaraṇaprabandhaḥ "saṃsāraḥ" | tadvanto "duḥkhaṃ" tisṛbhirduḥ khatābhiḥ |

[1.149,3]

nanu yadi skandhā eva pratītyasamutpannā na tu kaścitsattvo yaḥ saṃsarati tadā "rāgā" yādṛcchikā ahetavaḥ syurityāha |

[1.149,4]

"rāgādeḥ pāṭavekṣaṇāt | abhyāsānna yadṛcchāto'hetorjanmavirodhataḥ || 149 ||"

[1.149,5]

abhyāsā"drāgādeḥ pāṭavasyekṣaṇāt | abhyāsādeva" te bhavanti "na" tu "yadṛcchātaḥ" | na hyakāraṇādviśeṣasambhavaḥ | nāpyahetukā rāgādayo'"heto"rheturahitasya "janmaviro" | na hyākāśaṃ kadācijjāyate | (149)

{1.150}

<īī. rāgādīnāṃ vātādidoṣajatvanirāsaḥ>

[1.150,0]

syādetat | vātaprakṛtirmohavān | pittaprakṛtirdveṣavān | śleṣmaprakṛtī rāgavāniti vātādidharmo doṣagaṇa ityāha |

[1.150,1]

"vyabhicārānna vātādidharmaḥ prakṛtisaṃkarāt | adoṣaśca tadanyo'pi dharmaḥ kiṃ tasya nekṣyate || 150 ||"

[1.150,2]

<a.>

"na vyabhicārād vātādidharmo" rāgādiḥ | vātaprakṛtirapi "na mohabahulaḥ" | pittaprakṛtirapi na paṭudveṣaḥ | śleṣmaprakṛtiśca nodbhūtarāgaviśeṣaḥ kaścid dṛśyata iti vātādivyabhicāriṇo mohādayo na taddhetavaḥ || "prakṛtisaṃkārādadoṣaścet" saṃkīrṇṇaprakṛtayo hi puruṣāḥ pratyekaṃ vātapittaśleṣmaṇāṃ sattvāt | ato "doṣāṇāṃ na" kāraṇavyabhicāraḥ | yadyevaṃ tasyādveṣāderanyo dharmaḥ kharatvādiḥ"tasya vātādeḥ " | (150)

{1.151}

[1.151,0]

<ba.>

atha pratyekaṃ sarvveṣāṃ rāgādirdharmastato na vyabhicāra ityāha |

[1.151,1]

"na sarvadharmaḥ sarveṃṣāṃ samarāgaprasaṅgataḥ | rūpādivadadoṣaśceta tulyaṃ tatrāpi codanam || 151 ||"

[1.151,2]

"na sarvvadharmaḥ sarvveṣāṃ samasya rāgasya prasaṅgāt" | nānāprakṛtikatvepi rāgādihetoḥ samānatvāt | "rūpādivadadoṣaścet" | yathā bhūtamātrahetukatvepi rūpādaya utkṛṣyante'yakṛṣyante ca kvacit tathā rāgādayopīti cet | "tulyaṃ tatra" rūpādā"vapi codanaṃ" samatvasya | (151)

{1.152}

[1.152,0]

"ādhipatyaṃ viśiṣṭānāṃ yadi tatra na karmaṇām |"

[1.152,1]

"ādhipatyaṃ viśiṣṭānāṃ karmaṇāṃ" śrutāśrutalakṣaṇānāṃ | "yadi tatra" rūpādau kārye neṣyate bhūtasahakāriṇāṃ karmaṇāṃ vaiśiṣṭyāt rūpādiviśeṣa ityarthaḥ |

[1.152,2]

syādetanna doṣamātrādrāgādayo'pi tu teṣāṃ pariṇāma viśeṣāt yathā vyādhayaḥ | tato na samarāgatādiprasaṅga ityāha |

[1.152,3]

"viśeṣepi ca doṣāṇāmaviśeṣād;"

[1.152,4]

"viśeṣepi ce doṣāṇāṃ" prakopādinā'"viśeṣāt" rāgādīnāṃ na doṣapariṇāmahetutā | (152)

{1.153–1.155}

[1.153–1.155,0]

nanvaviśeṣādityasiddho hetuḥ | kaphādyutkarṣe rāgādyutkarṣadṛṣṭerityā ha |

[1.153–1.155,1]

"asiddhatā || 152 ||"

[1.153–1.155,2]

"na vikārād vikāreṇa sarveṣāṃ na ca sarvajāḥ |"

[1.153–1.155,3]

<cha.>

"nāsiddhatā"'viśeṣasya | tathā hi "sarvveṣāṃ" kaphādīnāṃ vikāreṇotkarṣeṇa pīḍayā vikārāt dveṣo bhavati na rāgādayaḥ | sarvvajatvādadoṣa iti cet | na ca "sarvvajāḥ" | samarāgatādiprasaṅgādityukteḥ ||

[1.153–1.155,4]

kiñca |

[1.153–1.155,5]

"kāraṇe varddhamāne ca kāryahānirna yujyate || 153 ||"

[1.153–1.155,6]

"tāpādiṣviva;"

[1.153–1.155,7]

sannipātāvasthāyāṃ kāraṇe kaphādike "varddhamāne kāryasya" rāgāde"rhānirna " (153) "tāpādiṣviva" tāpādīnāmiva pittādivṛddhau |

[1.153–1.155,8]

<da.>

syādetad | doṣāṇāṃ sāmye rāgādayo bhavanti vaiṣamye tu dveṣādayaḥ | tato viśeṣepi doṣāṇāṃ na viśiṣyante rāgādaya ityasiddho heturityāha |

[1.153–1.155,9]

"rāgādervikāro'pi sukhādijaḥ |"

[1.153–1.155,10]

"rāgāderdo"ṣasāmyāvasthāyāṃ "vikāropi" vṛddhilakṣaṇo yaḥ sa "sukhādijaḥ" āntaradhātusāmyasparśaprabhavena sukhādinā varddhante rāgādayaḥ |

[1.153–1.155,11]

"vaiṣamyajena duḥkhena rāgāsyānudbhavo yadi || 154 ||"

[1.153–1.155,12]

"vācyaṃ kenodbhavaḥ sāmyānmadavṛddhiḥ smarastataḥ |"

[1.153–1.155,13]

"vaiṣamyajena" duḥkhena dveṣasyotpādanāt tadviruddhasya "rāgāsyānudbhavo yadi" mataḥ (154) tadā "vācyaṃ kena" hetūnā rāga"syodbhavaḥ" | "sāmyād" doṣāṇāṃ "mada"sya śukrasya "vṛddhiḥ" | "smaro" rāgaḥ | śukravṛddheryadīṣṭametadapyayuktaṃ yataḥ |

[1.153–1.155,14]

"rāgī viṣamadoṣo'pi dṛṣṭaḥ sāmye'pi nāparaḥ || 155 ||"

[1.153–1.155,15]

"rāgī viṣamadoṣo'pi" rāgacaritaḥ kaścid "dṛṣṭaḥ sāmyepi nāparaḥ" pratisaṃkhyānabalī mandarāgaprakṛtirvvā dṛṣṭaḥ | (155)

{1.156}

[1.156,0]

"kṣayādasṛkasruto'pyanye;"

[1.156,1]

"kṣayā"cchukrasyāsukaśruto raktaṃ "kṣara""ntopyanye rāgabahulā dṛṣṭā iti" śukramapi na rāgahetuḥ |

[1.156,2]

kiñca |

[1.156,3]

"naikastrīniyato madaḥ |"

[1.156,4]

naikastrīniyato madaḥ | na hyekāṃ striyamapekṣya śukraṃ śukrībhavati | api tu sarvvāḥ |

[1.156,5]

"tenaikasyāṃ na tīvraḥ syād, aṅgarūpādyapīti cet || 156 ||"

[1.156,6]

"tena" sādhāraṇatvena śukrasya tajjanyo rāga "ekasyāṃ" striyāṃ "na tīvraḥ syāt" kintu sādhāraṇaḥ | "aṅgarūpādyapīti cet" | (156)

{1.157}

[1.157,0]

<e.>

rūpayauvanopacārādi ca sahakāri rāgavṛddheriti cet |

[1.157,1]

"na sarveṣāmanekāntānna cāpyaniyato bhavet | aguṇagrāhiṇo'pi syāt aṅgaṃ so 'pi guṇagrahaḥ || 157 ||"

[1.157,2]

na yuktametat | "sarvveṣāṃ" rūpādīnā"manekānta"tvāt | rūpādirahiteṣvapi rāgotkarṣadṛṣṭeḥ | kiñca | yadi śukraṃ rūpādi ca striyāḥ kāraṇaṃ "rāgasya" tadā "na cāpya"viṣayīkṛtastrīviśeṣaḥ sādhāraṇo rāgo na "bhavet" | rūpādisahakāriṇo'vyāpārāt | tathā rūpavatyā guṇamaśubhābhāvanābhāvitaṃ "gṛhṇatopi" rāgaḥ syāt | śukrarūpayostaddhetvoḥ sadbhāvāt | aṅgannimittaṃ "sopi guṇagraha"stato'śubhāṃ bhāvayato na syādrāgaḥ | (157)

{1.158}

[1.158,0]

"yadi sarvo guṇagrāhī syād, hetoraviśeṣataḥ |"

[1.158,1]

"yadi sarvvaḥ" śubhāśubhabhāvako "guṇagrā" syāt | guṇagrahasya "heto rūpādeḥ" sarvvān "pratyaviśeṣataḥ" |

[1.158,2]

kiñca |

[1.158,3]

"yadavastho mato rāgī na dveṣī syācca tādṛśaḥ || 158 ||"

[1.158,4]

"yadavasthaḥ" śleṣmaprakṛtisthaḥ puruṣo "rāgī matasta"dapastho "na dveṣī syāt" | (158)

{1.159–1.166}

[1.159–1.166,0]

kuta ityāha |

[1.159–1.166,1]

"tayorasamarūpatvānniyamaścātra nekṣyate |"

[1.159–1.166,2]

"tayo" rāgadveṣayorasamarūpatvādviruddhatvāt tadutpādikayoravasthayorapi virodhaḥ || syādetadrāgotpādikāyāmavasthāyāṃ dveṣo na bhavatyevetyāha | "niyamaścātra nekṣyate" | śleṣmāvastho rāgī na dveṣīti nātra niyamaḥ |

[1.159–1.166,3]

tavāpi kasmādamī samarāgaprasaṅgādayo doṣā na bhavantītyāha |

[1.159–1.166,4]

"sajātivāsanābhedapratibaddhapravṛttayaḥ || 159 ||"

[1.159–1.166,5]

"yasya rāgādayastasya naite doṣāḥ prasaṅginaḥ |"

[1.159–1.166,6]

"sajātivāsanā" ātmātmīyagrahamūlasya sa jāteḥ pūrvvapūrvvābhyastasya rāgādervvāsanā'parāpararāgādijanikāḥ śaktayaḥ tāsāṃ "bhedaḥ" parasparataḥ tatra "pratibaddhā "rjanma yeṣāṃ te tathā (159) "rāgādayo yasya" bauddhasya mate "tasya naite"'nantaramuktā "doṣāḥ prasaṅginaḥ" |

<īīī. rāgādīnāṃ bhūtadharmatvanirāsaḥ>

[1.159–1.166,7]

"etena bhūtadharmatvaṃ niṣiddhaṃ;"

[1.159–1.166,8]

"etena" vātādidharmatvaniṣedhena "bhūtadharmatvaṃ niṣiddhaṃ" rāgāderbboṃddhavyaṃ "doṣāṇāṃ" maruttejo'mbhaḥ svabhāvatvāt ||

[1.159–1.166,9]

bhavantu sabhāgahetukāḥ pṛthivyādyāśritāstu syurddhavalādivadityāha |

[1.159–1.166,10]

"niścayasya ca || 160 ||"

[1.159–1.166,11]

"niṣedhānna pṛthivyādiniḥśritā dhavalādayaḥ |"

[1.159–1.166,12]

"niśrayasyā"śrayasya "niṣedhāda"nāśrayātsadasatorityādinā "na pṛthivyādiniḥśritā " | kuta eva rāgādayaḥ |

[1.159–1.166,13]

kathantarhi bhūtānyāśrityopādāya rūpamutpadyata itīṣṭamityāha |

[1.159–1.166,14]

"tadupādāyaśabdaśca hetvarthaḥ svāśrayeṇa ca || 161 ||"

[1.159–1.166,15]

"avinirbhāgavartitvād rūpāderāśrayo'pi vā"

[1.159–1.166,16]

"tadupādāya śabdaśca" tāni bhūtāni upādāya śabdaśca "hetvarthaḥ" | bhūtāni hetūkṛtyopādāya rūpamutpadyata ityarthaḥ | "svāśrayeṇa" bhūtacatuṣkeṇa "rūpāde"rekasāmagryadhīnatvena (161) "avini"dvibhāgenānavasthite"rāśrayopi vā" bhūtacatuṣkaṃ ||

[1.159–1.166,17]

"madādiśakteriva ced vinirbhāgo;"

[1.159–1.166,18]

syādetat | surāyā "mada"śakterā"di"śabdāt kanakāderunmāda"śakterivāśrita"tvepi "vinirbhāgo" bhūtaiḥ saha caitanyasya syāt —

[1.159–1.166,19]

<a.>

bhūtacainyayorbhedāt

[1.159–1.166,20]

yathā madaśaktirahitā vyāpannā surā dṛśyate | evaṃ caitanyarahitāni bhūtānyapi syuriti cet |

[1.159–1.166,21]

"na vastunaḥ || 162 ||"

[1.159–1.166,22]

"śaktirarthāntaraṃ vastu naśyennāśritamāśraye | tiṣṭhatyavikale yāti, tattulyaṃ cenna bhedataḥ || 163 ||"

[1.159–1.166,23]

"bhūtacaitanayoḥ;"

[1.159–1.166,24]

"na vastunaḥ" surādeḥ "śaktirarthāntaraṃ" kintu "vastve"vārthakriyāśaktaṃ śuktyādyavasthāyāṃ "naśyet" | asamarthasya cotpatti "rnāśritaṃ" śaktyādya"vikala āśraye tiṣṭhati" pati | "tattulyañcet" bhūtacetanayorapyaikātmyaṃ | tadbhūtacaitanye bhūte naṣṭe niścetanaṃ bhūtāntaramutpadyata iti cet | "na" yuktametat | "bhedato" (163) bhūtacaitanyayoḥ —

[1.159–1.166,25]

kathamityāha |

[1.159–1.166,26]

"bhinnapratibhāsāvabodhataḥ | avikārañca kāyasya tulyarūpaṃ bhavenmanaḥ || 164 ||"

[1.159–1.166,27]

"rūpādivat;"

[1.159–1.166,28]

"bhinnapratibhāsāvabodhataḥ" | bhinnākārajñānaviṣayatayā bhinne bhūtacaitanye "nānyathā""kvacidapi bhedasiddhiḥ" | yadi ca dehacitayoraikyaṃ tadā "avikārañca kāyasya" yāvanna vikriyate dehantāvattulyamekākāra"mbhavenmano"(164) "rūpādivat" |

<ba. vāsanābhedato bhedāt>

[1.159–1.166,29]

syādetat | ekarūpatvepi dehasyārthānāṃ nānārūpatvāt jñānamapi tathetyāha |

[1.159–1.166,30]

"vikalpasya kaivārthaparatantratā |"

[1.159–1.166,31]

"vikalpasya kaivārthaparatantratā" | yenārthanānātvāt kalpanāpi tathā syāt | anapekṣitasannidhayaḥ upādānavaśena vikalpāḥ pravartante iti vāsanābhedādeṣāṃ bhedaḥ |

[1.159–1.166,32]

"anapekṣya yadā kāyaṃ vāsanābodhakāraṇam || 165 ||"

[1.159–1.166,33]

"jñānaṃ syāt kasyacit kiñcit kutaścit tena kiñcana | avijñānasya vijñānānupādānācca sidhyati || 166 ||"

[1.159–1.166,34]

evañcā "napekṣya yadā kāyaṃ" kiñcijjñānaṃ "vāsanābodhasya" prabodhasya "kāraṇaṃ" syāt | (165) "kasyaci"dutpadyamānasya jñānasya tadā "tena" prabodhakānurodhena "kutaści"jjñānādanantaraṃ "kiñcana jñānaṃ syāditi" susthamasya pakṣe | "avijñā""nasya" vijñānaśūnyasya loṣṭāde"rvijñānānupādānācca sidhyati" vijñānādeva vijñānaṃ | (166)

{1.167–1.169}

<ca. avijñānato vijñānānutpādāt>

[1.167–1.169,0]

"vijñānaśaktisambandhādiṣṭañcet sarvavastunaḥ | etacchāṃkhyapaśoḥ ko'nyaḥ salajjo vaktumīhate || 167 ||"

[1.167–1.169,1]

"adṛṣṭapūrvamastīti tṛṇāgre kariṇāṃ śatam |"

[1.167–1.169,2]

"sarvvasya vastuno vijñānaśaktisambandhāda"vijñānādvijñānānutpādana"miṣṭaṃ" cet | e tadvijñānasya śaktirūpatayā'vasthānaṃ sāṃ khya"paśoḥ""ko'nyaḥ salajjo vaktumīhate" | (167) yo brūyāda"dṛṣṭa"mapi "tṛṇāgre kariṇāṃ śatamastīti" |

[1.167–1.169,3]

tathāhi yadi śaktirabhivyaktirūpād "vijñānādanyā tadā'vijñānatvaṃ siddhaṃ" | athānyathā tadā |

[1.167–1.169,4]

"yad rūpaṃ dṛśyatāṃ yātaṃ tad rūpaṃ prāṅ na dṛśyate || 168 ||"

[1.167–1.169,5]

"śatadhā viprakīrṇe'pi hetau tad vidyate katham |"

[1.167–1.169,6]

yadrūpaṃ khyānākhyaṃ "dṛśyatāṃ yāta"mabhivyaktāvasthāyāṃ "tadrūpaṃ prāk" śaktyavasthāyāṃ "śatadhāpi viprakīrṇṇe hetau na dṛśyate" (168) | "kathantadvidyata" iti nāvijñānatvamasiddhaṃ |

[1.167–1.169,7]

kiñca |

[1.167–1.169,8]

"rāgādyaniyamo'pūrvaprādurbhāve prasajyate || 169 ||"

[1.167–1.169,9]

na cet paralokādāgacchati cittasantānaḥ tadā'"pūrvva"sattva"prādurbhāve "niyamaścakṣurādyaniyamavat "prasajyate" | yathā cakṣuḥkaracaraṇaśyāmatāniyamaḥ puruṣe nekṣyate "kadācit kasyacidabhāvadarśanāt" | tathā rāgī rāgitaro nīrāgaśca kaścit syāt | (169)

{1.170–1.171}

[1.170–1.171,0]

<da. bhūtātmatayā samānarāgatāprasaṅgāt>

[1.170–1.171,1]

"bhūtātmatā'natikrāntaḥ sarvo rāgādimān yadi | sarvaḥ samānarāgaḥ syād bhūtātiśayato na cet || 170 ||"

[1.170–1.171,2]

"bhūtānāṃ prāṇitā'bhede'pyayaṃ bhedo yadāśrayaḥ | tannirhrāsātiśayavat tadbhāvāt tāni hāpayet || 171 ||"

[1.170–1.171,3]

"bhūtātmatā"yā "anatikrānteḥ sarvvaḥ" pumān "rāgādimān yadi" tadā "sarvvaṃḥ samāna" | bhūtātmatāyā aviśeṣāt | "bhūtā"nāmavāntarā"datiśayataḥ samānarāgatā"prasaṅgo "na cet" (170) "bhūtānāṃ prāṇi"tāyā a"bhedepyayaṃ bheda" utkaṭamandarāgatvādiko "yadāśrayo" yadavāntaraviśeṣavat kāraṇamāśritya | tatkāraṇaṃ "nirhrāsātiśayavat" apacayatāratamyavat "tadbhāvādrāgādimattvāt tāni" bhūtāni "hāpayet" bhraṃśayediti nīrāgopi kaścit sattvaḥ syāt | (171)

{1.172}

[1.172,0]

"na ced bhede'pi rāgādihetutulyātmatākṣayaḥ | sarvatra rāgaḥ sadṛśaḥ syāddhetossadṛśātmanaḥ || 172 ||"

[1.172,1]

"bhede mando"tkaṭarāgādijanake'vāntarabhūtaviśeṣepi "rāgādi"hetutvena yā "tulyātmatā" sadṛśatā tasyāḥ "kṣayo na cet sarvvatra" puṃsi "sadṛśo rāgādiḥ syāt" | "sadṛśātmano heto"rbhāvāt | (172)

{1.173}

[1.173,0]

"na hi gopratyayasyāsti samānātmabhuvaḥ kvacit | tāratamyaṃ pṛthivyādau prāṇitāderihāpi vā || 173 ||"

[1.173,1]

"na hi gopratyayasyāsti samānātmabhuvaḥ" sadṛśakāraṇotpatteḥ | "kvacit" śābaleyādau "tāra tamya"mapi tu sarvvatra samānataiva | "pṛthivyādau" sadṛśe hetau "prāṇitāderiha" cā rvvā ka mate"pi vā" viśeṣo na vidyate | (173)

{1.174}

[1.174,0]

"auṣṇayasya tāratamye'pi nānuṣṇo'gniḥ kadācana | tathehāpīti cennāgnerauṣṇyād bhedaniṣedhataḥ || 174 ||"

[1.174,1]

"auṣṇyasya tāratamyepi" khādirāgnyādau"nānuṣṇo'gniḥ kadācana" | "tatheha" rāgādi"tāratamyepi" na vītarāgaḥ kaści"diti""cet" kadācana naitadyuktaṃ | "agnerauṣṇyād bhedasya " | naitadyuktaṃ | bhāsvararūpoṣṇasparśādiragnirucyate | tenauṣṇyābhāve'gnireva na syāt | rāgādistu bhūtebhyo'nyastadabhāvepi teṣāṃ bhāvāt | (174)

{1.175}

[1.175,0]

ataḥ saviśeṣaṇaṃ hetundarśayati |

[1.175,1]

"tāratamyānubhavino yasyānyasya sato guṇāḥ | te kvacit pratihanyante tadbhede dhavalādivat || 175 ||"

[1.175,2]

"guṇebhyo'nyasya" yasya "sato" dharmiṇo ye "tārata" dharmiṇi "pratihanyante" | "tadbhede" bhūtabhede "dhavalādivat" | na hi sarvvo bhūtapariṇāmaḥ śuklaḥ | (175)

{1.176}

<ṛ. na rūpavad rāgo'pi bhūtadharmaḥ>

[1.176,0]

syādetad | bhūtadharmo rūpādiryathāvaśyaṃ abhūtvā bhavati tathā rāgopi dehinaḥ syādityāha |

[1.176,1]

"rūpādivanna niyamasteṣāṃ bhūtāvibhāgataḥ || tat tulyañcenna rāgādeḥ sahotpattiprasaṅgataḥ || 176 ||"

[1.176,2]

"rūpā divanna niyamo" rāgāde"steṣāṃ" rūpādīnāṃ "bhūtāvibhāgataḥ" | na hi rūpādisāmānyaṃ vinā bhūtā ni vartate | rāgāderapi tadbhūtāvinirbhāgavarttitvaṃ "tulyañcet" | naitadasti | "rāgā" derbhūtaiḥ "sahotpattiprasaṅga" || viṣayaiḥ kādācitkasannidhānairniyamitatvāt | (176)

{1.177}

[1.177,0]

na sahotpādaprasaṅga iti cedāha |

[1.177,1]

"vikalpyaviṣayatvācca viṣayā na niyāmakāḥ | sabhāgahetuvirahād rāgāderniyamo na vā || 177 ||"

[1.177,2]

vikalpyaḥ kalpitasta"dviṣayatvācca" rāgāde"rvviṣayā" rūpādayo'grāhyātvānna "niyā" | kiñcāvijñānasya vijñānahetutvāt netyuktaṃ | tvanmate "sabhāgasya" ca"heto" deśakālasvabhāvaviṣayo "na vā" syādahetutvāt | (177)

{1.178–1.179}

<ṛ. na bhūtānyeda hetuḥ>

[1.178–1.179,0]

bhūtānyeva hi heturiti cet |

[1.178–1.179,1]

"sarvadā sarvabuddhīnāṃ janma vā hetusannidheḥ |"

[1.178–1.179,2]

tarhi "sarvvadā sarvvabuddhīnāṃ" sukhaduḥkhecchādveṣarāgakṛpādīnāṃ "janma vā syāt | "rbhūtasaṃghātasyaṃ "sannidheḥ" | tadevaṃ rāgādeḥ pāṭavekṣaṇādityādinā caturṇṇāmarūpiṇāṃ skandhānāṃ sabhāgahetukatve sādhite sādhitaṃ saṃsāritvamupādānaskandhānāṃ | ta eva duḥkhamityuktāḥ |

<īV. caturākaraṃ duḥkhasatyam>

[1.178–1.179,3]

duḥkhasatyañcānityato duḥkhataḥ śūnyato'nātmataśceti caturākāramākhyātumāha |

[1.178–1.179,4]

"kadācidupalambhāt tadadhruvaṃ doṣaniśrayāt || 178 ||"

[1.178–1.179,5]

"duḥkhaṃ hetuvaśatvācca na cātmā nāpyadhiṣṭhitam |"

[1.178–1.179,6]

"kadācidupalambhād" duḥkhama"dhruvama"nityaṃ | "doṣaniśrayāt" rāgādidoṣāśrayeṇotpatteḥ | (178) "hetuvaśatvācca" | sarvvaṃ paravaśaṃ"duḥkha"miti nyāyāt duḥkhaṃ tat | "na "śrayaṃ | anātmanaḥ ātmavilakṣaṇatvāt | "nāpyadhiṣṭhitaṃ" | adhiṣṭhāturātmano'bhāvāt | anena śūnyata ityākhyātaṃ |

[1.178–1.179,7]

kasmātpunarātmā nādhiṣṭhātetyāha —

[1.178–1.179,8]

"nākāraṇamadhiṣṭhātā nityaṃ vā kāraṇaṃ katham || 179 ||"

[1.178–1.179,9]

"nākāraṇamadhiṣṭhātā"'tiprasaṅgāt | "nityaṃ vā" dravyaṃ "kāraṇaṃ kathaṃ" | tasya kramayaugapadyābhyāmarthakriyāvirahāt | (179)

{1.180–1.184}

[1.180–1.184,0]

"tasmādanekamekasmād bhinnakālaṃ na jāyate |"

[1.180–1.184,1]

"tasmādanekaṃ bhinnakāla"dṛśyamānaṃ sukhaduḥkhādikāryaṃ "naikasmājjāyate" ekasyānekakaraṇe samarthasya sakṛdeva tatkriyāprasaṅgāt |

[1.180–1.184,2]

"kāryānutpādato'nyeṣu saṅgateṣvapi hetuṣu || 180 ||"

[1.180–1.184,3]

"hetvantarānumānaṃ syānnaitan nityeṣu vidyate |"

[1.180–1.184,4]

kiñcānekeṣu "hetuṣu" saṅga"teṣu" mitho militeṣvapi "kāryānutpāda"to (180) "hetvantarānumānaṃ syāt" | yathā rūpālokamanaskāreṣu satsvapi cakṣurvvijñānamanutpadyamānaṃ cakṣuranumāpayati | "naitatkā"ryānutpattyā'numānaṃ "nityeṣu vidyate" teṣāmavyatirekitvāt |

<kha samudayasatyam>

<ī. caturākāraḥ samudayaḥ>

[1.180–1.184,5]

caturākāraṃ duḥkhaṃ vyākhyāya samudayato hetutaḥ pratyayataḥ prabhavataśceti caturākāraṃ "samudāyaṃ vyākhyātumāha" |

[1.180–1.184,6]

"kādācitkatayā siddhā duḥkhasyāsya sahetutā || 181 ||"

[1.180–1.184,7]

"nityaṃ satvamasatvaṃ vā'hetorbāhyānapekṣaṇāt ||"

[1.180–1.184,8]

<a.>

"kādācitkatayā duḥkhasya sahetutā siddhā" (181) | "nityaṃ sattvamasattvaṃ"rbhavati yathā''kāśasya śaśaviṣāṇasya bāhyā"napekṣaṇāt" | ya eva ca duḥkhahetuḥ sa eva samudāyaḥ |

[1.180–1.184,9]

"taikṣṇyādīnāṃ yathā nāsti kāraṇaṃ kaṇṭakādiṣu || 182 ||"

[1.180–1.184,10]

"tathā'kāraṇametat syāditi kecit pracakṣate |"

[1.180–1.184,11]

nanu "yathā kaṇṭakādiṣu taikṣṇyādīnāṃ kāraṇaṃ nāsti" (182) "tathā'kāraṇametat" duḥkhaṃ syāt | tat kutaḥ samudaya "iti kecit" svabhāvavādinaḥ "pracakṣate" |

[1.180–1.184,12]

<ba.>

te evaṃ vaktavyāḥ |

[1.180–1.184,13]

"satyeva yasmin yajjanma vikāre vā'pi vikriyā || 183 ||"

[1.180–1.184,14]

"tat tasya kāraṇaṃ prāhustat teṣāmapi vidyate |"

[1.180–1.184,15]

"satyeva yasmin" vastuni "yasya janma" | yasya "vikāre" satyeva vā yasya "vikriyā" (183) "tattasya" janmino vikāriṇaśca "kāraṇaṃ prāhu"rvvidvāṃsaḥ | tajjanma satyeva bījodakapṛthivyādiṣu tadutkarṣāpakarṣādivikāre ca vikṛtatvaṃ "teṣāṃ" kaṇṭakādīnāmapyastīti tepi sahetukā eva | evaṃ skandhā api ||

[1.180–1.184,16]

na1nu sparśe sati bhavati cakṣurvvijñānaṃ | asati ca na bhavati | na ca tat kāraṇamato'tivyāptirityāha |

[1.180–1.184,17]

"sparśasya rūpahetutvād darśane'sti nimittatā || 184 ||"

[1.180–1.184,18]

"sparśasya" rūpādyavinirbhāginaḥ sahakāribhāvena "rūpahetutvāt | darśane" cakṣurvvijñāne'"sti nimittatā" pāramparyeṇeti nātivyāptiḥ | (184)

{1.185–1.186}

[1.185–1.186,0]

etacca vyatirekamabhyupagamyoktaṃ na tu rūpamupadarśya sparśābhāve netrabuddherabhāvaḥ śakyadarśanaḥ | rūpasparśayoravinirbhāgavarttitvāt | tasya ca duḥkhasya |

[1.185–1.186,1]

"nityānāṃ pratiṣedhena neśvarādeśca sambhavaḥ | asāmarthyādato heturbhavavāñchā;"

[1.185–1.186,2]

"nityānāṃ" kramākramābhyāmarthakriyāyāmasāmarthyāt | "pratiṣedhena" ca "neśvarāde"rādigrahaṇāt pradhānapuruṣādeḥ kāraṇātsambhava utpādaḥ | ato nityādanutpatterduḥkhasya hetu"rbhavavāñchā" janmatṛṣṇā, janmasthānāvasthā sattvādyabhilāṣātmikā | (185)

[1.185–1.186,3]

"parigrahaḥ || 185 ||"

[1.185–1.186,4]

"yasmād deśaviśeṣasya tatprāptyāśākṛto tṛṇām |"

[1.185–1.186,5]

"yasmād deśaviśeṣasya" parigrahaḥ "tatprāpti"tṛṣṇā"kṛto nṛṇāṃ" | nṛśabdaḥ prāṇyupalakṣaṇaḥ | tato garbhasthānādānamapi tattṛṣṇākṛtameva | (186)

{1.187–1.189}

[1.187–1.189,0]

<ca.>

nanūktaṃ bha ga va tā "tatra katamassamudaya āryasatyaṃ paunarbhāvikī nandī " ti tatkathamekā bhavatṛṣṇocyate samudayasatyamiti | atrāha |

[1.187–1.189,1]

"sā bhavecchā'ptyanāptīcchoḥ pravṛttiḥ sukhaduḥkhayoḥ || 186 ||"

[1.187–1.189,2]

"yato'pi prāṇinaḥ kāmavibhavecche ca te mate |"

[1.187–1.189,3]

"yataḥ" kāraṇāt prāṇinaḥ "sukhaduḥkhayoḥ" krameṇā"ptyanāptīcchoḥ" pravṛttirgarbhasthānaparigrahāyātaḥ "sā bhavecchāpi" (186) "kāmavibhave"cche "ca te mate" | sukhaprāptīcchā kāmatṛṣṇā | duḥkhaviyogecchā vibhavatṛṣṇā | bhavatṛṣṇāyāṃ sukhaduḥkhaprāptiparihārecchāpūrvvikāyāṃ garbhasthānopādānecchātmikāyāṃ dvayorapi saṃgrahādavirodhaḥ | (187)

[1.187–1.189,4]

"sarvatra cātmasnehasya hetutvāt saṃpravartate || 187 ||"

[1.187–1.189,5]

"asukhe sukhasaṃjñasya;"

[1.187–1.189,6]

samudayasya ca samudayātmakatvāt "sarvvatra" viṣaye'"sukhe" sukharahite "sukhasaṃjña"sya duḥkhaviparyayastasyānenāśucau śuciviparyāsopi kathitaḥ | na hyaśucau tathā manyamāna kasyacit sukhasaṃjñā''tmasneheneti "ātmasnehasya hetutvāditi" | ahaṅkāramamakārotthāpitasya | anenātmani ātmasnehaviparyāsa uktaḥ | saṃpravartata ityanenānityaviparyāsaḥ sūcitaḥ | na hi nityaviparyāsamvinā phalārthī pravartate |

[1.187–1.189,7]

"tasmāt tṛṣṇā bhavāśrayaḥ || ||"

[1.187–1.189,8]

tadevaṃ caturvviparyāsavāsitamānasa evā"tmasnehāt" sukhaduḥkhaprāptiparijihīrṣayā "pravartate" | tathā garbhasthānepi sukhaduḥkhaprāptiparihārecchaiva tṛṣṇā | "tasmāttṛṣṇā " hetuḥ | anena hetuta ākhyātaṃ |

[1.187–1.189,9]

"viraktajanmādṛṣṭerityācāryāḥ saṃpracakṣate || 188 ||"

[1.187–1.189,10]

"adeharāgādṛṣṭeśca dehād rāgasamudbhavaḥ |"

[1.187–1.189,11]

nanu "viraktasya janmādṛṣṭeri"(nyāyasū. 3 | 1 | 25)"tyācāryā" gau ta mā dayopi "saṃpracakṣate" | (188) "'dehasya rāgādṛṣṭeśca dehādrāgasamudbhavaḥ" sthitastaṃto na dehī vītarāgaḥ |

[1.187–1.189,12]

atrāha |

[1.187–1.189,13]

"nimittopagamādiṣṭamupādānaṃ tu vāryate || 189 ||"

[1.187–1.189,14]

nimittasya sahakārikāraṇasyo"pagamāt" dehosya rāgasya sahākārikāraṇa"miṣṭaṃ" tato nāniṣṭamāpadyate | "upādānantu" deho rāgasya "vāryate" | rāga eva tūpādānakāraṇaṃ | na ca rāgo janmahetuḥ | viraktasya karuṇayā janmasambhavāt | raktasyāpi tṛṣṇayaiva janmagrahaḥ | anena pratyayata iti vyākhyātaṃ | (189)

{1.190}

[1.190,0]

"imāṃ tu yuktimanvicchan bādhate svamataṃ svayam | janmanā sahabhāvaścet jātānāṃ rāgadarśanāt || 190 ||"

[1.190,1]

<da.>

viraktajanmādṛṣṭeritī"māṃ yuktimanvicchan" cā rvvā kaḥ "svamataṃ svayaṃ" | rāgahetuko dehaḥ taddhetukaśca rāga iti | anyonyahetutvāt janmaprabandhasiddheḥ | vītarāgābhyupagamācca svamatabādhāsya | "janmanā sahabhāvo" rāgādīnāṃ | na pūrvvaṃ rāgosti jātānāṃ "rāgadarśanāt" | ato na rāgo dehaheturiti cet | (190)

{1.191–1.194}

[1.191–1.194,0]

"sabhāgajāteḥ prāk siddhiḥ;"

<īī. tṛṣṇā janmasamudayaḥ>

[1.191–1.194,1]

nanvevaṃ dehopi na syāt rāgahetuḥ sahabhāvāt | na cāhetukatā | tataḥ sabhāgāt sajātīyādrāga"jjāte"rutpādāt | "prāgrā"gasya "siddhi"rityāyātaṃ |

<īīī. karmā'pi>

[1.191–1.194,2]

nanvavidyā tṛṣṇā karma ca janmakāraṇaṃ tatkathaṃ tṛṣṇaiva kevalā samudaya ukta ityāha |

[1.191–1.194,3]

"kāraṇatve'pi noditam | ajñānaṃ; uktā tṛṣṇaiva santānapreraṇād bhave || 191 ||"

[1.191–1.194,4]

"ānantaryācca karmāpi sati tasminnasaṃbhavāt |"

[1.191–1.194,5]

"kāraṇatvepi noditamajñāna"mavidyā mohāparasaṃjñakaṃ | "uktā tṛṣṇaiva" tayaiva "santā"sya pañcaskandhasantateḥ "preraṇāt" kimarthaṃ "bhave"(191) janmanimittaṃ "karmāpi" hetutve'pi noktaṃ samudayatvena "sati tasminna"jñāne karmaṇi ca | tṛṣṇā'saṃmukhībhāve'"bhāvā"jjanmanaḥ | ānantaryācca tṛṣṇāyāḥ satorapi mohakarmaṇostṛṣṇāyā asaṃmukhībhāve janmana ākṣepakatvāsaṃbhavāt yathā vimuktiḥ cittasyetyuktaḥ samudayaḥ |

[1.191–1.194,6]

"tadanānyantikaṃ hetoḥ pratibandhādisambhavāt || 192 ||"

[1.191–1.194,7]

tadetadyathoktakāraṇasamudayasvabhāvaṃ duḥkhamanātyantikaṃ saṃbhavaducchedaṃ duḥkhahetostṛṣṇāyāḥ pratibandhasya saṃbhāvyamānatvāt | ādiśabdādavidyādeḥ sahakāriṇo vaikalya"sambhavāt" |

[1.191–1.194,8]

anena nirodha eva nāstīti vādinaḥ pratinirodhata iti kathitaṃ |

<ga nirodhasatyam>

[1.191–1.194,9]

"saṃsāritvādanirmokṣo neṣṭatvādaprasiddhitaḥ |"

[1.191–1.194,10]

nanu "saṃsāritvādanirmmokṣo" muktirnāsti kasyacit | tatkathaṃ nirodhasambhāvanā | "naiṣa doṣa iṣṭatvāt" | ko nāma muktiṃ saṃsāriṇa icchati | "aprasi"ddhitastasya | na hi saṃsārīṃ kaścidasti | kintu duḥkhaṃ kevalaṃ hetubalātpravartate tadabhāvācca na bhavatīti brūmaḥ |

<ī. saṃsāryabhāve muktivyavasthā>

[1.191–1.194,11]

yadi saṃsārī kaścinnāsti ko muktyarthī kimarthaṃ pravartate ityāha |

[1.191–1.194,12]

"yāvaccātmani na premṇo hāniḥ sa paritasyati || 193 ||"

[1.191–1.194,13]

"tāvad duḥkhitamāropya na ca svastho'vatiṣṭhate ||"

[1.191–1.194,14]

"yāvaccātmani" ekatvāhaṃkāraviṣayeṣu skandheṣu "premṇaḥ" snehasya "na hāni"stāvad duḥkhitamātmānamāropya "sa" prāṇyabhimato duḥkhasantānaḥ "paritasyati" (193) duḥkhamāste | "na ca" duḥkhahetvapagamopāyābhyāṃ sa kleśamvinā "svastho'vatiṣṭhate" |

[1.191–1.194,15]

kintu |

[1.191–1.194,16]

"mithyādhyāropahānārthaṃ yatno'satyapi moktari || 194 ||"

[1.191–1.194,17]

"mithyādhyāro"pasya saṃsāritvādhyavasāyasya "hānārthaṃ yatno'satyapi" kasmiṃścidātmādau "moktari" | na hi yathāvasttveva vyavahāraḥ | kintu yathāvasāyañca | tathāhi rajjurapi sarpādhyavasāyaviṣayatvāt parihāraviṣayaḥ | evamahameva baddho'hameva mokṣyāmītyadhyāropānmuktyarthaṃ vyāyāmaḥ | (194)

{1.195–1.197}

<īī. muktānāṃ saṃsāre sthitiḥ>

[1.195–1.197,0]

bhavatvātmagrahaviparyastānāṃ sukhādyabhilāṣātpravṛttilakṣaṇā saṃsāre sthitirunmīlitātmagrahayonisakaladoṣarāśayastu kasmādāsata ityāha |

[1.195–1.197,1]

"avasthā vītarāgāṇāṃ dayayā karmaṇā'pi vā |"

[1.195–1.197,2]

<a.>

"avasthā vītarāgāṇāṃ dayayāpi karmaṇāpi vā" vītamohānāmapi duḥkhād duḥkhahetośca lokamuddhartukāmatayā sthitiḥ | tāvatkālānubandhiśarīrākṣepakena karmaṇā vā sthitiḥ |

[1.195–1.197,3]

tadevāha |

[1.195–1.197,4]

"ākṣipte'vinivṛttīṣṭeḥ |"

[1.195–1.197,5]

"ākṣipte" karmaṇā kāye'vinivṛtte"rnivṛtya"bhāva"syeṣṭeḥ" | yadyevaṃ janmāntarā"kṣepakasya" karmaṇaḥ sadbhāvāt bhavā ntarañca syādityāha —

[1.195–1.197,6]

"sahakārikṣayādalam || 195 ||"

[1.195–1.197,7]

"nākṣeptumaparaṃ karma bhavatṛṣṇāvilaṃghinām |"

[1.195–1.197,8]

"sahakāriṇa" ātmātmīyādiviparyāsijñānasya tṛṣṇāyāśca "kṣayānnālaṃ" (195) na śaktaṃ "karmākṣeptuma"paraṃ bhavaṃ "bhavatṛṣṇāvilaṃdhināṃ" | tṛṣṇālaṃghanā nairātmyadṛṣṭirityātmātmīyādimohanivṛttiścoktā | anena sahākārivaikalyamuktaṃ |

[1.195–1.197,9]

nanu dayā sattvadarśanāt tacca kṣīṇaṃ muktānāṃ tatkathandayayā sthitirityāha |

[1.195–1.197,10]

"duḥkhajñāne'viruddhasya pūrvasaṃskāravāhinī || 196 ||"

[1.195–1.197,11]

"vastudharmo dayotpattirna sā satvānurodhinī |"

[1.195–1.197,12]

"duḥkha"syānityaduḥkhaśūnyānātmakākārasya "jñāne" satya"viruddhasya" dveṣābhāvāt sarvvatrāpratiha tasya "pūrvvasaṃskāravāhinī" (196) pūrvvābhyāsapravṛttā yā "dayotpattiḥ " sattvadṛṣṭivaśā kintu vastuno duḥkhasya kṛpāviṣayatayā'bhyastasya dharmaḥ | unmūlitātmadṛṣṭīnāmapi duḥkhasya kṛpāviṣayatayā'bhyastasya saṃmukhībhāvamātreṇa dayotpadyata ityarthaḥ |

[1.195–1.197,13]

<ba.>

evantarhi rāgopi muktānāṃ syādityāha |

[1.195–1.197,14]

"ātmāntarasamāropād rāgo dharme'tadātmake || 197 ||"

[1.195–1.197,15]

"ātmāntarasya" sthirasukhātmātmīyarūpasyā"ropāt dharme" skandhamātrarūpe'"tadātmake" vastuno'sthirādisvabhāve "rāgo"'bhiṣvaṅgarūpo bhavati || (197) |

{1.198–1.200}

[1.198–1.200,0]

"duḥkhasantānasaṃsparśamātreṇaiva dayodayaḥ |"

[1.198–1.200,1]

"dayodayastu duḥkhasantānasya saṃsparśo" darśanaṃ ta"nmātreṇaivaṃ" bhavati | na tatra sattvadarśanāpekṣā |

[1.198–1.200,2]

<ca.>

yathā duḥkhadarśanāt dayotpattistathāpakāriṇi dveṣopi syādityāha |

[1.198–1.200,3]

"mohaśca mūlaṃ doṣāṇāṃ sa ca satvagrahaḥ;"

[1.198–1.200,4]

"mohaśca" mūlamādikāraṇaṃ "doṣāṇāṃ sa ca" mohaḥ "sattvagrahaḥ" | unmūlitasattvadṛṣṭeśca | (198)

[1.198–1.200,5]

"vinā || 198 ||"

[1.198–1.200,6]

"tenodyahetau na dveṣo, na doṣo'taḥ kṛpā matā |"

[1.198–1.200,7]

"tena" sattvagraheṇa vinā'"dyahetā"vapakāriṇi "na dveṣo"sti ātmano'darśanāttadapakārabhrāntyabhāvāt | "ato" doṣamūlasyātmagrahasyābhāvādutpadyamānā "kṛpā " |

[1.198–1.200,8]

<ba.>

yadi pūrvvakarmmāvedhatastadaiva na nirvvāṇaṃ tadā sāṃsārikataiva syādityāha |

[1.198–1.200,9]

"nāmuktiḥ pūrvasaṃskārakṣaye'nyāpratisandhitaḥ || 199 ||"

[1.198–1.200,10]

"akṣīṇaśaktiḥ saṃskāro yeṣāṃ tiṣṭhanti te'nadhāḥ || mandatvāt karuṇāyāśca na yatnaḥ sthāpane mahān || 200 ||"

[1.198–1.200,11]

"nāmuktiḥ" kintu muktireva "pūrvvasaṃskārakṣaye" pūrvvakarmāvedhakṣaye "satyanyasya" duḥkhasya hetuvaikalyāda"pratisandhitaḥ" | (199) yeṣāṃ punarmahākṛpāṇāṃ prāṇidhānaparipuṣṭasya janmākṣepakakarmaṇaḥ "saṃskāro'kṣīṇaśaktiste'nadhāḥ" samyaksambuddhāḥ yāvadākāśa"ntiṣṭhantyeva" | śrāvakāṇāntu karmaṇo niyatakālasthitikadehākṣepakatvā"nmandatvāt" karuṇāyā "yatnaśca mahān sthā"pane nāstīti "na" sadā sthitiḥ | (200)

{1.201–1.205}

[1.201–1.205,0]

"tiṣṭhantyeva parādhīnā yeṣāṃ tu mahatī kṛpā |"

[1.201–1.205,1]

tiṣṭhantyeva sarvvadā te "parādhīnāḥ" pareṣāmupakaraṇīkṛtātmāno mahāmunayaḥ | yeṣāmakāraṇavatsalānāṃ "maha"tī "kṛpā" |

<īīī. satkāryadṛṣṭervigamaḥ>

[1.201–1.205,2]

"satkāyadṛṣṭervigamādādya evābhavo bhavet || 201 ||"

[1.201–1.205,3]

"mārge cet sahajāhānerna hānau vā bhavaḥ kutaḥ |"

[1.201–1.205,4]

<a.>

nanvādya eva mārgge darśanamārgge "satkā"gamāt srota āpannasya "bhavo" janmāntarabandho "na bhave"diti "cet" (201) | "sahajāhānerna" | dvidhā hi satkāyadṛṣṭirābhisāṃskārikī yā skandhavyatiriktātmādhyavasāyinī, sahajā ca | tatra prathamā darśanamārgge hīyate "na" dvitīyā bhāvanāmārgaheyā | sā ca mohaḥ tṛṣṇāyāśca heturiti bhavati janmaprabandhaḥ | yadi tu paṭutaraprajñasyādya eva mārggo mārggāntarasvabhāvaḥ tadā "hānau vā" sahajāyā ātmadṛṣṭeḥ puna"rbhavaḥ kuta"ḥ |

[1.201–1.205,5]

<ba.>

kīdṛśaṃ punastatsahajasattvadarśanamityāha |

[1.201–1.205,6]

"sukhī bhaveyaṃ duḥkhī vā mā bhūvamiti tṛṣyataḥ || 202 ||"

[1.201–1.205,7]

"yaivā'hamiti dhīḥ saiva sahajaṃ sattvadarśanam |"

[1.201–1.205,8]

"sukhī bhaveyaṃ duḥkhī vā mābhūvamiti tṛṣyataḥ" | kāṃkṣamāṇasya "yaivāhamiti dhīḥ "mucyate |

[1.201–1.205,9]

<ca.>

tadaprahīṇaṃ srotāpannasyeti kathaṃ jñāyata ityāha |

[1.201–1.205,10]

"na hyapaśyannahamiti kaścidātmani snihyati || 203 ||"

[1.201–1.205,11]

"na cātmani vinā premṇā sukhakāmo'bhidhāvati |"

[1.201–1.205,12]

"nahyapaśyannahamiti kaścidātmani snihyati" kintu paśyanneva (203) |

[1.201–1.205,13]

"na cātmani vinā premṇā sukhakāmaḥ" kaścid garbhasthānādi"mabhidhāvati" | abhidhāvati ca garbhasthānaṃ | prahīṇābhisaṃskārika sattvadṛṣṭirapi srota āpannaṃ tasyāprahīṇaṃ sahajaṃ sattvadarśanaṃ |

<īV. baṃdhamokṣavyavasthā>

[1.201–1.205,14]

nanu satyātmani bandhamokṣāvekādhikaraṇau yuktau | netyāha |

[1.201–1.205,15]

"duḥkhasyotpādahetutvaṃ bandhaḥ, nityasya tat kutaḥ || 204 ||"

[1.201–1.205,16]

"aduḥkhotpādahetutvaṃ mokṣaḥ, nityasya tat kutaḥ |"

[1.201–1.205,17]

<a.>

"duḥkhasyo"pādānaskandhānā"mutpādahetutvaṃ" bandhaḥ | "tatkuto nityasya" kramayaugapadyābhyāmarthakriyā virahān (204) | "aduḥkhotpādahetutvaṃ" duḥkhaṃ pratyayahetutā "mokṣaḥ | " | na hi pūrvvāparaikasya bhāvasya duḥkhahetoḥ paścādahetutvaṃ yuktaṃ |

[1.201–1.205,18]

<ba.>

syādetat | na nityasya hetutvaṃ bandhamokṣau ca yuktāviti | nityatvānitya"tvābhyāmavācyasya pudgalasya" tau bhaviṣyata iti manvānaṃ vai bhā ṣi ka mpratyāha |

[1.201–1.205,19]

"anityatvena yo'vācyaḥ sa heturna hi kasyacit || 205 ||"

[1.201–1.205,20]

"anityatvena yo'vācyaḥ" | anityatvamupalakṣaṇaṃ | nityatvenāpyavācyaḥ "saheturna hi " | tasmaivābhāvāt | tathāhi yadyasāvanityo na bhavati syānnityaḥ | (205)

{1.206}

[1.206,0]

atha nityo na bhavati syādanityaḥ | anyonyābhāvalakṣaṇatvādanayorekavidhi pratiṣedhasyāparapratiṣadhavidhināntarīyakatvāt na kvacidvastuni dvayapratiṣedhasambhava iti pudgalasyābhāvādahetutvaṃ ato "bandhamokṣāvapyavācye" pudgale "na yujyete " |

[1.206,1]

<cha.>

atha nityatvenāvācyatvānna doṣa iti cet | nanvevamanitya evoktaḥ syāt | tathāhi |

[1.206,2]

"nityaṃ tamāhurvidvāṃso yaḥ svabhāvo na naśyati || 206 ||"

[1.206,3]

"nityaṃ tamāhurvvidvāṃso yaḥ svabhāvo" sarvadā "na naśyati" sa cedīdṛśo na bhavatyanitya eva syāt | (206)

{1.207}

[1.207,0]

"tyaktvemāṃ hrepaṇīṃ dṛṣṭimato'nityaḥ sa ucyatām ||"

[1.207,1]

akṣe"māṃ" pudgala"dṛṣṭiṃ" pudgalanairātmyavādinaḥ saṃskārānityatāvā"dinaśca śāstuḥ" śiṣyāṇāṃ "hrepaṇīṃ" lajjāvarddhanīṃ "tyaktvā'nityaḥ sa" pudgala "ucyatāṃ" yena "bandha" yujyete | ekākāro nirodho vyākhyātaḥ | ḹ || ḹ |

<gha mārgasatyam>

<caturākāraṃ mārgasatyam>

[1.207,2]

traya ākārā vakṣyante |

[1.207,3]

"ukto mārgaḥ, tadabhyāsādāśrayaḥ parivartate || 207 ||"

[1.207,4]

mārgasatyaṃ caturākāraṃ vaktumāha |

[1.207,5]

<a.>

"ukto mārgaḥ" śāstṛpadavyākhyāvasare nairātmyadarśanalakṣaṇaḥ | "tasyābhyāsādā" kleśavāsanābhūtayā la ya vi jñā naṃ "parivartate" kliṣṭadaśānirodhāt kleśavisaṃyuktacittaprabandhātmanā pariṇamati | (207)

{1.208–1.210}

[1.208–1.210,0]

anena mārgata iti mārgākāro darśitaḥ kleśavisaṃyogahetutvāt |

[1.208–1.210,1]

"sātmye'pi doṣabhāvaścenmārgavat |"

[1.208–1.210,2]

mārgasyābhyāsaprakarṣāt "sātmyepi" prakṛtitve ca prāpte puna"rdoṣā"ṇāṃ mohādīnāṃ "bhāvaḥ" prāpnoti "cet | mārgavat" yathā bandhāvasthāyāṃ doṣasātmyepi mārgo'bhyāsavaśādāvirbhavati |

[1.208–1.210,3]

atrāha |

[1.208–1.210,4]

"nāvibhutvataḥ |"

[1.208–1.210,5]

"nāvibhutvataḥ" asāmarthyāt | mārgasātmye'pi sthitasya cetasi na doṣāṇāmutpattuṃ sāmarthyamasti | tannidānabhūtasya satvadarśanasyonmūlitatvāt |

[1.208–1.210,6]

"anena" śāntata iti nirodhākāra ukto doṣāṇāṃ sarvvathā śāntatvāt |

<ga. satkāyadṛṣṭiḥ>

<ka satvadarśanābhāve kāraṇam>

[1.208–1.210,7]

satvadarśanameva punaḥ kasmānna bhavatītyāha |

[1.208–1.210,8]

"viṣayagrahaṇaṃ dharmoṃ vijñānasya yathāsti saḥ || 208 ||"

[1.208–1.210,9]

"gṛhyate so'sya janako vidyamānātmaneti ca |"

[1.208–1.210,10]

"viṣayagrahaṇamvijñānasya" tāvatsati grāhyagrāhakabhāvo "dharmaḥ yathā" cāsti "sa" sa viṣayastathā "gṛhyate" | vijñānena viṣayiṇā (208) | "sa" ca viṣayosya vijñānasya "janako vidyamānenātmanā" yathāvasthitena rūpeṇa |

[1.208–1.210,11]

"eṣā prakṛtirasyāstannimittāntarataḥ skhalat || 209 ||"

[1.208–1.210,12]

"vyāvṛttau pratyayāpekṣamadṛḍhaṃ sarpabuddhivat |"

[1.208–1.210,13]

yathāvasthitavastugrahaṇañca "nātmaiṣā prakṛtiḥ" svabhāvo jñānasya viṣayiṇaḥ | yathāsvabhāvaṃ svagrāhijñānajananañca viṣayasya prakṛtiḥ | asyāḥ prakṛtestajjñānaṃ "nimittāntarataḥ" āntarādavidyārūpādāgantukācca viṣayadoṣādeḥ "skhaladvi"ṣayagrahaṇa"viparītākāraṃ" bhavati | (209) "tacca vyāvṛttau" viṣayaviparītagrahaṇākāratāyā nivṛttyartha "pratyayāpekṣaṃ" bhrāntinivartakakāraṇamapekṣyamāṇa"madṛḍhama"sthāṣṇu "sarpabuddhivat" | yathā sarpabuddhī rajvā bhrāntinimittā jātā rajjusvarūpagrāhiṇaḥ pratyayānnivṛttā na punarudbhavatīti | tathā bhrāntinimittanirāsāt dṛṣṭe nairātmye vastuni sati nāsti sattve dṛṣṭisambhavaḥ jñānasya viṣayasvarūpagrahaṇapravaṇatvāt | viṣayasya ca svākārārpaṇapravṛttatvāt |

[1.208–1.210,14]

<a.>

kiñca |

[1.208–1.210,15]

"prabhāsvaramidañcittaṃ prakṛtyāgantavo malāḥ || 210 ||"

[1.208–1.210,16]

"prabhāsvaramanā"tmabhūtadoṣasañcaya"midaṃ cittaṃ prakṛtyā" svabhāvena | ye tu manodoṣā dṛśyante te bhrāntinimittopanītatvādā"gantavo"'svabhāvabhūtāścetasaḥ | tamaḥ "tuhinādaya" iva nabhasaḥ (210) |

{1.211–1.222}

[1.211–1.222,0]

"tatprāgapyasamarthānāṃ paścācchaktiḥ ka tanmaye ||"

[1.211–1.222,1]

"tatprāgapi" tasmānnairātmyadarśanātpūrvvamapi tataḥ śrutacintādhyavasānepyāpātaviṣkambhanādutpattuma"samarthānāṃ" malānāṃ "paścā"nmārganiṣpattau "śakti"rutpattuṃ "kva tanmaye" mārgasātmye svarūpe |

[1.211–1.222,2]

etadevāha |

[1.211–1.222,3]

"nālaṃ praroḍhumatyantaṃ syandinyāmagnivad bhuvi || 211 ||"

[1.211–1.222,4]

"bādhakotpattisāmarthyagarbhe śakto'pi vastuni |"

[1.211–1.222,5]

śakto'pyaddhatopi manomalo "nālamatyantaṃ praroḍhuṃ vastuni" cittasantāne kīdṛśe bādhakotpattisāmarthyagarbhe sarvadṛṣṭi"bādhaka"sya nairātmyadarśanasya mārgasatyo"tpattistasyāṃ " prabhaviṣṇutvaṃ "tadgarbhe" ānantaryasya garbhe tasmin "syandinyāṃ bhuvi agnivat" (211) | yathā hi vahnerhetubalādutpannopi syandinyāṃ bhuvi bādhakavatyāṃ nātyantaṃ prarohati tathā mārgotpattisāmarthyagarbhe cetasyutpannā api malā nātyantaṃ virohanti | sātmībhūtamārggeṃ tu hetuvaikalyānnotpadyanta eva |

<kha nairātmyadarśane doṣotpattivyavasthā>

[1.211–1.222,6]

kathañca nairātmyadarśino malotpattirāśaṃkyate | na tāvat hetusākalyātsatvadṛṣṭerhetubhūtāyā abhāvāt nairātmyadarśanavat "sattvadarśanañca bhāvanayotpannaṃ heturiti" cet ||

[1.211–1.222,7]

kutastasya "bhāvanā" | kinnairātmyasya sopadravatvāt | kiñcābhūtatvena bhramahetutvāt | asvabhāvenopahantuṃ śakyatvādvā | etattrayamasaṅgatamityāha |

[1.211–1.222,8]

"nirupadravabhūtārthasvabhāvasya viparyayaiḥ || 212 ||"

[1.211–1.222,9]

"na bādhā yatnavatve'pi buddhestatpakṣapātataḥ ||"

[1.211–1.222,10]

doṣarāśerudvejakasya prahāṇena "nirupadravasya" pramāṇasamvāditvena "bhūtārthasya" satyārthasyānāropitatvena "svabhāvasya" prakṛternairātmyasyābhirucitaviṣayasya viparyayeṣvātmādyākāreṣvabhyāse sopadravatvādinā "prayatna eva" tāvanna "sambhavati prekṣasya" | sambhavepi vā "viparyayaiḥ" | (212)

[1.211–1.222,11]

<a.>

"na bādhā" nairātmyasya sātmībhūtasya svabhāvasyāsti | "buddhestatra doṣaprati" |

[1.211–1.222,12]

na hi svabhāvaḥ sākṣātkṛto'nyathā kartu śakyaḥ | anena praṇīta iti nirodhākāro darśitaḥ ||

[1.211–1.222,13]

<ba.>

nanu yadi nairātmyasātmatvadarśanayoḥ parasparabhedād bādhā tadā rāgapratighayorapi syādityāha |

[1.211–1.222,14]

"ātmagrahaikayonitvāt;kāryakāraṇabhāvataḥ || 213 ||"

[1.211–1.222,15]

"rāgapratidhayorbādhā bhede'pi na parasparam |"

[1.211–1.222,16]

"ātmagraha eko yoni"ṣkāraṇaṃ yayostau tayorbhāvastasmādekakāraṇa"tvāt" rāgapratidhayorbhedapi na parasparaṃ bādhā rūparasayoriva | tathā "kāryakāraṇabhāvatopi" (213) nānyonyaṃ "bādhā" | tathāhi yadaikasmin rāgastadā tadapakāriṇi dveṣaḥ | yadā ca kvacid dveṣastadā tadapakāriṇi rāgopīti parasparakāryakāraṇabhāvānnāsti virodhaḥ | cakṣurādibuddhīnāmiva |

[1.211–1.222,17]

<ca.>

nanu dveṣādipratipakṣā maitryādayo na ca tānucchindantītyāha |

[1.211–1.222,18]

"mohāvirodhānmaitryādernnātyantaṃ doṣanigrahaḥ || 214 ||"

[1.211–1.222,19]

"tanmūlāśca malāḥ sarve;"

[1.211–1.222,20]

"mohāvirodhānmaitryādeḥ" | maitrīkaruṇādayo mohāvirodhino'taśca doṣakāraṇāvaikalyā"nnātyantaṃ" dveṣādi"doṣā"ṇāṃ "nigraho" maitryādeḥ | āpātaviṣkambhanamātrantu bhavati mohasyānapāyāt (214) | "tanmūlāśca malāḥ sarvve" prasūyante |

<ga mohaḥ satkāyadṛṣṭiḥ>

[1.211–1.222,21]

nanu sattvadarśanaṃ doṣamūlaṃ na moha ityāha |

[1.211–1.222,22]

"sa ca satkāyadarśanam |"

[1.211–1.222,23]

"sa ca" mohaḥ "satkāyadarśanaṃ" |

[1.211–1.222,24]

nanu moho'saṃprakhyānarūpaḥ | "sattvadṛṣṭiḥ tu viparītārthapratipattirūpā | tatkathaṃ" moha eva sattvadarśanamityāha |

[1.211–1.222,25]

"vidyāyāḥ pratipakṣatvāccaittattvenopalabdhitaḥ || 215 ||"

[1.211–1.222,26]

"mithyopalabdhirajñānaṃ yukteścānyadyuktimat ||"

[1.211–1.222,27]

"vidyāyāḥ pratipakṣatvāt" | vidyāyā nairātmyadṛṣṭervvipakṣo'vidyā | "sa cā"prakhyānamātramvārūpādi vā na bhavati nirvvāṇepi "tayorbhāvāt | kintu mithyopa"labdhirajñānamavidyā'dharmānṛtavat | vidyāyāḥ sadarthatvāt | "caittatvenopalabdhitaśca" | caittatvena karaṇenopalabdhirūpa"tvācca" | (215) "āśrayālambanākārakāladravya"samatādibhiḥ samaṃ prayuktāḥ saṃprayuktā iti saṃprayuktalakṣaṇaṃ | "na cāsaṃprakhyānasya" nīrūpasyālambanākārayoga iti "mithyājñāna"mavidyā | "ukte"'rthe virodhāt | "bha ga"vatā pyuktaṃ "yāḥ kāścana lokavyavahāropapattayaḥ sarvvāstā ātmābhiniveśato" ityanena sattvadṛṣṭireva janmaheturuktā | ātmābhiniveśalakṣaṇatvāttasyāḥ | "ato'nyadasaṃprakhyānalakṣaṇamajñānamayuktaṃ nirvvā"ṇepi tatsattvāt |

[1.211–1.222,28]

<a.>

nanu yadyavidyā dṛṣṭireva tathā ca dṛṣṭisaṃprayuktā'vidyeti saṃprayuktārtho na syāt | na sā tenaiva samprayuktā kintu sakalakleśānugatā'vidyā | satkāyadṛṣṭistu tadekadeśaḥ tataścagamāvirodha ityāha |

[1.211–1.222,29]

"vyākhyeyo'tra virodho yaḥ;"

[1.211–1.222,30]

"atra" vidyānirdeśe āgama"virodha yaḥ" prasajati "sa sāmānyaviśeṣabhāvena" bhedakalpanayā "vyākhyeyaḥ" samarthanīyaḥ | yathā palāśayuktamvanamiti | dṛṣṭisvabhāvā'vidyāprādhānyena kleśaheturityupadarśanañca prayojanaṃ |

[1.211–1.222,31]

<ba.>

prakṛtamāha | yataścaivamātmadarśanaprabhūtāḥ sarvvakleśāḥ |

[1.211–1.222,32]

"tadvirodhācca tanmayaiḥ || 216 ||"

[1.211–1.222,33]

"virodhaḥ śūnyatādṛṣṭeḥ sarvadoṣaiḥ prasidhyati |"

[1.211–1.222,34]

tayā "sattva"dṛṣṭyā virodhācca "śūnyatādṛṣṭe"rnairātmyadṛṣṭeḥ | "tanmayaiḥ" (216) sattvadṛṣṭihetukaiḥ "sarvvadoṣai"rvvirodhaḥ "sidhyati" | śītaviruddhasyāgneriva tatkārye romaharṣādibhirataḥ sātmībhūtanairātmyānāṃ na punardoṣaleśotpattiranena niḥśaraṇata iti nirodhākāro nirddiṣṭaḥ doṣebhyaḥ sarvvathā niḥśaraṇāt |

<gha doṣāḥ pratītyasamutpannāḥ>

[1.211–1.222,35]

"nākṣayaḥ prāṇidharmatvād rūpādivadasiddhitaḥ || 217 ||"

[1.211–1.222,36]

"sambandhe pratipakṣasya tyāgasyādarśanādapi |"

[1.211–1.222,37]

<a.>

syādeta"dakṣayo" rāgādiḥ "prāṇidharmatvādrūpādivat na" yuktametada"siddhitaḥ" | na hi "prāṇī" kaścidasti yaddharmā rāgādayaḥ siddhyanti | sattve dṛṣṭau tu satyāṃ kevalamupalabhyanta iti pratītyasamutpādamātrametat (217) | teṣāṃ "pratipakṣasya" nairātmyadarśanasya sambandhe saṃmukhībhāve tyāgasyāpātaviṣkambhaṇasyā"darśanādapi" sambhavatpratipakṣatvenocchedasambhavāt nākṣayitvaṃ |

[1.211–1.222,38]

<ba.>

syādetat | tāmrādīnāmagniyogād dravāvasthāyāṃ naṣṭamapi kāṭhinyaṃ punaḥ śītasamparkādutpadyate | tadvannaṣṭānāmapi doṣāṇāṃ mārgasātmye punaḥ kutaściddhetorutpattiḥ syāt | atrāha |

[1.211–1.222,39]

"na kāṭhinyavadutpattiḥ punardoṣavirodhinaḥ || 218 ||"

[1.211–1.222,40]

"sātmatvenānapāyatvāt anekāntācca bhasmavat |"

[1.211–1.222,41]

"na kāṭhinyavadutpattiḥ punardo"ṣāṇāṃ | doṣa"virodhino" (218 ) nairātmyasya "sātmatvena" prakṛtitvenā"napāyāt" | na hyavyāhate virodhini tadviruddhasyotpattiragnāviva śītakāṭhinyaṃ kādācitkatvādagninivṛttau tadvirodhinyā dravatāyāḥ svarasanirodhādutpadyate'"naikāntācca bhasmavat" | yathā bhasmani bhūte punarna kāṣṭhotpattistathā nairātmyasātmatāyāṃ na punarnaṣṭānāṃ doṣāṇāmutpattirityanaikāntikatā naṣṭotpatteḥ |

[1.211–1.222,42]

<cha.>

nanvātmabhāvanayā"pi mokṣosti" tatkiṃ nairātmyabhāvanayā yadāhu"rātmā mantavyo " ityādi | atrāha |

[1.211–1.222,43]

"yaḥ paśyatyātmānaṃ tatrāsyāhamiti śāśvataḥ snehaḥ || 219 ||"

[1.211–1.222,44]

"snehāt sukheṣu tṛṣyati tṛṣṇā doṣāṃstiraskurute |"

[1.211–1.222,45]

"yaḥ paśyatyātmānaṃ tatrā"tmanya"sya" draṣṭu"rahamiti śāśvato'nupā"yi"sneho" bhavati (219) |

[1.211–1.222,46]

"snehā"dātmasnehātsukheṣu "tṛṣyati | tṛṣṇā"vān bhavatīti | "tṛṣṇā ca sukhasā"dhanatvenādhyavasitānāṃ vastūnāṃ "doṣāna"śucitvādīn "tiraskurute" pracchādayati doṣatiraskaraṇāt |

[1.211–1.222,47]

"guṇadarśī paritṛṣyan mameti tatsādhanānyupādatte || 220 ||"

[1.211–1.222,48]

"tenātmābhiniveśo yāvat tāvat sa saṃsāre ||"

[1.211–1.222,49]

"guṇadarśī" śucitveṣṭatvaguṇān paśyan "paritṛṣyan" mameti "mamedaṃ sukhamiti" garddhamānastasya sukhasya "sādhanāni" garbhagamanādī"nyupādatte" | (220 )

[1.211–1.222,50]

tenātmadarśanamūlatvena janmāderā"tmābhiniveśo yāvattāvat sa" ātmadarśī "saṃsāra" eva |

[1.211–1.222,51]

<da.>

na kevalaṃ janmaprabandhastasya doṣā api samastāḥ santītyāha |

[1.211–1.222,52]

"atmani sati parasaṃjñā svaparavibhāgāt parigrahadveṣau || 221 ||"

[1.211–1.222,53]

"anayoḥ saṃpratibaddhāḥ sarve doṣāḥ prajāyante ||"

[1.211–1.222,54]

"ātmani sati" tato'nyasmin "parasaṃjñā" parabuddhirbhavati | "svaparavibhāgācca" kāraṇāt svaparayoryathākramaṃ "parigra"ho'bhiṣva"ṅgo dveṣaḥ" parityāgastau bhavataḥ (221) | "anayo"ranunayapratiṣedhayoḥ "saṃpratibaddhāḥ sarvve doṣā" rāgamātsaryerṣyādayaḥ "prajāyante" |

[1.211–1.222,55]

<e.>

yadyapyātmani snehavān tathāpyatmīye "sukhasādhane vairāgyānna saṃsaratīti " | naitadyuktaṃ yataḥ |

[1.211–1.222,56]

"niyamenātmani snihyaṃstadīye na virajyate || 222 ||"

[1.211–1.222,57]

"ātmani snihyan" prīyamāṇa"stadīya ātmī"ye "sukhasā"dhane "niyamena" "na" "vira"'bhiṣvajatyeva tatkathamātmīyavirāgānmuktiḥ || ātmasnehasyātmīyavairāgyavirodhitvāt | (222)

{1.223}

[1.223,0]

<ṛ.>

tameva tyajatīti cet āha |

[1.223,1]

"ne cāstyātmani nirdoṣe snehāpagamakāraṇam || snehaḥ sadoṣa iti cet tataḥ kiṃ tasya varjanam || 223 ||"

[1.223,2]

yadyapyātmā nirdoṣastathāpi "snehaḥ sadoṣa iti cet | tataḥ" sadoṣatvāt "kiṃ " tasya snehasya "varjanam" | (223)

{1.224–1.226}

[1.224–1.226,0]

"aduṣite'sya viṣaye na śakyaṃ tasya varjanam |"

[1.224–1.226,1]

"adūṣitesya viṣaya" ātmani "na śakyaṃ tasya varjanaṃ" | na hi snehaḥ svaguṇadoṣābhyāmupādīyate tyajyate vā kintu viṣayasya viṣayaśca nirdoṣa iti kathamasya varjanaṃ |

[1.224–1.226,2]

"kiñca |"

[1.224–1.226,3]

"prahāṇiricchādveṣāderguṇadoṣānubandhinaḥ || 224 ||"

[1.224–1.226,4]

"tayoradṛṣṭirviṣaye;"

[1.224–1.226,5]

"icchādveṣāderguṇadoṣānubandhino" yathākramaṃ viṣayasya guṇadoṣānuvartinaḥ prahāṇiḥ prahāṇyupāyaḥ (224) | tayorguṇadoṣayora"dṛṣṭirviṣaye"'nanyopāyatādarśanārthamupacāraḥ | viṣayaguṇadoṣādarśane evecchā dveṣādi"prahāṇyu"pāya ityarthaḥ ||

[1.224–1.226,6]

nanvadṛṣṭopi ityādiranicchāmātrāt tyajyamāno dṛśyata ityāha |

[1.224–1.226,7]

"na tu bāhyeṣu yaḥ kramaḥ |"

[1.224–1.226,8]

na tu bāhyeṣu vastuṣu yaḥ kramo'nicchāmātrakṛtatyāgarūpaḥ sa āntareṣvapi snehādiṣu yuktaḥ | bāhyādhīnaṃ bāhyamanicchayā tyaktuṃ śakyaṃ ātmadarśanādhīnantu na śakyaparihāraṃ | avikalahetutvenotpatteḥ |

[1.224–1.226,9]

kiñca |

[1.224–1.226,10]

"na hi snehaguṇāt snehaḥ kintvarthaguṇadarśanāt || 225 ||"

[1.224–1.226,11]

"kāraṇe'vikale tasmin kāryaṃ kena nivāryate |"

[1.224–1.226,12]

na hi "snehaguṇātsnehaḥ kriyate kintvartha"sya viṣayasya "guṇadoṣadarśanāt" jāyate (225) "kāraṇe'vikale tasmin" viṣayaguṇe "kāryaṃ" snehaḥ "kena nivāryate" | na kenacit |

[1.224–1.226,13]

"kā vā sadoṣatā dṛṣṭā snehe duḥkhasamāśrayaḥ || 226 ||"

[1.224–1.226,14]

"kā vā sadoṣatā dṛṣṭā snehe" yenāyaṃ varjayitavyaḥ || "duḥkhasya samāśrayaśceddoṣaḥ" | tathā hyātmani snihyan tatsukhasādhaneṣu tṛṣṇāvān duḥkhabhūtaṃ saṃsāramupādatte || (226)

{1.227}

[1.227,0]

"tathāpi na virāgo'tra svatvadṛṣṭeryathātmani |"

[1.227,1]

"tathāpi" duḥkhahetutvepi "na virogo'tra" snehe "yathā"tmani svatva"dṛṣṭeḥ" duḥkhanidānabhūtāyā hetā"vātmani" na virāgaḥ |

[1.227,2]

yadi duḥkhahetau virāgastathā svatve dṛṣṭidvāreṇa sarvvaṃ duḥkhamiti tasya hetāvātmanyeva sa yuktaḥ | na cāstyetat |

[1.227,3]

"na tairvinā duḥkhaheturātmā cet te'pi tādṛśāḥ || 227 ||"

[1.227,4]

"na taiḥ sneha"buddhīndriyādibhirātmīyai"rvvinā duḥkhahetu"rātmā cet | "tepi" snehādayaḥ "tādṛśā" ātmānamantareṇa na duḥkhahetavaḥ | (227)

{1.228}

[1.228,0]

"nirdoṣaṃ dvayamapyevaṃ vairāgyānna dvayostataḥ || duḥkhabhāvanayā syāccedahidaṣṭāṅgahānivat || 228 ||"

[1.228,1]

"evaṃ" parasparasāpekṣatve "nirdoṣaṃ" snehādirātmā ca | "vairāgyanna dvayo"rapi "tataḥ" kāryaṃ | tathā ca saṃsāro doṣāśca durvvārā hetusākalyāt || pravṛttiḥ yadi snehādiṣu "duḥkhabhāvanayā" hāniḥ "syāt | ahidaṣṭasyāṅgasya hānivat" | yathātmīyamapyahidaṣṭamaṅgaṃ duḥkhavaśād virajya tyajyate | anupabhogāśrayatvāt | (228)

{1.229–1.231}

[1.229–1.231,0]

"ātmīyabuddhihānyā'tra tyāgo na tu viyaryaye || upabhogāśrayatvena gṛhīteṣvindriyādiṣu || 229 ||"

[1.229–1.231,1]

"svatvadhīḥ kena vāryeta vairāgyaṃ tatra tat kutaḥ ||"

[1.229–1.231,2]

"ātmīyabuddhihānyā" | tatrāhidaṣṭāṅge "tyāgo na tu viparyaye" ātmīyabuddhisattāyāṃ | yasmādu"pabhoga"syā"śrayatvena" kāraṇatvena "gṛhīteṣvindriyādiṣu" (229) "svatve dhīrā"tmīyatvabuddhiḥ "kena" hetunā "vāryeta na" kenacit | tatkuta"statro"pabhogasādhane svīyāvayave "vairāgyaṃ" yena tyajyate | "tato" yattyajyate "ātmīyabuddhihānyā" eva | na caivaṃ snehādiṣvātmīyabuddhihānirasti yenaiṣāṃ tyāgaḥ syāt |

[1.229–1.231,3]

"pratyakṣameva sarvasya keśādiṣu kalevarāt || 230 ||"

[1.229–1.231,4]

"cyuteṣu sadhṛṇā buddhirjāyate'nyeṣu saspṛhā |"

[1.229–1.231,5]

etacca "pratyakṣameva sarvvasya keśādiṣu kalevarāt" | (230 ) "cyuteṣvā"tmīyabuddhiviṣayeṣu "sadhṛṇā" buddhirjāyate | janasyānyatrācyuteṣvātmīyabuddhiviṣayeṣu saspṛhā |

<ṅa ātmātmīyabuddhyorhāniḥ>

[1.229–1.231,6]

duḥkhabhāvanayā ātmīyabuddhireva hīyata iti cet | na yuktamidaṃ |

[1.229–1.231,7]

"samavāyādisambandhajanitā tatra hi svadhīḥ || 231 ||"

[1.229–1.231,8]

"samavāyādisambandhajanitā" hi yasmāttatra buddhyādau "svadhīḥ" | tathā cātmanaḥ sukhādīnā samavāyaḥ sambandhaḥ | śarīreṇa saṃyogaḥ | śarīrāśritaiḥ rūpādibhiḥ saṃyuktasamavāyaḥ | śrotrendriyeṇa saṃyogaścakṣurādibhiḥ saṃyogisaṃyoga ātmasambandhaḥ | (231)

{1.232}

[1.232,0]

"sa tathaiveti sā doṣadṛṣṭāvapi na hīyate | samavāyādyabhāve'pi sarvatrāstyupakāritā || 232 ||"

[1.232,1]

"sa" duḥkhabhāvanāyāmapi "tathaiveti sā" svadhī"rdoṣadṛṣṭāvapi na hīyate" nimittasyāvaikalyāt | atha samavāyādirnāstyeva tadā |"samavāyādyabhāve'pi sarvvatra" buddhyādāva"styupakāritā" tatkṛtā | (232)

{1.233}

[1.233,0]

"duḥkhopakārānna bhavedaṅgulyāmiva cet svadhīḥ | na hyekāntena tad dukhaṃ bhūyasā saviṣānnavat || 233 ||"

[1.233,1]

tatra svadhīraśakyadhāraṇā "duḥkhopakārāt" duḥkhopanidhānāt "na bhave"dahidaṣṭāyā"maṅgulyāmiva" snehabuddhyādau "svadhī"riti "cet | na hyekāntena" tatsnehādi"duḥkhaṃ" duḥkhahetuḥ paryāyeṇa sukhahetutvādapi | kintu "bhūyasā" tadduḥkhaṃ "saviṣānnavat" | pariṇatiduḥkhaheturapi viṣānnamāpātasukhaṃ ca | (233)

{1.234}

[1.234,0]

<a.>

nanu saviṣamannaṃ sukhamiśrañca vairāgyaviṣayaḥ svahitakāmānāmevaṃ snehādirapi syādityāha |

[1.234,1]

"viśiṣṭasukhasaṅgāt syāt tadviruddhe virāgitā |"

[1.234,2]

"viśiṣṭe" sukhe sukhasādhane tadātvapariṇābhayoranugrahītari viṣādidoṣarahitabhojanādau "saṅgāda"bhiṣvaṅgāt "syāttadviruddhe" saviṣānnādau "virāgitā" |

[1.234,3]

vairāgyācca |

[1.234,4]

"kiñcit parityajet saukhyaṃ viśiṣṭasukhatṛṣṇayā || 234 ||"

[1.234,5]

"kiñcitsaukhyaṃ" pariṇatiduḥkhabahulaṃ "parityaje"dātmakāmo "viśiṣṭasya sukhasya" pariṇāmāviruddhasya "tṛṣṇayā" abhilāṣeṇa | yadā tvātmani sati na kiñcitsukhaikarūpaṃ sarvvaṃ sukhaṃ duḥkhasaṃbhiśraṃ tadā kva parihāraḥ kasminnanurāgaḥ svīkāro na cecchayāśakyaparihārāḥ snehādayaḥ tatkāraṇasyātmano'vaikalyādityuktaṃ || (234)

{1.235}

[1.235,0]

<ba.>

nanvanairātmyapakṣepi duḥkhaṃ sakalaṃ | "tannirodhaḥ parasukhaṃ | tatkvacittṛṣṇayā" pravṛttirna syādityāha |

[1.235,1]

"nairātmye tu yathālābhamātmasnehāt pravartate | alābhe mattakāsinyā dṛṣṭā tiryakṣu kāmitā || 235 ||"

[1.235,2]

"nairātmyata"ttve'dhāyopādā"tmasnehā"tsukhaviparyāsāt duḥkheṣvapi sukhatayā'dhyavasiteṣu viṣayeṣu yathālābhaṃ prāptyanukrameṇa pravṛttirbhavati nirvvāṇasukhavyutpattyabhāvāt | vyutpattāvapi tanmārgasātmatvābhāvāt | sātmīkṛtamārggāstu kvacinna pravartantaeva | tathā "cālābhe mattakāsinyā" mattagajagāminyā kāmukasya "tiryakṣu kāmitā " | balavānātmasneho viśiṣṭasukhasādhanasyālābhe sukhābhāsahetau ca pravartayati | (235)

{1.236–1.237}

[1.236–1.237,0]

<ca.>

kiñca | yadi buddhīndriyaśarīrādīnāṃ duḥkhahetutvāt teṣu vairāgyāttattyāgāt kaivalyamā"tmana iṣṭaṃ" | muktidaśāyāntadātmabhogādisakalaparicchedābhāvāt nāśāviśeṣānnāśa eveṣṭaḥ syāt | taccedamayuktamityāha |

[1.236–1.237,1]

"yasyātmā vallabhastasya sa nāśaṃ kathamicchati |"

[1.236–1.237,2]

"yasyātmā vallabhastasya sa kathaṃ nāśamicchati" na nāśaṃ "kaivalya"viṣayatvādicchati |

[1.236–1.237,3]

kathaṃ punaḥ kevalamātmānamicchan nāśamicchatītyāha |

[1.236–1.237,4]

"nivṛttasarvānubhavavyavahāraguṇaśrayam || 236 ||"

[1.236–1.237,5]

"icchet prema kathaṃ;"

[1.236–1.237,6]

"nivṛttaḥ sarvva"syāva"nubhavavyavahāra"sya samāśraya āśrayaṇaṃ yasmāttaṃ nāśalakṣaṇāviśiṣṭamityarthaḥ | nāśāviśiṣṭañcātmānaṃ "kathaṃ prema" snehātiśaya "icchet" | "yasmāt" |

[1.236–1.237,7]

"premṇaḥ prakṛtirna hi tādṛśī |"

[1.236–1.237,8]

"premṇaḥ prakṛtistādṛśī" svaviṣayanāśaiṣaṇasvabhāvā na bhavati | tasmāt |

[1.236–1.237,9]

"sarvathātmagrahaḥ snehamātmani draḍhayatyalam || 237 ||"

[1.236–1.237,10]

"sarvvathā ātmagraha ātmani snehamalama"tyartha "draḍhayati" | (237)

{1.238–1.239}

[1.238–1.239,0]

sa ātmagrahaścātmopakāriṣu |

[1.238–1.239,1]

"ātmīyasnehabījantu tadavasthaṃ vyavasthitam |"

[1.238–1.239,2]

"ātmīyasnehabījaṃ tadavasthaṃ vyavasthita"miti tatpratibaddhānāṃ doṣāṇāñcānivṛttiḥ ||

[1.238–1.239,3]

<da.>

syādetad | ātmīye doṣadarśanādvairāgyamutpadyate ityāha |

[1.238–1.239,4]

"yatne'pyātmīyavairāgyaṃ guṇaleśasamāśrayāt || 238 ||"

[1.238–1.239,5]

"vṛttimān pratibadhnāti, taddoṣān saṃvṛṇoti ca |"

[1.238–1.239,6]

doṣadarśanāt "yatnepi" sati tāvatkālamā"tmīye"ṣu "vairāgyaṃ" yadutpannaṃ tadātmasneho "vṛttimānā"tmīyeṣu "guṇale"śasya sukhasādhanatvasya "samāśraya"ṇāt (238) "pratibadhnāti | " duḥkhasādhanādīn "saṃvṛṇoti" | tat kuta ātmasnehavata ātmīye vairāgyayogaḥ | ātmasnehasya sarvvadoṣamūlatvāt |

[1.238–1.239,7]

"ātmanyapi virāgaścedidānīṃ yo virajyate || 239 ||"

[1.238–1.239,8]

"ātmanyapi virāgaśce"dvādhyate | nanūktamatra | na cātmani nirdoṣe snehāpagamakāraṇamasti | bhavatu tāvattathāpīdānīmatrāpi pakṣe yo tatra "virajyate" | (239)

{1.240}

[1.240,0]

"tyajatyasau yathātmānaṃ vyarthā'to duḥkhabhāvanā | duḥkhabhāvanayā'pyeṣa duḥkhameva vibhāvayet || 240 ||"

[1.240,1]

tena sa taṃ "tyajati yathātmānaṃ" | na hyātmani viraktopi taṃ tyajati, tathātmīyepi viraktastaṃ na tyakṣyatīti "vyarthato duḥkhabhāva"nā'tmano'tyāgāt | "duḥkha""bhāvanayāpi" eṣa bhāvako "duḥkhameva" bhāvyamānaṃ "vibhāvayet" prakāśayet | (240)

{1.241}

[1.241,0]

"pratyakṣaṃ pūrvamapi tat tathāpi na virāgavān || yadyapyekatra doṣeṇa tatkṣaṇaṃ calitā matiḥ || 241 ||"

[1.241,1]

tacca bhāvanātaḥ "pūrvvamapi pratyakṣa"meva duḥkhamātmasnehādiśastraprahārādyanubhavakāle "tathāpi" pratyakṣīkṛtātmasnehādiduḥkhatve"pi" na "virāgavān" teṣu kaśrcittadā | tato bhāvanāprakarṣepyevaṃ syāt sākṣātkaraṇatvāttasya | "tacca na" virāgahetuḥ prāgiva | yadyapyekatrāparādhakāriṇi doṣadarśanāt "tatkṣaṇaṃ" niyatakālamanurāgā"ccalitā mati"rvvirāgabhajanāt | (241)

{1.242}

[1.242,0]

"virakto naiva tatrāpi kāmīva vanitāntare || tyājyopādeyabhede hi saktiryaivaikabhāvinī || 242 ||"

[1.242,1]

tathāpyasau "tatra viraktaḥ" sarvvathā paryāyeṇa rāgotpatteḥ | kiṃ punaranyatra "kāmīva" kvacit kāminyāṃ rāgakāriṇyāṃ viraktopi "na vanitāntare" viraktaḥ | tasyāmapi vā krameṇa |

[1.242,2]

kiñca | pratidhānunayaviṣayatvāt "tyājyopādeyabhede hi sati saktirā"kasmin "bhāvinī" dveṣaviṣayatayā'nurāgaviṣayatayā vā | (242)

{1.243}

[1.243,0]

"sā bījaṃ sarvasaktīnāṃ paryāyeṇa samudbhave || nirdoṣaviṣayaḥ sneho nirdoṣaḥ sādhanāni ca || 243 ||"

[1.243,1]

<e.>

"sā" sakti"rbījaṃ" kāraṇaṃ "sarvvasaktīnāṃ paryāyeṇa" paripāṭyā "samudbhava"nimittaṃ | tathā hi kvacid dveṣāsaktyā tadanukūlapratikūlayoḥ pratidhānunayau bhavataḥ | tathānurāgāsaktyāpi kvacittayorevānu"nayadveṣau bhavataḥ" | tadevamamātno nirdoṣatvā"nnirdoṣaviṣayaḥ" sneho "nirdo" svayaṃ "upabhogasādhanāni" cendriyaśarīrādini śabdarasarūpādīni nirdoṣāṇi | ātmādīnāṃ sarvveṣāṃ pratyekaṃ duḥkhahetutvābhāvāt | (243)

{1.244}

[1.244,0]

"etāvadeva ca jagat kvedānīṃ sa virajyate || sadoṣatā'pi cet tasya tatrātmanyapi sā samā || 244 ||"

[1.244,1]

"etāvadeva ca jagat" | tribhirjagataḥ saṃgrahāt | "kvedānīṃ sa mo"ktukāmo "vira" || samudāyāddoṣadarśanāt tata eva virajyate cet | nanvevamātmanyapi vairāgyaṃ prāptaṃ || na kevalaṃ guṇavattā "sadoṣatāpi cettasya" snehendriyādeḥ | "tatrātmanyapi" kaivalyeneṣṭe "sā" sadoṣatā"samā" tasyā api snehādidoṣavattvāt | (244)

{1.245}

[1.245,0]

<ṛ.>

evantarhyātmadoṣameva vairāgyabhāvanāyā jahyāditi cet |

[1.245,1]

"tatrāviraktastaddoṣe kvedānīṃ sa virajyate |"

[1.245,2]

"tatrātma"nya"virakta"sta"ddoṣe kvedā"nīmātmadarśanakāle "sa" mumukṣu"rvira"jyate | yathā sadoṣepyātmanyātmadarśanādaviraktastathā taddoṣepi snehādātmīyatvadarśanānna virajyeta | api ca |

[1.245,3]

"guṇadarśanasambhūtaṃ snehaṃ bādhitadoṣadṛk || 245 ||"

[1.245,4]

"guṇadarśanasambhūtaṃ snehaṃ bārdhitadoṣa"sya "dṛk" dṛṣṭiḥ (245)

{1.246–1.247}

[1.246–1.247,0]

"sa cendriyādau na tvevaṃ bālāderapi sambhavāt | doṣavatyapi sadbhāvāt svabhāvād guṇavatyapi || 246 ||"

[1.246–1.247,1]

"anyatra;"

[1.246–1.247,2]

"sa ca" snehaje"ndriyādāve"vaṃ guṇadarśanānna dṛṣṭaḥ | "bālāderapi" guṇaparīkṣā'bhyupagamya cakṣurādāvātmīyatvamātreṇa snehasya "sambhavāt" | guṇadoṣadarśanāt na snehabhāvābhāvī | kintvātmīyatvadarśanādarśanāttadanvayavyatirekānuvidhānāditi | darśayati ca svakīye cakṣurādau guṇavikale kāṇatvādi"doṣavatyapyā"tmīyatvaparāmarśāt snehasya "sadbhāvāda"nyatra parakīye netrādau doṣarahite "guṇavatya"pi | (246)

[1.246–1.247,3]

"ātmīyatāyāṃ vā vyatītādau vihānitaḥ | tata eva ca nātmīyabuddherapi guṇekṣaṇam || 247 ||"

[1.246–1.247,4]

"kāraṇam;"

[1.246–1.247,5]

"ātmīyatāyāmapi vā'tītādau" keśanakhādau ādiśabdāllūnāṅgulyādau vartamānena sneha ātmīyatvenādṛṣṭe"rvvihānitaḥ" parityāgāt svatvasya "tata eva ca" bālāderapi bhāvāt | "ātmīyabuddherapi na guṇekṣaṇaṃ kāraṇaṃ" kintvātmadarśanameva | (247)

{1.248–1.249}

[1.248–1.249,0]

"hīyate sā'pi tasmānnāguṇadarśanāt |"

[1.248–1.249,1]

"tasmād guṇa"darśanahetukatvābhāvāt sā ātmīyabuddhirapi aguṇasya "doṣasya "nna hīyate | kāraṇaviruddho hi dharmī nivartakaḥ "kasyacidyathāgnī romāñca"viśeṣasya | ātmadarśanaṃ hi snehātmīyadṛśādeḥ kāraṇaṃ na ca tadvirodhinī "doṣadṛk" |

[1.248–1.249,2]

"api cāsadguṇāropaḥ snehāt tatra hi dṛśyate || 248 ||"

[1.248–1.249,3]

"tasmāt tatkāraṇabādhī vidhistaṃ bādhate katham |"

[1.248–1.249,4]

"api cāsatāṃ guṇānāmāropastatrā"tmīye "snehā" yasmād "dṛśyate" (248) "tasmātta"sya snehādeḥ "kāraṇa"syātmadarśanasyā"bādhī" abādhako "vidhi"rdīkṣā duḥkhabhāvanādirūpaḥ "taṃ" snehādiṃ "bādhate kathaṃ" | kāraṇānivṛttyā kāryaniṣedhasya kartumaśakyatvāt |

<ca prakṛtipuruṣayorbheṃdapratītāvapi na mokṣaḥ>

[1.248–1.249,5]

sāṃ khyā stu manyaṃte | cetanācetanayoḥ puruṣapradhānayoryāvadaikyaṃ manyate puruṣaḥ | tāvatsa snehavān ayuktaśca bhedapratītau na sneho viyuktaśceti | atrāha |

[1.248–1.249,6]

"parāparaprārthanāto vināśotpādabuddhitaḥ || 249 ||"

[1.248–1.249,7]

kāṇatvādidoṣayuktā "parāpara"sya viśiṣṭaviśiṣṭasya cakṣuḥśarīrādikasya "prārthanātaḥ" | ātmanaścānyasyānabhilāṣataḥ | tasmātpṛthagbhūtamātmānamayamamuktopi jano vetti | tathā "vināśotpādabuddhitaḥ" | (249)

{1.250}

[1.250,0]

"indriyādau pṛthagbhūtamātmānaṃ vettyayaṃ janaḥ | tasmānnaikatvadṛṣṭyāpi snehaḥ | snihyan sa ātmani || 250 ||"

[1.250,1]

śarīre"ndriyādau" viparyayāccātmani "bhinnamātmānaṃ" tebhyo "vetti | tasmānnaikatva" kintvātmadarśanāt || "sa" ātmadarśī "snihyannātmani" | (250)

{1.251}

[1.251,0]

"upalambhāntaraṅgeṣu prakṛtyaivānurajyate || pratyutpannāt tu yo duḥkhānnirvedo dveṣa īdṛśaḥ || 251 ||"

[1.251,1]

"na vairāgyaṃ;"

[1.251,2]

"upalambhāntaraṅgeṣū"pabhogasādhaneṣvindriyādiṣu "prakṛtyā" svabhāvenai"vānurajyate" | "pratyutpannāttu" vartamānātpuna"rduḥkhānnirvvedo yaḥ" sa na "vairāgyaṃ" kintu "dveṣa īdṛśaḥ" | (251)

{1.252}

[1.252,0]

"tadapyasya sneho'vasthāntareṣaṇāt | dveṣasya duḥkhayonitvāt sa tāvanmātrasaṃsthitiḥ || 252 ||"

[1.252,1]

yasmā"ttadāpi" nirvvedāvasthāyāṃ "sneho"syāsti na ca viraktasya snehasambhavaḥ | tadastitvameva kuta iti cet | "avasthānta"rasya duḥkhahetornirvvedakāriṇyāṃ avasthāyāṃ vilakṣaṇasyai"ṣaṇāt" | na hi snehamantareṇaikatyāgādaparavāñchā | "dveṣasya duḥkhasya yoni" nirvvedākhyo dveṣo yāvad duḥkhamanuvartate "tāvanmātraṃ" tāvatkālaparimāṇaṃ "saṃsthiti"rasyeti | (252)

{1.253–1.254}

<cha hānopādānahānita audāsīnyam>

[1.253–1.254,0]

"tasmin nivṛtteprakṛtiṃ svāmeva bhajate punaḥ |"

[1.253–1.254,1]

tathā "tasmin" duḥkhe kāraṇanirodhā"nnivṛtte punaḥ svāmeva prakṛtiṃ" viṣayeṣvavirāgalakṣaṇāṃ "bhajate" sattvadarśī |

[1.253–1.254,2]

kīdṛśaṃ tarhi vairāgyaṃ yuktaṃ |

[1.253–1.254,3]

"audāsīnyaṃ tu sarvatra tyāgopādānahānitaḥ || 253 ||"

[1.253–1.254,4]

"vāsīcandanakalpānāṃ vairāgyaṃ nāma kathyate |"

[1.253–1.254,5]

sattvadṛṣṭyabhāvāt sarvvatra viṣaye pratikūlatvānukūlatvābhyāṃ "anadhyavasite " vāsīcandanayoḥ kalpāḥ sadṛśā ye vāsīcandanakalpā vā ye teṣāṃ sākṣātkṛtanairātmyatattvānāmaudāsīnyamanunayapratigharahitatvaṃ "punarvairāgyaṃ nāma" āgamaprasiddhaṃ "kathyate" |

<ī. saṃskāraduḥkhabhāvāt duḥkhabhāvanā>

[1.253–1.254,6]

nanu yadi duḥkhabhāvanayā snehādihānyā na muktiḥ tatkathaṃ bhagavatoktā duḥkhabhāvanetyāha |

[1.253–1.254,7]

"saṃskāraduḥkhatāṃ matvā kathitā duḥkhabhāvanā || 254 ||"

[1.253–1.254,8]

"saṃskāraduḥkhatāṃ mattvā kathitā duḥkhabhāvanā" | na hi duḥkhaduḥkhatāmabhisandhāya tadbhāvanoktā kintarhi saṃskāraduḥkhatāṃ | (254)

{1.155}

[1.155,0]

<a.>

saiva kimucyata ityāha |

[1.155,1]

"sā ca naḥ pratyayotpattiḥ sā nairātmyadṛgāśrayaḥ |"

[1.155,2]

"sā ca saṃskāraduḥkhatā no"'smākaṃ sau ga tā nāṃ "pratyayotpatti"rhetupāratantryaṃ | "sā" pratyayotpatti"rnairātmyasya dṛśo" darśanasyā"śrayaḥ" kāraṇaṃ |

[1.155,3]

<ba.>

tathā hi hetuphalabhūtāḥ "kṣaṇakṣayiṇo bhāvāḥ pravṛttayo nātmarūpā nāpyātmādhi"ṣṭhitā iti saṃskāraduḥkhatābhāvanā nairātmyadarśanānukūlā saiva ca muktiheturityāha |

[1.155,4]

"muktistu śūnyatādṛṣṭestadarthāḥ śeṣabhāvanāḥ || 255 ||"

[1.155,5]

"muktistu śūnyatāyā" nirātmatāyā "dṛṣṭeḥ | śeṣasya" nityaduḥkhāde"rbhāvanāstadarthā" nirātmadarśanārthāḥ | (255)

{1.256}

<īī. anityaduḥkhānātmatā>

[1.256,0]

"anityāt prāha tenaiva duḥkhaṃ; duḥkhānnirātmatām ||"

[1.256,1]

"tenaivā"nityaduḥkhabhāvanāyāḥ śūnyatābhāvanānukūlatvena bhagavānanityādanityatvād "duḥkhaṃ" saṃsāriskandhānāṃ hānād "duḥkhād duḥkhatvānnirātmatāmāha" | tadyathā "rūpaṃ bhikṣavo nityamanityaṃ vā | anityaṃ bhadanta | yadanityaṃ tad duḥkhaṃ sukhamvā | " ityevaṃ hetuphalabhāvanenātmadarśanameva mukterupāya iti kathitaṃ | tadevācāryeṇoktaṃ | ukto mārgaḥ tadabhyāsādāśrayaḥ parivartata iti nāsti virodhaḥ |

[1.256,2]

yaḥ punarātmadarśī so'virakta eva |

[1.256,3]

"aviraktaśca tṛṣṇāvān sarvārambhasamāśritaḥ || 256 ||"

[1.256,4]

"aviraktaśca tṛṣṇāvān" | hānyupādānalakṣaṇān karmaprasavahetūn "samā" | (256)

{1.257}

[1.257,0]

"so'muktaḥ kleśakarmabhyāṃ saṃsārī nāma tādṛśaḥ || ātmīyameva yo necched bhoktāpyasya na vidyate || 257 ||"

[1.257,1]

"so'muktaḥ kleśakarmabhyāṃ" ātmadarśanapravṛttikāraṇakābhyāṃ "saṃsārī nāma prasiddhaḥ " | tadevamātmani sati nātmīyatyāgaḥ | tathā'muktirityuktaṃ | bhavatu vā'tmīyatyāgastathāpyā"tmīyameva yo necche"ttanmate'syātmīyasya "bhoktā na vidyate" | bhogyāpekṣatvāt bhoktṛtvasya (257) |

{1.258–1.163}

<īīī. saṃsārī kleśakarmabhyāmamuktaḥ>

<ja satkāyadṛṣṭirmūlam>

[1.258–1.163,0]

"ātmā'pi na tadā tasya kriyābhogau hi lakṣaṇam | tasmādanādisantānatulyajātīyabījikām || 258 ||"

[1.258–1.163,1]

"utkhātamūlāṃ kuruta satvadṛṣṭiṃ mumukṣavaḥ |"

[1.258–1.163,2]

bhoktrabhāve "ātmāpi nā"stīti prasaṅgāt | kuta iti cet | hiryasmādasyātmanaḥ "kriyābhogau lakṣaṇaṃ" karttā bhoktā cātmocyate | yadā cātmīyameva nāsti | kimarthaṃ karma kartavyaṃ kimvā bhoktavyaṃ | kartṛtvabhoktṛtvābhāvādātmābhāva eva svīkṛtaḥ syāt | tasmātsatyātmani ātmīyaṃ tatsnehādisattve'nuccheda evaṃ saṃsārasya | "tasmāt" saṃsārādudvijamānā mumukṣava utkhātamūlāmuddhṛtakāraṇāṃ sattvadṛṣṭiṃ kuruta |

[1.258–1.163,3]

nanu kimasyā mūlamityāha |

[1.258–1.163,4]

"anādisantānastulyajātīyaḥ" pūrvvapūrvvasattvadarśanasvabhāvo'vidyārūpo "bījaṃ" kāraṇaṃ yasyāstāṃ (258) "sattvada"rśanamavidyāsvabhāvaṃ pūrvvapūrvvamuttarottarasya "sattva"darśanasya heturityarthaḥ |

<āgamamātreṇa na muktiḥ>

[1.258–1.163,5]

nanūktamīśvareṇāgame'styātmā mokṣaścāsya dīkṣāvidhineti | tatkimatra cintyate tatkāraṇā vā dhīvidhistaṃ bādhate kathamityādinoktatvāt | atrāha |

[1.258–1.163,6]

"āgamasya tathābhāvanibandhanamapaśyatām || 259 ||"

[1.258–1.163,7]

"muktimāgamamātreṇa vadanna paritoṣakṛd |"

[1.258–1.163,8]

"āgamasya tathābhāvasya" pratipāditārthasamvāditvasya "nibandhanaṃ" hetuma"paśyatāṃ" | (259) mumukṣūṇā"māgamamātreṇa muktiṃ vadan" na "paritoṣa"kṛd bhavati |

[1.258–1.163,9]

"dīkṣā'kiñcitkarī —"

[1.258–1.163,10]

nanvasti prāmāṇyanibandhanamāgamasya dīkṣāvidhispṛṣṭasyānārohadharmakatvadarśanaṃ | yathā hi bījaṃ dīkṣāvidhispṛṣṭaṃ na prarohati tathā pumānapi dīkṣito na punarbhavatītyāha |

[1.258–1.163,11]

"nālaṃ bījādisaṃsiddho vidhiḥ puṃsāmajanmane || 260 ||"

[1.258–1.163,12]

"tailābhyaṅgāgnihāderapi mukti prasaṅgataḥ ||"

[1.258–1.163,13]

nālaṃ śakto "bījādiṣu saṃsiddho vidhirdī"kṣāyāḥ "puṃsāmajanmane" | (260) "tailābhyaṅgāgnidāhaderapi" saṃsāra"nmuktiprasaṅgataḥ" | tailenābhyaktaṃ bījamagninā ca spṛṣṭaṃ na prarohati tathā puruṣopi tailābhyaṅgāgnidāhābhyāṃ na punarbhavet |

<ī. ātmano'mūrttatve na pāpagauravalāghavam>

[1.258–1.163,14]

<a.>

syādetat | dīkṣāyāḥ "prāk" pāpaguroruttaraṃ tulayā lāghavāt | pāpābhāvopalambha āgamaprāmāṇyanibandhanamityāha |

[1.258–1.163,15]

"prāg gurorlāghavāt paścānna pāpaharaṇaṃ kṛtam || 261 ||"

[1.258–1.163,16]

"mā bhūd gauravamevāsya na pāpaṃ gurvamūrttitaḥ ||"

[1.258–1.163,17]

prāg gurorlāghavāt paścānna pāpaharaṇaṃ kṛtaṃ | dīkṣāyāḥ "prāg guroḥ paścāllāgha" dīkṣayā "na pāpaharaṇa"sya dīkṣitasya kintu "gauravamevāsya kṛtaṃ" sat (261) "mā bhūdi"ti kasmānna kalpyate | lāghavaṃ hi gauravavirodhi dṛśyamānaṃ tadabhāvameva gamayet | na pāpabhāvaṃ | pāpameva gurviticet | "na pāpaṃ guru | amūrttito" mūrttatvābhāvāt | bhūrttadharmo hi gauravaṃ kathaṃ pāpasyāmūrttasya syāt |

[1.258–1.163,18]

nanu tvatpakṣe'pi nairātmyadarśane bhūtepi kasmānna janmetyāha |

[1.258–1.163,19]

"mithyājñānatadudbhūtatarṣasañcetanāvaśāt || 262 ||"

[1.258–1.163,20]

"hīnasthānagatirjanma tatastacchinna jāyate |"

[1.258–1.163,21]

"mithyājñānaṃ" duḥkhe viparyāsamatiḥ | "tadudbhūtastarṣo" mithyājñānaprabhavā tṛṣṇā | tābhyāṃ saṃprayukte "cetane" | tadvaśādyā "hīnasthānagati"sta"jjanme"tyuktaṃ | "atastacchit" | ajñānatṛṣṇācchedako nairātmyadarśī "na jātaye" kāraṇābhāvāt |

[1.258–1.163,22]

tadevāha |

[1.258–1.163,23]

"tayoreva hi sāmarthyaṃ jātau tanmātrabhāvataḥ || 263 ||"

[1.258–1.163,24]

"tayo"jñānatṛṣṇayo"rhi sāmarthyaṃ jātau" janmanimittaṃ "tanmātreṇa bhāvataḥ" ||

[1.258–1.163,25]

te ca dīkṣitasyāpi sta iti sa jāyate | (263)

{1.264–1.270}

[1.264–1.270,0]

<ca.>

nanu karmāpi janmakāraṇamiṣṭaṃ tatkathamajñānatṛṣṇe evokte ityāha |

[1.264–1.270,1]

"te cetane svayaṃ karmetyakhaṇḍaṃ janmakāraṇam || gatipratītyoḥkaraṇānyāśrayastānyadṛṣṭataḥ || 264 ||"

[1.264–1.270,2]

"adṛṣṭanāśādagatiḥ tatsaṃskāro na cetanā ||"

[1.264–1.270,3]

"te cetane" mithyājñānatadudbhūtarṣasaṃcetane "svaya"mātmanā pūrvvaśubhāśubhakarmasaṃskārasahāye "karma" karmasvabhāve "ityakhaṇḍama"nyūnaṃ "janmakāraṇa"muktamiti na virodhaḥ | syādetad | "gatipratītyo"rabhimatadeśagamanasya jñānasya ca "karaṇānī"ndriyāṇi | "āśrayaḥ" kāraṇaṃ indriyebhya utpannena jñānena viṣayaṃ paricchidya pravṛtteḥ | tānīndriyāṇi "cādṛṣṭataḥ" śubhādilakṣaṇād (264) | dīkṣayā cā"dṛṣṭanāśātta"tkāryāṇāṃ kāraṇānāmanutpattervviṣayasya paricchedatṛṣṇayorabhāvāt "agati"rjanmasthāna iti nāsti punarbhavo dīkṣitasya | "tadadṛ"ṣṭañcātma"saṃskāro na cetanā" syāt dīkṣitasyāpi sāstīti janmāpi syāta |

[1.264–1.270,4]

<ba.>

atrāha |

[1.264–1.270,5]

"sāmarthyaṃ karaṇotpatterbhāvābhāvānuvṛttitaḥ || 265 ||"

[1.264–1.270,6]

"dṛṣṭaṃ buddherna cānyasyā santi tāni nayanti kim |"

[1.264–1.270,7]

buddhe"rbhāvābhāvānuvṛttito"'nvayavyatirekānuvṛttyā "karaṇā"nāmekasmāddeśādaparadeśasambaddhānā"mutpatteḥ" kāraṇā"tsāmārthyaṃ buddhe"rindriyajananaṃ prati(265)"dṛṣṭaṃ" nānyasya saṃskārarūpasyādṛṣṭasya tadanvayavyatirekānuvidhānānupalambhāt | sā buddhiścāsti deśāntarasambaddhakaraṇajanikā dīkṣitasyā "tatki"ntāni karaṇāni garbhasthānanna "yanti" gacchanti hetvavaikalyād bhavitavyaṃ (266) |

[1.264–1.270,8]

<ca.>

gamanenāvaśyaṃ dīkṣayopahatā buddhirdeśāntaraṃ netumindriyāṇyaśaktā cet |

[1.264–1.270,9]

"dhāraṇapreraṇakṣobhanirodhāścetanāvaśāḥ || 266 ||"

[1.264–1.270,10]

"na syusteṣāmasāmarthye tasya dīkṣādyanantaram | atha buddhestadābhāvānna syuḥ sandhīyate malaiḥ || 267 ||"

[1.264–1.270,11]

nanvevantasya mumukṣordī"kṣānantaraṃ" buddhera"sāmarthye teṣā"mindriyāṇāṃ svaviṣaye vyavasthāpanaṃ dhāraṇaṃ | tatrāyojanaṃ "preraṇaṃ | kṣobho" vikāraḥ | svaviṣayānnivartanaṃ "nirodhaḥ" | te buddhinibandhanavṛttayo "na syuḥ" || "atha buddhestadā" maraṇakāle"'bhāvānna syuḥ" dhāraṇapreraṇādayaḥ |

[1.264–1.270,12]

atrāha | sandhīyate janyate "malai"rmithyājñānairmithyājñānātmasnehādibhirbuddhirmaraṇasamayepīti kuto buddhyabhāvaḥ | (267)

[1.264–1.270,13]

"buddhesteṣāmasāmarthye jīvato'pi syurakṣamāḥ || nirhrāsātiśayāt puṣṭau pratipakṣasvapakṣayoḥ || 268 ||"

[1.264–1.270,14]

"doṣāḥ svabījasantānā dīkṣite'pyanivāritāḥ ||"

[1.264–1.270,15]

"atha" malā api dīkṣayopahatasāmarthyā na buddhi sandadhati | tadā "teṣāṃ" malānāma"sāmarthye" svīkriyamāṇe "jīvatopi" dīkṣitasya malā buddhisandhānaṃ "pratyakṣamāḥ syuḥ" | dīkṣā malānāṃ bādhiketyapi mithyā | tathā pratipakṣasya nairātmyabhāvanāyāḥ svapakṣasyāyoniśomanaskārasyābhyāsāt "puṣṭau" satyāṃ doṣāṇāṃ yathākramaṃ "narhrā"sādapacayāt | "atiśayā"dabhivṛddhe (268) "rdoṣāḥ" svakīyād "bījā"ttulyajātīyakāraṇāt "santāno" yeṣāṃ te "dīkṣitepi" doṣabīje paripoṣavatya"nivāritāḥ" |

<īī. ātmano nityatve na punarjanma>

[1.264–1.270,16]

syādetad | ātmanopi garbhagatakaraṇādijanane vyāpāraḥ sa eva dīkṣayā niruddha iti na punarjanmetyāha |

[1.264–1.270,17]

"nityasya nirapekṣatvāt kramotpattirvirudhyate || 269 ||"

[1.264–1.270,18]

"kriyāyāmakriyāyāñca kriyayoḥ sadṛśātmanaḥ || aikyañca hetuphalayorvyatirekastatastayoḥ || 270 ||"

[1.264–1.270,19]

nityasyānupakāryatayā "nirapekṣatvāt" karaṇādīnāṃ "krameṇotpattirvvi"rudhyate samatvahetusadbhāvāt sakṛdutpādaprasakteḥ | (269) indriyādeḥ kriyāyāmakriyāyāñca sadṛśātmanastulyarūpasyātmanastayoḥ kālayoste te "virudhyete" |

[1.264–1.270,20]

yadyasau kāryakaraṇasvabhāvaḥ tadā kāryādeva "kriyāvi"rāmosya virudhyate | eva"makriyāyāmapi" vācyaṃ | kiñca | ātmanaḥ karmakartṛtā hetutvaṃ bhoktṛtvañca "phalaṃ" te cātmana ekarūpasya rūpe iti hetuphalābhedaprasaṅgaḥ | "vyatireko bhedastata ātmanastayoḥ" kartṛ tvabhoktṛtvayordharmayostato naikyaprasaṅga iti cet | (270 | )

{1.271–1.276}

<īīī. nairātmye smṛtisaṃgatiḥ>

[1.271–1.276,0]

"kartṛbhoktṛtvahāniḥ syāt sāmarthyañca na sidhyati |"

[1.271–1.276,1]

evaṃ "kartṛ tvabhoktṛtvāhāniḥ syāt" | ātmano'tatsvabhāvatvāt | tatsambandhāt kartā bhoktā ca | anupakṛtasya sambandhitve'tiprasaṅgāt upakṛtatvaṃ veditavyaṃ taccāśakyasādhanaṃ yasmānnityasyāvyatirekitvāt "sāmarthyañca na sidhyati" |

[1.271–1.276,2]

nanu yadyātmā nāsti | tadā'nyenānubhūtaṃ karma ca kṛtamanyaḥ smarati bhuḍatkte phalamiti syāttathā cātiprasaṅga ityāha |

[1.271–1.276,3]

"anyasmaraṇabhogādiprasaṅgaśca na bādhakāḥ || 271 ||"

[1.271–1.276,4]

"asmṛteḥ; kasya cit | tena hyanubhūteḥ smṛtodbhavaḥ |"

[1.271–1.276,5]

"anyasya smaraṇabhogādiprasaṅgāśca na bādhakā" bhavanti (271) asmṛteḥ | "kasyacit" smartturabhāvāt | evaṃ bhogopi nāsti bhoktrabhāvāt | "tena" hi tasmāt smartrabhāvāt kāraṇādviṣayāṇāma"nubhūteḥ" sakāśāt "smṛti"reva smṛtaṃ tasyo"dbhavaḥ" | vastudharmo hyeṣa yadanubhavaḥ paṭīyān smaraṇabījādhānadvāreṇa smaraṇaṃ janayati | śubhāśubhacetanāśca saṃskārā bhogākāraṃ samvidaṃ pravartayanti | tatkiṃ smartṛbhoktṛdurgraheṇa | tattadākāraḥ pratītyasamutpanno buddhiprabandha eva kevalo na tu saṃsārī nāma kaścit ||

[1.271–1.276,6]

<ha.>

yadi nāstyātmā kathaṃ sa kopadṛṣṭiḥ saṃsārapravṛttirvvetyāha |

[1.271–1.276,7]

"sthiraṃ sukhaṃ mamāhañcetyādi satyacatuṣṭaye || 272 ||"

[1.271–1.276,8]

"abhūtān ṣoḍaśākārān āropya paritṛṣyati ||"

[1.271–1.276,9]

"sthirama"kṣaṇikaṃ sukhaṃ triduḥkhatāviparītaṃ mametyātmīyamahamityātmāhaṃkāraśceti duḥkhasatyasya viparītā ākārā ityādyān prati satyaṃ caturaḥ kṛtvā "ṣoḍaśākārānbhūtān" prāk yathoktabhūtākāraviparītān "satyacatuṣṭaye" (272)'ropayatīti bhrāntireva satkāyadṛṣṭiḥ svabījaprabhavā | "āro"pya ca kiñcit svasūkhasādhanañca manyamānastadarthaṃ "paritṛṣyati" | tṛṣṇayā ca janmasthānopāṃdānamiti saṃsārapravṛttiḥ |

<gha. samyagdṛṣṭinairātmyadṛṣṭiḥ>

[1.271–1.276,10]

mārgaviparyayaṃ saṃsārahetumuktvā mārgamāha |

[1.271–1.276,11]

"tatraiva tadviruddhārthatattvākārānurodhinī || 273 ||"

[1.271–1.276,12]

"hanti sānucarāṃ tṛṣṇāṃ samyagdṛṣṭiḥ subhāvitā ||"

[1.271–1.276,13]

"tatra" satyacatuṣṭaya "eva myagdṛṣṭirne"rātmyadṛṣṭiḥ "tadviruddhārthatattvākārānu" (273) teṣāṃ sthirasukhādyākārāṇāmavidyāropitānāṃ viruddho'rthastasya tattvāni bhūtā ākārā anityā sukhādayaḥ ṣoḍaśākārāstānanuroddhuṃ "śīlaṃ yasyāḥ" sā tathā subhāvitā sādaranirantaradīrghakālābhyāsaprāptavaiśadyā "hanti tṛṣṇāṃ janma"hetuṃ "sānucarāṃ" mātsaryādiparivārāṃ ||

<ka tṛṣṇākṣayāt mokṣaḥ>

[1.271–1.276,14]

nanu tṛṣṇākṣayepi karmadehayorjanmahetvorbhāvāt janma kiṃ na bhavatītyāha |

[1.271–1.276,15]

"trihetornodbhavaḥ karmadehayoḥ sthitayorapi || 274 ||"

[1.271–1.276,16]

"ekābhāvād vinā bījaṃ nāṅkurasyeva sambhavaḥ ||"

[1.271–1.276,17]

trihetostṛṣṇākarmadehahetorjanmanastṛṣṇāyāḥ kṣaye karma"dehayoḥ sthitayorapi " utpattirna bhavati (274) "ekābhāvāt" hetusāmagryavaikalyāt | "vinā""bījaṃ" kṣityudakādibhāvepi "nāṅkurasyodbhavaḥ" |

[1.271–1.276,18]

<a.>

nanu trihetorjanmana ekābhāvepi cedanutpattiḥ tatkiṃ karmmaṇo dehasya vā kṣayo nābhyasyate | pare cāhuḥ karmakṣayānmuktiriti | atrāha |

[1.271–1.276,19]

"asambhavād vipakṣasya na hāniḥ karmadehayoḥ || 275 ||"

[1.271–1.276,20]

"aśakyatvācca tṛṣṇāyāṃ sthitāyāṃ punarudbhavāt ||"

[1.271–1.276,21]

"asambhavādvipakṣasya na hāniḥ karmadehayorasti" | (275) "aśakyatvācca" | satyapi vā vipakṣe tadabhyāsād dehakarmanivṛttiraśakyakriyā | "tṛṣṇāyāṃ sthitāyāṃ" tatpracitasyātmagrahavato garbhasthānaparigrahe sati "punarudbhavāt" dehasya śarīri"ṇaśca" tṛṣṇayaiva pravṛttyā sarvvatra śubhāśubhapravṛtteśca |

[1.271–1.276,22]

<ba.>

evantarhi tṛṣṇā karma ca kṣapayitavyaṃ mumukṣuṇetyāha |

[1.271–1.276,23]

"dvayakṣayārthaṃ yatne ca vyarthaḥ karmakṣartha śramaḥ || 276 ||"

[1.271–1.276,24]

"dvayakṣayārthaṃ yatne" kriyamāṇe "karmakṣaye vyarthaḥ śramaḥ" | tṛṣṇākṣayamātrājjanmābhāvasiddheḥ sadapi karmānupayuktamityalaṃ tatkṣayaprayāsena | na ca karmakṣayaḥ pratipakṣābhāvāt śakya ityuktaṃ |

<kha akṣīṇakarmaṇo na mokṣaḥ>

[1.271–1.276,25]

santāpakleśopabhogāt pūrvvārjitakarmakṣayo'parasya cākāraṇaṃ tato muktirityapi mohaḥ | (276)

{1.277}

[1.277,0]

tathāhi |

[1.277,1]

"phalavaicitryadṛṣṭeśca śaktibhedo'numīyate | karmaṇāṃ tāpasaṃkleśāt naikarūpāt tataḥ kṣayaḥ || 277 ||"

[1.277,2]

karmaṇāṃ "phalavaicitryasya" nānāgatyupabhogyāne kavidhopakaraṇasādhyavividhasukhaduḥkhopabhogaprakārasya "dṛṣṭeśca śaktibhedaḥ" sāmarthyanānātvama"numīyate'to" nānāprakāraphalajananasāmarthyāt kāraṇā"dekarūpā"t phalā"ttāpasaṃkleśānna karmaṇāṃ kṣayaḥ" | (277)

{1.278}

[1.278,0]

sarvveṣāṃ karmaṇāṃ tāpa eva phalamiti cet |

[1.278,1]

"phalaṃ kathañcit tajjanyamalpaṃ syānna vijātimat || athā'pi tapasaḥ śaktyā śaktisaṅkarasaṃkṣayaiḥ || 278 ||"

[1.278,2]

"tasya" karmaṇo "janyaṃ phalaṃ kathañcit" jugupsādibhiralpaṃ "syāt na" tu "vijāti" | dānaṃ dattvā hiṃsitvā vā jugupsustayoḥ phalamalpīyo'nubhavati | kāraṇatā na vāpādānāt | na tu śubhasyaduḥkhamaśubhasya vā sukhaṃ phalaṃ bhavitumarhati || "athāpi tapasaḥ " tāpakleśamātraphalena tāni hīyante | tapaḥśaktyā karmaṇāṃ saṃkṣayeṇa vā janmābhāvaḥ | (278)

{1.279–1.281}

[1.279–1.281,0]

"kleśāt kutaściddhīyetāśeṣamakleśaleśataḥ ||"

[1.279–1.281,1]

<ba.>

yacca kiñcidavaśiṣṭaṃ tat "kleśāt kutaścit" keśollu"ñcanādeḥ kṣīyate" | karmakṣayācca muktiḥ | atrāha |

[1.279–1.281,2]

"hīyetāśeṣamakleśaleśataḥ" | yadi tapasā karmakṣayo'śeṣaṃ karma hīyetākleśato vinaiva keśolluñcanādiduḥkhātkarmaṇaḥ kṣīṇatvādyathā nārakādi duḥkhaṃ na bhavati tathā'lpīyopi na syāt | śaktisāṃkaryepi leśataḥ santāpakleśāt kevalāt karma hīyeta | na duḥkhāntarānubandhī saṃsāraprabandhaḥ tapasvinaḥ syāt |

[1.279–1.281,3]

"yadīṣṭamaparaṃ kleśāt tat tapaḥ kleśa eva cet || 279 ||"

[1.279–1.281,4]

"tat karmaphalamityasmānna śakteḥ saṅkarādikam ||"

[1.279–1.281,5]

tapasaḥ śaktyā śaktisaṅkarasaṃkṣayaśca tadā vaktuṃ śakyo "yadi syādiṣṭaṃ "manyattapo nānyathā | "kleśa eva cettattapaḥ" | (279) "tatkleśarūpaṃ" tapaḥ "karmaphalaṃ" tapo'vaśeṣitasya karmaṇaḥ phalamiṣṭa"mityasmātkarmaphalabhūtāttapasaḥ " yuktaṃ | ādiśabdātsaṃkṣayaśca |

[1.279–1.281,6]

<cha.>

tasya mate tu |

[1.279–1.281,7]

"utpitsudoṣanirghātād ye'pi doṣavirodhinaḥ || 280 ||"

[1.279–1.281,8]

"tajje karmāṇi śaktāḥ syuḥ kṛtahāniḥ kathaṃ bhavet ||"

[1.279–1.281,9]

utpitsostṛṣṇāde"rdoṣa"sya "nirghātāt yepi doṣavirodhino" nairātmyābhyāsādaya upāyāḥ (280) "tajje" tṛṣṇādidoṣaprabhave "karmaṇi" kāraṇavāraṇadvāreṇa vyāhantuṃ śaktā na prāgjanite tasyotpannatvāt | ataḥ "kṛtasya" karmaṇo "hāniḥ " |

[1.279–1.281,10]

<da.>

nanu yathā doṣebhyaḥ karma tathā karmaṇo doṣāśca bhavantītyakṣīṇakarmaṇo na syāt muktirityāha |

[1.279–1.281,11]

"doṣā na karmaṇo duṣṭaḥ karoti na viparyayāt || 281 ||"

[1.279–1.281,12]

"doṣā na karmaṇo" bhavanti kintu doṣai"rduṣṭaḥ" prāṇī karmakaro bhavati "na vipa" | nāduṣṭaḥ karma karoti nairātmyadarśinastṛṣṇābhāvāt | kvacit pravṛttinivṛttyasambhavāt | (281)

{1.282}

[1.282,0]

nanu karmaṇaḥ śubhāt sukhaṃ sukhādabhilāṣo'bhilāṣācca rāga iti karmaṇo doṣajanmetyāha |

[1.282,1]

"mithyāvikalpena vinā nābhilāṣaḥ sukhādapi |"

[1.282,2]

yaśca "sukhādapyabhilāṣo" rāgaheturdṛśyate sa ca "mithyāvikalpena vinā" sthirasukhamadīyāhaṃkāravikalpanamantareṇa na bhavatītyāyoniśomanaskāra eva doṣahetuḥ na karma | tataḥ satyapi karmaṇyunmūlitātmadṛṣṭayo nirdoṣā nirvvānti | nirvvāṇañcaduḥkhanirodhalakṣaṇaṃ | duḥkhaṃ parijñāya tatsamudayaṃ mārgabhāvanayā prahāya prāpyate nānyatheti |

[1.282,3]

catuḥsatyaprakāśaka eva mumukṣūṇāmupāsya iti tāyitvamuktaṃ |

<ṅa. tāyāt sugatatvasiddhiḥ>

[1.282,4]

tadevamanulomataḥ pramāṇabhūtāye(pasa.1.1) tyādi pañcapadāni vyākhyāya pratilomato liṅgalaiṅgikatvaṃ darśayannāha |

[1.282,5]

"tāyāt tattvasthirāśeṣaviśeṣajñānasādhanam || 282 ||"

[1.282,6]

"tāyāccatuḥ"satyaprakāśalakṣaṇāt liṅgāt "tattvasthirāśeṣa"viśeṣa"jñāna"syatriguṇasya sugatatvasya "sādhanaṃ" siddhiḥ | tattvasya kṣaṇikanairātmyasya jñānāt praśastaṃ | (282)

{1.283–1.284}

[1.283–1.284,0]

"bodhārthatvād gameḥ;"

[1.283–1.284,1]

apunarāvṛttyā ca sthiraṃ niḥśeṣaṃ viśeṣajñānaṃ triguṇaṃ sugatatvaṃ "bodhārthatvād" gamergataśabdaḥ prakṛtiḥ | na hi samvādino'sākṣātkṛtasyārthasya upadeśaḥ śakyakriyaḥ | na cānumānena jñātasyopadeśa iti yuktamuktaṃ | kṣaṇikatvanairātmyādiviṣayasyānumānasya bhagavadupadeśamantareṇotpattibījābhāvāt agṛhītopadeśānāmabhāvāt | na ca nityaparokṣasyārthasya sthairyādiviparyayādhyavasāyinaḥ kaścinniścayo'sti | tasmātpramāṇasamvādinaḥ parokṣārthasyopadeśastatsākṣātkārapūrvvaka eveti yuktaṃ tāyitvāt sugatatvānumānaṃ bhagavataḥ | sa ca bhagavān tāyaḥ sugatatvāt triguṇāt guṇānukrameṇa |

[1.283–1.284,2]

"bāhyaśaikṣāśaikṣādhikastataḥ ||"

[1.283–1.284,3]

"bāhyaśaikṣāśaikṣe"bhyo'"dhikaḥ" ye laukikabhāvanāmārgeṇa vītarāgā bāhyā atatvadarśinastebhyaḥ tattvadarśitvādadhikaḥ | ye śaikṣā abāhyāḥ parihāṇidharmāṇastebhyo'punarāvṛttyā | ye cāśaikṣāḥ śrāvakā aprahīṇakleśavāsanā asākṣātkṛtasarvvākāravastavastebhyo niḥśeṣapratītyā | tasmāt sugatatvāt śāsanaṃ śāstṛtvamanumīyate |

[1.283–1.284,4]

ki punaḥ śāsanamityāha |

[1.283–1.284,5]

"parārthajñānaghaṭanaṃ tasmāt tacchāsanaṃ tataḥ || 283 ||"

[1.283–1.284,6]

"dayāparārthataṃtratvaṃ ;"

[1.283–1.284,7]

"tacchāsanaṃ" kāraṇe kāryopacārāt "parārthaṃ yajjñānaṃ" sugatatvaṃ tadarthaṃ "ghaṭanaṃ" vyāyāmaḥ | buddhatvasādhanamārgābhyāsa ityarthaḥ | na hyupāyamantareṇopeyasambhavaḥ | "tataḥ" śāsanād (283) "dayāparārthatantratvaṃ" parārthapradhānatvaṃ jagaddhitaiṣitvamanumīyate ityarthaḥ |

[1.283–1.284,8]

nanu nāvaśyaṃ kāruṇikasya mokṣamārgābhyāsaḥ | "svārthabuddhyāpi bāhyānāmiva" sambhavāt tatkathamupāyābhyāsāddayānumānamityāha |

[1.283–1.284,9]

"siddhārthasyā'virāmataḥ ||"

[1.283–1.284,10]

"siddhārthasya" niṣpannamokṣalakṣaṇātmasamvādasyāpi sugatasya khaḍgādivat parārthakriyāto"'virāmato"'nivṛtteḥ phalāvasthāyāndayāsadbhāvāddhetvavasthāyāmapi tasyāstitvamanumānañca |

[1.283–1.284,11]

jagaddhitaiṣitvasya sugatatvaśāstṛtvatāyitvasahitasya prāmāṇyasādhanatvamāha |

[1.283–1.284,12]

"dayayā śreya ācaṣṭe;"

[1.283–1.284,13]

yato "dayayā" jagaddhitaiṣitvena "śreya ācaṣṭe" | nirdayastu visamvādanābhiprāyopi brūyāt |

[1.283–1.284,14]

sadayopyabhūtamajño vaktītyāha |

[1.283–1.284,15]

"jñānāt satyaṃ sasādhanam || 284 ||"

[1.283–1.284,16]

"jñānā"t sugatatvāt bhūtamācaṣṭe | tacca jñānaṃ "sasādhanaṃ" vidyamānopāyābhyāsaṃ vidyamānaśāstṛtvamityarthaḥ | (284)

{1.285–1.287}

[1.285–1.287,0]

"taccābhiyogavān vaktuṃ yatastasmāt pramāṇatā ||"

[1.285–1.287,1]

"tacca" satyacatuṣṭayaṃ vineyānāṃ "vaktumabhiyogaḥ" sādarasatatapravṛttistadvān tāyī cetyarthaḥ | "tasmāt" kāruṇikatvāt sugatatvāt śāstṛtvāt tāyitvācca bhagavataḥ "pramāṇatā" yathopadarśitārthasamvādakatā'nyairajñātacatuḥsatyārthaprakāśakatā vā'numīyata ityarthaḥ |

[1.285–1.287,2]

evañcānumānānumeyavyavahāre sthite prāmāṇyāttāyitvaṃ hitaiṣitvādupāyābhyāsācca sugatatvambhavatītyuktaṃ |

<(7) saṃvādakatvāt bhagavān pramāṇam>

[1.285–1.287,3]

kasmātpunaranekaguṇasambhārasambhavepi prāmāṇyenaiva bhagavataḥ stutirityāha |

[1.285–1.287,4]

"upadeśatathābhāvastutistadupadeśataḥ || 285 ||"

[1.285–1.287,5]

"pramāṇatatvasidhyarthaṃ;"

[1.285–1.287,6]

"upadeśasya tathābhāvaḥ" samvādakatvaṃ prāmāṇyaṃ | tena "stuti"rācāryeṇa kṛtā | tasya bhagavata "upadeśataḥ" (285) "pramāṇa"sya "tattvaṃ" lakṣaṇaṃ ta"tsidhya"rthaṃ bha ga va dde śanāyāḥ"pramāṇaviniścayo" notprekṣāmātreṇetyākhyātumityarthaḥ |

[1.285–1.287,7]

<a.>

nanu "nīlasamaṅgī puruṣo nīlaṃ jānāti no tu nīlami"ti bruvatā bhagavatā pratyakṣaṃ darśitaṃ | anumānaṃ noktaṃ | kathamāgamāt pratyetavyamityāha |

[1.285–1.287,8]

"anumāne'pyavāraṇāt |"

[1.285–1.287,9]

"prayogadarśanād vā'sya;"

[1.285–1.287,10]

"anumānepyavāraṇādi"ṣṭirdarśitā | "śūnyāḥ parapravādā"(tasa.3590) ityādinā śābdādereva "niṣedhāt prayoga"sya parārthānumānarūpasya "darśanādvāgame'syā"numānasya nirdeśaḥ kṛta eva "bhagavatā" |

[1.285–1.287,11]

tameva prayogamāha |

[1.285–1.287,12]

"yat kiñcidudayātmakam || 286 ||"

[1.285–1.287,13]

"nirodhadharmakaṃ sarvaṃ tadityādāvanekadhā ||"

[1.285–1.287,14]

"yatkiñcidudayātmakaṃ" (286) "tatsarvaṃ nirodhadharmakamityādāvāgamavākye'nekadhā" svabhāvādiliṅgajamanekaprakāramanumānaṃ duśyate |

[1.285–1.287,15]

<ba.>

kathaṃ punaranenānumānamuktamityāha |

[1.285–1.287,16]

"anumānāśrayo liṅgamavinābhāvalakṣaṇam || 287 ||"

[1.285–1.287,17]

"vyāptipradarśanāddhetoḥ sādhyenoktañca tat sphuṭam ||"

[1.285–1.287,18]

"anumānasyāśrayaḥ" kāraṇaṃ "liṅga"mvaktavyamanumānanirdeśārthamanyathā'śakyatvāt |

[1.285–1.287,19]

kiṃ lakṣaṇamityāha | "avinābhāvaḥ" sādhyāvyabhicāritvaṃ "tallakṣaṇaṃ" yasya tattathā | (287) sa cāvinābhāvo liṅgaṃ lakṣaṇaṃ "heto"rudayadharmakatvasya "sādhyena" nirodhadharmakatvena "vyāpteḥ pradarśanāt""yatkiñcidudayadharmakaṃ "(dhivaya.pa180.11)tyādinā "sphuṭaḥ" pravyakto darśitaḥ |

[1.285–1.287,20]

ityanumānaprāmāṇyanirdeśopi bhagavadupajñameva | tadevaṃ bhagavāneva pramāṇabhūtastāyī mumukṣubhirupāsyo netara iti darśanārthamā cā rye ṇa "tasya stutirukteti yuktaṃ" ||

<ācārya ma no ra tha na ndi kṛtāyāṃ pramāṇāvarttikavṛttau prathamaḥ paricchedaḥ>

<dvitīyaḥ paricchedaḥ>

<pratyakṣam>

{ii.0}

[ii.0,0]

prathamaparicchedena pramāṇasāmānyalakṣaṇaṃ vyavasthāpya viśeṣalakṣaṇamākhyātuṃ dvitīyaparicchedārambhaḥ |

{ii.i}

<(1. pramāṇasaṃkhyāvipratipattinirāsaḥ)>

{2.1–2.2}

[2.1–2.2,0]

vipratipattayaścātra saṃkhyālakṣaṇagocaraphalaviṣayāḥ santi | tatra saṃkhyāvipratipattinirākaraṇārthamāha |

[2.1–2.2,1]

"mānaṃ dvividhaṃ viṣayadvaividhyāt;"

[2.1–2.2,2]

"mānaṃ dvividhaṃ" | yattatpramāṇamavisamvāditvādajñātārthaprakāśakatvātsāmānyalakṣaṇamuktaṃ tad dvividhaṃ | pratyakṣānumānabhedena | kasmād | "viṣaya"sya svalakṣaṇasāmānyalakṣaṇarūpatayā "dvaividhyāt" | śābdādikamapi hi pramāṇambhavatsaviṣayaṃ vaktavyaṃ | viṣayaśca svasāmānyalakṣaṇādatirikto nāsti | tatastadviṣayatve pratyakṣānumānataiva | nāpi sāmānyaviśeṣātmaka ekosti viṣayaḥ | parasparaviruddhayoraikātmyāyogāt |

[2.1–2.2,3]

nanu kathaṃ viṣayadvaividhyasiddhiḥ | na pratyakṣānnāpyanumānato yathākramaṃ svalakṣaṇasāmānyalakṣaṇatvādanayoḥ | dvābhyāṃ dvayasiddhiriti cet |

[2.1–2.2,4]

nanu pratyakṣasya sāmānyāviṣayatve sādhyasādhanasambandhāgrahaṇādanumānameva na syāt | sāmānyaviṣayatve ca pratyakṣatvādeva tatsiddhervviphalamanumānasya prāmāṇyakalpanaṃ |

[2.1–2.2,5]

atrocyate | pratyakṣamapi svalakṣaṇaṃ viṣayīkurvvat tatsambhavi vijātīyavyāvṛttyupakalpitaṃ sāmānyaṃ pṛṣṭhavikalpena niścinvattadviṣayamapi niścayaviṣayeṇa ca pratyakṣaviṣayavyavasthā | evantarhi svalakṣaṇaviṣayatā na syāditi cet | na | sajātīyavyāvṛttatvenāpi tato niścayāt | dve ca vyāvṛttī svalakṣaṇe sto niścite ca pratyakṣabalāt | na caivamapyanumānasya vaiyarthya | na hi sāmānyamityeva pratyakṣaviṣayaḥ | parokṣe tasyāpravṛtteḥ | na ca yadekadā'parokṣaṃ tatsarvadā tathā | svalakṣaṇaṃ kadācidaparokṣamapyanyadā parokṣaṃ evaṃ sāmānyamapi | tato'parokṣe sāmānye gṛhītāyāṃ vyāptau parokṣe tasminnanumānavṛttiriti na kaścidvirodhaḥ | tasmāt pratyakṣatvādvā viṣayadvaividhyasiddhiḥ pratyakṣānumānābhyāṃ "vetyubhaya"thāpyupapannaṃ |

[2.1–2.2,6]

viṣayadvaividhyameva kasmādityāha |

[2.1–2.2,7]

"śaktyaśaktitaḥ | arthakriyāyāṃ;"

[2.1–2.2,8]

"śaktyaśaktito'rthakriyāyāṃ" | svalakṣaṇasyārthakriyāśaktatvāt | "vijātīyavyā"vṛttyupakalpitasya ca sāmānyasyāśaktatvāt viṣayadvaividhyaṃ | na hyekasya "viruddhāvimau" dharmau yujyete | yadyanarthakriyākāri sāmānyaṃ "keśoṇḍukajñānapratibhāsi keśādyapi" sāmānyaṃ syāt |

[2.1–2.2,9]

"keśādirnnārthonarthādhimokṣataḥ || 1 ||"

[2.1–2.2,10]

na "keśādira"rthaḥ sāmānyarūpo'"narthādhimokṣataḥ" | (1) yatra hi vyavahartṝṇāmarthādhyavasāyaḥ so'rthaḥ svalakṣaṇaṃ sāmānyamvā syāt | yatra punararthabuddhireva nāsti sa kathaṃ sāmānyamucyatāṃ |

[2.1–2.2,11]

"sadṛśāsadṛśatvācca viṣayāviṣayatvataḥ | śabdasyānyanimittānāṃ bhāve dhīḥ sadasatvataḥ || 2 ||"

[2.1–2.2,12]

"tathā tadṛśāsadṛśatvācca" viṣayadvaividhyaṃ | sadṛśaṃ sāmānyaṃ sarvavyaktisādhāraṇatvāt | asadṛśaṃ svalakṣaṇaṃ sarvvato vyāvṛttatvāt | anayoścānyonyavyavacchedarūpatvāt na rāśyantaraṃ | tato yadi kalpyamānaṃ sadṛśaṃ tadā sāmānyameva tat | athāsadṛśaṃ svalakṣaṇameveti dvaividhyameva viṣayasya | tathā śabdasya viṣayāviṣayatvataśca dvaividhyaṃ | "śabdasya" viṣayaḥ "sāmānyaṃ" | aviṣayaḥ svalakṣaṇaṃ | na ca śabdaviṣayāviṣayābhyā"manyo"sti sarvvasya saṃgrahāt dvaividhyameva | tathā viṣayāda"nyaṣānnimittānāṃ" manaskāravat sādguṇyasaṃketagrahaṇānāṃ "bhāve" grāhikāyā dhiyaḥ sāmānye "sattvāt" svalakṣaṇe cābhāvāt viṣayadvaividhyaṃ | yatra viṣayavyatiriktanimittasadbhāve bhavati buddhistatsāmānyaṃ | yatratu na bhavati tat svalakṣaṇaṃ | prakārāntarañca na sambhavatīti buddhiviṣayāviṣayatve sāmānyasvalakṣaṇataiveti dvaividhyameva viṣayasya | (2)

{ii.ii}

<(2. satyadvayacintā)>

{2.3}

[2.3,0]

tadevārthakriyāsāmarthyādikaṃ svalakṣaṇādau yojayannāha |

[2.3,1]

"arthakriyāsamartha yat tadatra paramārthasat | anyat saṃvṛtisat proktaṃ; te svasāmānyalakṣaṇo || 3 ||"

[2.3,2]

"arthakriyāyāṃ" jñānādikāyāṃ svarūpopadhānena "samarthaṃ yattadatra" vastuvicāro "paramārtha" | evaṃ yadasadṛśaṃ śabdāviṣayo'nyanimittabhāve jñānābhāvaśca tatparamārthasat | "ato'nyada"śaktaṃ sadṛśaṃ śabdaviṣayaḥ | anyanimittabhāve buddhervviṣayaśca tat "saṃvṛtisat " kalpanāmātravyavahāryatvāt | te paramārthasaṃvṛtī "svasāmānyalakṣaṇe" | (3)

{ii.iii}

<(3. sāmānyatatkalyanānirāsaḥ)>

{2.4}

[2.4,0]

"aśaktaṃ sarvamiti ced bījāderaṅkurādiṣu | dṛṣṭā śaktiḥ;"

[2.4,1]

svalakṣaṇasāmānyalakṣaṇe iṣṭe || "sarvva"marthakāritveneṣṭa"maśaktaṃ" | na kiñcit karttuṃ sama"rthamiti cet | bījādeḥ" kāraṇābhimatasyā"ṅkurādau" kāryasaṃmate "dṛṣṭā śakti"rjananalakṣaṇā | bījānvayavyatirekānuvidhāyyaṅkuro dṛśyate | idameva kāraṇasya śaktatvaṃ yatprāgadṛṣṭasya tadbhāva eva bhāvaḥ ||

[2.4,2]

"matā sā cet saṃvṛtyā;"

[2.4,3]

sā śaktiḥ "saṃvṛtyā matā cet" kāryakāraṇabhāvo hi vyavahāramātrataḥ siddhaḥ na paramārthataḥ | na tāvatpratyakṣaṃ tadgrahaṇasamarthaṃ bījāṅkuragrāhiṇoḥ pratyakṣayoḥ svaviṣayamātravyavasthāpanāt kenānvayavyatirekagrahaṇaṃ | krameṇa dvayorgṛhītayostadbalabhāvinā smaraṇena grahaṇamiti cet |

[2.4,4]

nanu kenānvayavyatirekau gṛhītau | na pratyekaṃ bījāṅkurajñānābhyāṃ svasvaviṣayagrahaṇāt | nāpi dvābhyāṃ jñānayorjñeyayośca sāhityābhāvāt | asāhitye bījāṅkuramātrasya grahaṇaṃ nānvayavyatirekayoḥ | kramagrahaṇameva kāryakāraṇabhāvagrahaṇam | tattu ghaṭakulālayorapyasti iti cet | na ca kramopi kenacicchakyagrahaṇaḥpratiyogyavedanāt | pūrvāparagrahaṇamata eva nāsti svajñānena vartamānatāgrahaṇācca | kāryakāle ca kāraṇaṃ pūrvvamucyate tadā ca tadeva nāsti | tadetanmṛtasyārogyaṃ | atha yadaiva bījaṃ tadaivāṅkurāt pūrvvaṃ na tu paścāt asya pūrvvatvaṃ sambhavati ||

[2.4,5]

nanvevaṃ pūrvvatayā pratibhāsosya prāptaḥ | na caitadasti | aṅkurasāhityaṃ pūrvvatvaṃ tacca gṛhyata eveti cet | tādṛśaṃ pūrvvatvamanyeṣāmapyastīti tepi kāraṇāni syuḥ | kiñca | pūrvvatvaṃ vartamānakālātprāgbhāvitvamucyate | tadyadi vastuno rūpaṃ tadā vartamānaṃ kadāpi na syāt | vartamānatātatprāgbhāvitvayorvvirodhāt | syādetadaṅkuravartamānatāyāḥ prāgbhāvitvaṃ pūrvvatvaṃ | tacca bījasya vartamānatvenāviruddhamiti na tasyābhāvaḥ | evantarhi bījagrahaṇe pūrvvatāgrahaṇaṃ prāptaṃ | na ca bījasvarūpamiva pūrvvatāmapi tadgrāhiṇi jñāne kaścidupalabhate |

[2.4,6]

nanvāpekṣikamidaṃ pūrvvatvaṃ pratiyogino'pratītau kathaṃ pratīyatāṃ | yadyevaṃ vastuno nedaṃ kevalaṃ bhāvāntarāpekṣayā vyavahriyata iyātaṃ | na hi vasturūpaṃ sati vastunināsti | yaccāsti tena vasturūpāvabhāsini jñāne pratibhāsitavyameva | anyathā jñānajñeyayorvviṣayaviṣayitaiva na syāt | tasmānnādhyakṣāt kāryakāraṇatāgrahaḥ | ataśca nānumānādapi | na hi sarvvadā parokṣe'nye'numānavṛttiḥ vyāptigrahaṇapūrvvakatvāttasya | nāpi pratyakṣabalabhāvismaraṇaṃ tadgrahaṇapravaṇaṃ | na hi tatsvatantraṃ pramāṇaṃ kintu pramāṇavyāpāravyavasthāpakaṃ | yadi yathānubhavaṃ pravartate nānyathā | na ca kāryakāraṇabhāvānubhavo bhūta ityuktaṃ | ataḥ smaraṇatvamapyasya nāsti | anūbhūtavikalpanasya smaraṇatvāt | tato vikalpamātrametat na tato vastuvyavastheti saṃvṛttyaivāvicāritaramaṇīyayā kāryakāraṇabhāvavyavahāro na paramārthataḥ |

[2.4,7]

"astu yathā tathā || 4 ||"

[2.4,8]

"astu yathā tathā" | sāṃvṛtamapi kāryakāraṇabhāvamāśritya sādhyasādhanādivyavahārasamvādasampratyayāt samāpto lokavyavahāraḥ | sāṃvyavahārikañca pramāṇaṃ tāvataiva susthaṃ | (4)

{2.5}

<(1) sāmānyacintā>

<ka sāmānye nārthakriyāsāmarthyam>

[2.5,0]

"sāsti sarvatra ced buddhernānvayavyatirekayoḥ | sāmānyalakṣaṇe'dṛṣṭeḥ cakṣūrūpādibuddhivat || 5 ||"

[2.5,1]

"sārtha"kriyā "sa" svalakṣaṇe sāmānyepya"sti cet na" sāmānyalakṣaṇe | astu tāvadanyasya kāryasya "buddherapyanvayavyatireka"yoradṛṣṭeḥ | antyaṃ hi bhāvānāṃ kāryaṃ buddhiḥ | sāpi yadanvayavyatirekau nānuvidhatte | tasya kuto'rthakriyā | pratyakṣaṃ tāvanna "sāmānya"viṣayaṃ "svalakṣaṇa"mātrasya pratibhāsanāt | ghaṭa ityādivikalpabuddhistu sāmānyāvasāyāt tadviṣayā | sāpi samayābhogādimātrādutpatterna sāmānyānvayavyatirekānuvidhāyinī | "cakṣūrūpādibuddhivat" cakṣūrūpādijabuddheḥ | cakṣurādyanvayavyatirekānuvidhānamiva sāmarthye sati bhāvādekāpāyepyabhāvācca | naivaṃ sāmānyabuddhirābhogamātrādutpatteḥ | (5)

{2.6}

[2.6,0]

"etena samayābhogādyantaraṅgānurodhataḥ | ghaṭotkṣepaṇasāmānyasaṃkhyādiṣu dhiyo gatāḥ || 6 ||"

[2.6,1]

"etena" sāmānyasya jñānamātrakāryepyasāmarthyakathanena "samayābhogāde"rantaraṅgasyā"nurodhataḥ | ghaṭo"'vayavi dravyaṃ | "utkṣepaṇaṃ" karma | "sāmānyaṃ saṃkhyā" guṇaḥ samavāyaḥ "ādi" śabdātsaṃyogavibhāgādayaḥ | teṣu yā "dhiyo" vikalpikā bhavanti tā "gatā" vyākhyātāḥ | na hi rūpādivyatiriktaṃ dravyaṃ | aparāparadeśijanyahastādikṣaṇād bhinnaṃ karma, vyaktivyatireki sāmānyaṃ pratyakṣabuddhāvabhāsate | vikalpabuddhirastu kalpikā | sā casaṃketasaṃskāraprabodhamātrabhāvinī nārthādhīneti na teṣāṃ sāmarthyaṃ samarthayati || (6)

{2.7}

[2.7,0]

nanu yadyarthanirapekṣāṇāmanyanimittānāṃ bhāve yatra buddhistatsāmānyaṃ tadā taimirikabuddhipratibhāsinaḥ keśādayopi sāmānyaṃ stuḥ | teṣvapi dhiyo'rthanirapekṣacakṣurādimātranimittatvādityāha |

[2.7,1]

"keśādayo na sāmānyamanarthābhiniveśataḥ ||"

[2.7,2]

"keśādaya"staimirikapratibhāsino "na sāmānyamanarthābhiniveśataḥ" | na hi teṣu viṣayabuddhirvyavahāriṇāṃ viṣaye ca sāmānyacinteyaṃ | yadi jñeyatvenādhyavasāyābhāvānna sāmānyaṃ tadā'bhāvopyanupalabdhiviṣayaḥ "sāmānyaṃ na syāt" —

[2.7,3]

tataścānupalabdhiranumānaṃ na bhavedityāha |

[2.7,4]

"jñeyatvena grahād doṣo nābhāveṣu prasajyate || 7 ||"

[2.7,5]

"nābhāveṣu" sāmānyarūpatvābhāva"doṣaḥ prasajyate jñeyatvena grahāt" | yadyapyabhāve'rtharūpatāyā adhyavasāyo nāsti jñeyatayā tvasti lokasya | "tacca jñe" yadarthakāri tatsāmānyameva | (7)

{2.8–2.9}

[2.8–2.9,0]

yadi tu |

[2.8–2.9,1]

"teṣāmapi tathābhāve'pratiṣedhāt;"

[2.8–2.9,2]

"teṣāṃ" taimirikagamyānāṃ keśādīnā"mapi tathābhāve" jñānāntareṇa jñeyatve samānarūpateṣyate tadā'"pratiṣedhādi"ṣṭamevāsmākaṃ | taimirikajñānagamyāḥ keśādaya iti yadā buddhyantareṇa parāmṛśyante tadā keśādayo jñeyatvena sāmānyamiṣṭā eva ||

[2.8–2.9,3]

yadi taimirikadṛṣṭāḥ keśādayo na vastu tadā "sphuṭābhatā" na syādityāha |

[2.8–2.9,4]

"sphuṭābhatā | jñānarūpatayārthatvāt;"

[2.8–2.9,5]

"jñānarūpatayā" jñānākāratayā keśādīnāmarthatvāt | svalakṣaṇatvātsphuṭābhatā ||

[2.8–2.9,6]

yadi jñānākāratayā keśādayaḥ svalakṣaṇantadā sāmānyaṃ kathamityāha |

[2.8–2.9,7]

"keśādīti matiḥ punaḥ || 8 ||"

[2.8–2.9,8]

"sāmānyaviṣayā;"

[2.8–2.9,9]

"keśādīti puna"rvvikalpikā "matiḥ" taimirikopalabdhakeśādyadhyavasāyinī "sāmānyaviṣayā" | ayamarthaḥ | taimirikadṛṣṭaṃ keśādi sāmānyarūpeṇa vyavasyantī vikalpikā buddhiradhyavasāyena viṣayeṇa sāmānyaviṣayā | taimirikadhīstu svalakṣaṇaviṣayā buddhyākārasya svalakṣaṇatvāt || (8)

[2.8–2.9,10]

kintarhi nirvviṣayamityāha |

[2.8–2.9,11]

"keśapratibhāsamanarthakam |"

[2.8–2.9,12]

taimirika"keśapratibhāsaṃ" jñāna"manartha"kambāhyakeśābhāvāt |

[2.8–2.9,13]

"jñānarūpatayārthatve sāmānye cet prasajyate || 9 ||"

[2.8–2.9,14]

nanu "jñānarūpatayārthatve" keśādīti vikalpabuddhipratibhāsini "sāmānye" svalakṣaṇatā "prasajyate cet" | (9)

{2.10}

[2.10,0]

"tatheṣṭatvādadoṣaḥ;"

[2.10,1]

tathā jñānākāratayā sāmānyasyāpi svalakṣaṇatāyā "iṣṭatvādadoṣaḥ" ||

<kha sāmānyasya jñānākāratā>

[2.10,2]

kathantarhi sāmānyarūpatetyāha |

[2.10,3]

"artharūpatvena samānatā |"

[2.10,4]

artharūpatvenādhyavasīyamānajñeyarūpatvena samānatā na tu buddhyākāratvena |

<ga vijātīyavyāvartakaṃ sāmānyam>

[2.10,5]

"kathaṃ punarartharūpatve"nāpi "samānate"tyāha |

[2.10,6]

"sarvatra samarūpatvāt tadvyāvṛttisamāśrayāt || 10 ||"

[2.10,7]

"sarvvatra" vyaktiṣu "tadvyāvṛttisamāśrayāt" vijātīyavyāvṛttyāśrayeṇa dṛśyavikalpyaikatvādhyavasāyādupakalpitasya sāmānyasya "samarūpatvāt" sādhāraṇarūpatvādarthatvena sāmānyamucyate jñānākārasya sāmānyasya saṃprati vyatiriktasyaca pūrvvaṃ pratiṣedhāt || (10)

{2.11}

[2.11,0]

rūpādisvabhāvamevāviśeṣeṇa sāmānyaṃ kinneṣyata ityāha |

[2.11,1]

"na tadvastvabhidheyatvāt sāphalyādakṣasaṃhateḥ ||"

[2.11,2]

tatsāmānyaṃ na "vasturū"pādisvabhāva"mabhidheyatvāt" | śabdadharmavat "sāmānyaṃ" śabdajñānagocaraḥ | na ca śabdaviṣayo vastu | kasmādityāha | "sāphalyādakṣasaṃhateḥ" | yadi śabdaviṣayo vastu bhavet tadā rūpādiśabdādevārthāderapi rūpādipratītau na kiñcidakṣaiḥ | na caivaṃ | tato vastuviṣayeṇendriyajñānena śabdasya na tulyaviṣayatā | tathā cāvastutaiva śābdajñānāvabhāsinaḥ sāmānyasya na rūpāditā ||

[2.11,3]

nanu rūpādayo na śabdasya viṣayaḥ kintarhi nāmanimitte viprayuktasaṃskārasaṃjñe te vijñānād vyatirikte vai bhā ṣi ka syeṣṭe | tadāpi |

[2.11,4]

"nāmādivacane vaktṛśrotṛvācyānubandhini || 11 ||"

[2.11,5]

"nāmādivacana" iṣyamāṇe kintannāmādikaṃ vaktari śrotaryarthe vā "sambaddhama"sambaddhameva vā kvacit | sarvvathā "vaktṛ" | (11)

{2.12}

[2.12,0]

"asambandhini nāmādāvarthe syādapravarttanam ||"

[2.12,1]

"asambandhini vā nāmādau" śabdena codite"'rthe'pravartanaṃ syāda"coditatvāt ||

[2.12,2]

bhavatu tāvadanyasambandhini asambandhini vā nāmādāvarthe'pravartanaṃ | arthasambandhini tu kathamapravṛttiḥ | acoditatvāt |

[2.12,3]

"sārūpyād bhrāntito vṛttirarthe cet syānna sarvadā || 12 ||"

[2.12,4]

"deśabhrāntiśca,"

[2.12,5]

na hi devadatte pratipādite tatpitari pravṛttiḥ || nimittasyārtha"sārūpyāt | " pravṛtti"ścet" sambhāvyata etat kintu "na syāt sarvvadā" | na hi yamalakayorniyamena bhrāntyā' nyatra pravṛttiḥ | kadācittatrāpi darśanāt | tathā"deśabhrāntiśca na" syāt | vaktṛśrotrādisambandhini niyatadeśe nāmādau pratipādite tadanyadeśe ghaṭādau sārūpyādapi na yu ktā pravṛttiḥ || (12)

{2.13}

[2.13,0]

nanu tvanmate'pi jñānākārasyābhidheyatvātkathaṃ bāhye pravṛttirityāha |

[2.13,1]

"na jñāne tulyamutpattito dhiyaḥ | tathāvidhāyāḥ;"

[2.13,2]

"na jñāne" jñānākāre vācye'rthe'pravartanaṃ "tulyaṃ" | dhiyasta"thāvidhāyā" bahistvenādhyavasitākārāyā "utpattitaḥ" | śabdajanitā hi buddhirvvastutaḥ svāṃśālambanāpyanādyavidyāvaśād bahirvviṣayā vyavasīyata itiyuktamarthe pravartanaṃ ||

[2.13,3]

"anyatra tatrānupagamād dhiyaḥ || 13 ||"

[2.13,4]

"anyatra" nāmādiviṣayiṇi jñāne tadarthādhyavasāyāt | arthe pravartanaṃ na yuktaṃ | "nirākāra"buddhivādi "vai bhā ṣi ka" mate bāhyārthapratibhāsāyā jñānākārāyā dhiyo'nupagamataḥ | (13)

{2.14}

[2.14,0]

"bāhyārthapratibhāsāyā upāye vā'pramāṇātā | vijñānavyatiriktasya;"

[2.14,1]

yadi jñeyākārā buddhiḥ syāt syāttatpratītyā'bhimānātpravṛttirapi | apravṛttidoṣadarśanād "bāhyārthapratibhāsāyā" buddherupāye svīkāre "vā'pramāṇatā" nāmādeḥ viprayuktasaṃskārasya "vijñānavyatiriktasya" |

[2.14,2]

kathamityāha |

[2.14,3]

"vyatirekāprasiddhitaḥ || 14 ||"

[2.14,4]

"vyatirekāprasiddhitaḥ" | pratibhāsamānasyākārasya jñānatvāt | na cendriyādiṣu satsvapi vijñānakāryānutpattito'rtha iva nāmādirapi śakyavyavasthānaḥ | na hi gṛhītasaṃketasya śabdaśrutau kvacidarthāpratipattiḥ || (14)

{2.15}

[2.15,0]

"sarvajñānārthavatvāccet svapnādāvanyathekṣaṇāt | ayuktaṃ;"

[2.15,1]

nanvasti pramāṇaṃ "sarvva"sya "jñāna"syā"rthavattvāt" | śābdamapi jñānamarthavadeva | na ca rūpādayo viṣaya iti pāriśeṣyānnāmādikameveti cet | "svapnādāvā"diśabdāt taimirikajñānādiṣva"nyathā" arthaśūnya"syekṣaṇāt" sarvvajñānārthavacchābdasya nāmādiviṣayatvānumānamayuktaṃ | svapnavijñānamapi nimittaviṣayameveti cedāha |

[2.15,2]

"na ca saṃskārānnīlādipratibhāsataḥ || 15 ||"

[2.15,3]

na ca "saṃskārānni"mittākhyāt svapnajñānaṃ "nīlāde"rvvarṇasaṃsthānaviśeṣataḥ "prati" | na ca viprayuktasaṃsakā/?/ro varṇṇasaṃsthānaviśeṣavān || (15)

{2.16}

[2.16,0]

nīlādirevāsāvartha iti cet |

[2.16,1]

"nīlādyapratighātānna;"

[2.16,2]

svapnapratibhāsi na "nīlādi" vastu "apratighātāt" | nīlādayo "hyarthāḥ" svadeśe padārthāntarasya vyāghātakāḥ svapnopalabdhāstu naivaṃ | pihitadvārāvavarakodarasuptasthānāntaragamanā(t) hastiyūthādidarśanāt |

[2.16,3]

kintarhi tadityāha |

[2.16,4]

"jñānaṃ tadyogyadeśakaiḥ | ajñātasya svayaṃ jñānāt;"

[2.16,5]

"jñānaṃ tat" nīlādi "yogyadeśakaiḥ" svapnāyamānena samānadeśaiḥ puruṣāntarai"rajñā"tasya svayaṃ "jñānāt" | svayamvedyamasāmānyamiti jñānalakṣaṇaṃ | tacca svapnadṛṣṭanīlādiṣu vyaktaṃ |

[2.16,6]

"nāmādyetena varṇitam || 16 ||"

[2.16,7]

"etena" svapnadṛṣṭasya jñānatvasādhanena "nāmādi varṇṇitaṃ" | nāmādikamapi tanna bhavati yogyadeśakairajñātasya svayaṃ jñānāt jñānaṃ tat | tasmānnāstyarthaḥ sāmānyabuddhiriti | (16)

{2.17}

[2.17,0]

api ca |

[2.17,1]

"saiveṣṭārthavatī kena cakṣurādimatiḥ smṛtā | arthasāmarthyadṛṣṭeścedanyat prāptamanarthakam || 17 ||"

[2.17,2]

yaiva rūpādiviṣayatve"neṣṭā saiva" cakṣurādimati"rarthavatī kena" hetunā "matā | "sya rūpā"deścakṣurādimati"janane "sāmarthyadṛṣṭeścet | anya"sāmānyaviṣayaṃ vikalpajñāna"manarthakaṃ prāptaṃ" | na hi yathā cakṣurādibuddherarthavyatirekād vyatirekaḥ tathā sāmānyabuddhervyatirekaḥ | ābhogamātreṇa bhāvāt || (17)

{2.18}

[2.18,0]

"apravṛttirasambandhepyarthasambandhavad yadi |"

[2.18,1]

na kevalaṃ vaktṛśrotṛsambandhini"asambandhepi" nāmādāvarthe'"pravṛttiḥ" syāt | "arthasambandhavat" nāmādyarthe pravṛttyarthaṃ "yadī"ṣyate tadā atītānāgataṃ nāmādi tadabhidhāyināṃ śabdānāṃ vācyaṃ na syāt | abhūt mā ndhā tā bhaviṣyati śaṃ kha ścakravarttīti |

[2.18,2]

kasmādityāha |

[2.18,3]

"atītānāgataṃ vācyaṃ na syādarthena tatkṣayāt || 18 ||"

[2.18,4]

"arthenātītānāgatena" saha tasya nāmādeḥ sambandhinaḥ "syāt" svarūpābhāvāt || (18)

{2.19}

<(2) paramate doṣaḥ>

<ka. vyaktisāmānyayorbhede doṣaḥ>

[2.19,0]

atha |

[2.19,1]

"sāmānyagrahaṇācchabdādaprasaṃgo mato yadi | tanna kevalasāmānyāgrahaṇād grahaṇepi vā || 19 ||"

[2.19,2]

"śabdāt sāmānyagrahaṇāt" tatpratītyā phalavantyakṣāṇīti teṣāṃ vaiphalyasyā"prasaṅgo " | tadetanna yuktaṃ | "kevala"sya vyaktiśūnyasya "sāmānya" | vyaktivyaṃgyaṃ hi sāmānyaṃ vyañjakāgrahaṇe kathaṃ gṛhyate | kevalasya "grahaṇepi vā" | (19)

{2.20}

[2.20,0]

"atatsamānatāvyaktī tena nityopalambhanam | nityatvācca yadi vyaktirvyakteḥ pratyakṣatāṃ prati || 20 ||"

[2.20,1]

"atatsamānatā"vya ktī | yatpratītyā yatpratīyate tattasya sāmānyaṃ vyaṃgyañca | svatantrapratītistu na sāmānyaṃ vyaṅgyaṃ vā | "tenā"parādhīnapratītitvena "nityopalambhanaṃ" sāmānyaṃ prāptaṃ | vyaktisadasattvayorapyupalabdhiḥ syāt | svapratītau vyaktinirapekṣatvāt | tathopalabhyasvabhāvasya sāmānyasya "nityatvācca nityamupalambhanaṃ" bhavet | yadi vyaktervviśeṣāt vyaktirabhi"vyaktiḥ" sāmānyasya "pratyakṣatāṃ prati" pratyakṣabhāvanimittamiṣṭā | pratyakṣabhūtasāmānyaviṣayā pratītirvyañjikāyā vyakterbhavati | anyā tu sāmānyabuddhirvyañjakamantareṇāpi || (20)

{2.21}

[2.21,0]

nanu |

[2.21,1]

"ātmani jñānajanane yacchaktaṃ śaktameva tat | athāśaktaṃ kadāciccedaśaktaṃ sarvadaiva tat || 21 ||"

[2.21,2]

"yatsā"mānya"mātmani" pratyakṣātmaka"jñānajanane" vyañjakavyāpārakāle "śakta"manyadāpi "śaktame"va tannityaikasvabhāvatayā'nupakāryatvāt | tataśca kevalasya sāmānyasya pratyakṣajananādakṣavaikalyaprasaṅgaḥ | "athāśaktaṃ tatkadācit" kevalādyavasthāyāścet tadā "sarvvadai"vāśaktaṃ "tadu"peyaṃ ekasya svabhāvadvayāyogāt svabhāvabhedalakṣaṇatvādvastubhedasya | (21)

{2.22}

[2.22,0]

etadeva sphuṭayati |

[2.22,1]

"tasya śaktiraśaktirvā yā svabhāvena saṃsthitā | nityatvādapi kiṃ tasya kastāṃ kṣapayituṃ kṣamaḥ || 22 ||"

[2.22,2]

tasya sāmānyasya "śaktiraśaktirvvā" svaviṣayajñānajananādau "yā svabhāvena" saṃsthitā | tāṃ śaktimaśaktimvā "nityatvādaciki"tsyasyānapaneyaprācīnasvabhāvasya ko'nyaḥ "kṣapayituṃ kṣamaḥ" | (22)

{2.23}

[2.23,0]

"tacca sāmānyavijñānamanurundhan vibhāvyate | nīlādyākāraleśo yaḥ sa tasmin kena nirmitaḥ || 23 ||"

[2.23,1]

kintu yattadvyaktinirapekṣamiṣṭaṃ"tacca sāmānyavijñānamanurundhan" viṣayabhāvenānuvartamāno "yo vibhāvyate nīlādyākāraleśo'saṃ"pūrṇṇasphuṭībhāvaḥ "sa tasmin" sāmānyajñāne "kenā"rthena "nirmitaḥ" | na tāvajjātyā tasyāstadasambhavāt | nāpi vyaktyātatra tasyā apratibhāsanāt | tataśca kevalasāmānyagrāhi tat jñānamiti na yuktaṃ | viśeṣagrahaṇe cākṣavaiphalyaṃ tadavasthaṃ || (23)

{2.24}

[2.24,0]

syādetat | dvividho bhāvānāṃ pratyayaḥ | pratyakṣo'pratyakṣaśca | tatra |

[2.24,1]

"pratyakṣapratyayārthatvānnākṣāṇāṃ vyarthateti cet |"

[2.24,2]

śabdādibhāveṣu pratyayo'pratyakṣaḥ | pratyakṣastu akṣebhya iti na tadvaiphalyaṃ | atrāha |

[2.24,3]

"saivaikarūpācchabdāderbhinnābhāsā matiḥ kutaḥ || 24 ||"

[2.24,4]

"saiva" pratyakṣāpratyakṣābhāsā "bhinnābhāsā" matirekarūpāt śabdāderādiśabdād gandharasādeḥ kutaḥ | ekarūpaviṣayā ca bhinnapratibhāsā ceti viruddhaṃ | (24)

{2.25}

[2.25,0]

kiñca | jātirjātimato rūpād bhinnā'bhinnā vā |

[2.25,1]

"na jātirjātimad vyaktirūpaṃ yenāparāśrayam | siddhaṃ; pṛthak cet kāryatvaṃ hyapekṣetyabhidhīyate || 25 ||"

[2.25,2]

tatra na tāva"jjātirjātimadeva vyaktirūpaṃ yena" kāraṇenā"parāśrayamana"nyānuyāyi "siddhaṃ" | na hyekasyā vyakte rūpamanyatrāsti | sarvvānuyāyi ca sāmānyamiṣṭaṃ vyakteḥ sakāśāt "pṛthak cetsā"mānyaṃ | asyedaṃ sāmānyamiti bhāvikasambandhānupapattiḥ | apekṣālakṣaṇaḥ sambandhaścet | "nanvapekṣeti kāryatva"mucyate tatsāmānyasya nityasyāsambhavi || (25)

{2.26}

[2.26,0]

"niṣpatteraparādhīnamapi kāryaṃ svahetutaḥ | sambadhyate kalpanayā kimakāryaṃ kathañcana || 26 ||"

[2.26,1]

"kāryamapi niṣyatte"rnityatvāda"parādhīnaṃ" sarvvatra nirāśaṃsaṃ vastuto na kvaci"tsamba" | kevalaṃ "kalpanayā" kāraṇātmani sambadhyate | yattu "kathañcana" sāmānya"makārya " kvacit sambhatsyate | (26)

{2.27}

[2.27,0]

"anyatve tadasambaddhaṃ | siddhā'to niḥsvabhāvatā | jātiprasaṃgo'bhāvasya na;"

[2.27,1]

tasmād |

[2.27,2]

vyakteḥ sakāśā"danyatve tat" sāmānya"masambaddhamato"'sya "niḥsvabhāvatā " vyaktibhyastattvānyatvābhyāṃ vyavasthāpayitumaśakyatvāt || yadyapi niḥ svabhāvā jātistathāpi nā"bhāva"sya śaśaviṣāṇāderapi jāterjātirūpatāyāḥ prasaṅgaḥ | na hi yo yo'bhāvaḥ sa jātirucyate | kintu sāmānyaṃ yattanniḥsvabhāvaṃ |

[2.27,3]

nanu niḥsvabhāvatve kathaṃ sāmānyamityāha |

[2.27,4]

"apekṣābhāvatastayoḥ || 27 ||"

[2.27,5]

"apekṣābhāvatastayoḥ" | śābaleyāgovyāvṛttyoḥ parasparamapekṣābhāvatastadvyāvṛttireva sāmānyaṃ na śaśaviṣāṇādiḥ | na hi tadapekṣā kvacidasti | atadvyāvṛttistu niḥsvabhāvāpyanugāmipratyayahetuḥ sāmānyaṃ | abhāvatvamiva prāgabhāvādiṣu padārthatvamiva dravyādiṣu || (27)

{2.28}

[2.28,0]

"tasmādarūpā rūpāṇāṃ māśrayeṇopakalpitā | tadviśeṣāvagāhārthairjātiḥ śabdaiḥ prakāśyate || 28 ||"

[2.28,1]

"tasmādva"stuto jā"tirarūpā" niḥsvabhāvā "rūpāṇāṃ" śābaleyādīnāṃ "nāśrayeṇopa" jātiḥ | śabdaistadviśeṣāvagāhārthaiḥ | te ca te viśeṣāśca tadvi"śeṣā"steṣāma"vagāhaḥ" pravṛttiviṣayatvena vyāpanaṃ "so'rthaḥ" prayojanaṃ yeṣāṃ taiḥ sakṛdekakāryānekapratipattyarthaṃ tadāśrayeṇopakalpitā "jāti"ratadvyāvṛttilakṣaṇā "śabdai"rabhidheyā | (28)

{2.29–2.30}

[2.29–2.30,0]

yadi jātirniḥsvabhāvā kathaṃ svabhāvaviśiṣṭā vyavasīyata ityāha |

[2.29–2.30,1]

"tasyāṃ rūpāvabhāsoyaṃ tatvenārthasya vā grahaḥ | bhrāntiḥ sā;"

[2.29–2.30,2]

"tasyāṃ" jātau rūpasya svabhāvasyā"vabhāso yastatvena" jātisvabhāvena "vārthasya " jāteniḥsvabhāvatvāt viśeṣātmakatvābhāvāt |

[2.29–2.30,3]

kintarhi bhrānterbbījamityāha |

[2.29–2.30,4]

"anādikālīnadarśanābhyāsanirmitā || 29 ||"

[2.29–2.30,5]

"anādikālīnā"nāmanādikālikānāṃ tathābhūtādhyavasāyajñānānāma"bhyāsena " | (29)

[2.29–2.30,6]

yadyanyavyāvṛttiḥ sāmānyaṃ kintasya rūpamityāha |

[2.29–2.30,7]

"arthānāṃ yacca sāmānyamanyavyāvṛttilakṣaṇam | yanniṣṭhāsta ime śabdā na rūpaṃ tasya kiñcana || 30 ||"

[2.29–2.30,8]

"arthānāṃ" viśeṣāṇāṃ "yacca sāmānyamanyavyāvṛttilakṣaṇaṃ | yanniṣṭhā" yadviṣayā"ste " sāṃketikāḥ "śabdāstasya rūpaṃ" svabhāvo "na kiñcana" | vastutaḥ kalpitatvāt | (30)

{2.31–2.32}

[2.31–2.32,0]

nanu buddhyākāraḥ sa svabhāvaḥ sa eva tarhi sāmānyambhaviṣyatītyāha |

[2.31–2.32,1]

"sāmānyabuddhau sāmānyenārūpāyāmavīkṣaṇāt | arthabhrāntirapīṣyeta sāmānyaṃ sā'piḥ"

[2.31–2.32,2]

"sāmānyabuddhāvarūpāyāṃ" grāhyarūparahitāyāmapi "sāmānyena" vijātīyavyāvṛttyupakalpitābhedenākāreṇa bhedeṣvartheṣvī"kṣaṇāt" sāmānyamapi yadvyavasthāpyate sā"pyartha" vivecakaiḥ | na hi buddhyākāraḥ "sāmānya"muktaṃ svalakṣaṇatvāt |

[2.31–2.32,3]

"abhiplavāt || 31 ||"

[2.31–2.32,4]

"artharūpatayā tatvenābhāvācca na rūpiṇī | niḥsvabhāvatayā'vācyaṃ kutaścid vacanānmatam || 32 ||"

[2.31–2.32,5]

arthaniṣṭha"tayā" tu sāmānye gṛhyamāṇe'rthabhramaḥ | tathā buddhyākārasyārtharūpatvena vyaktiṣvabhiplavāt abhisambandhāt | "tattve"nārtharūpatve"nābhāvācca" | "na " tathābhūtabāhyaviṣayavatī sāmānyabuddhiḥ ataśca | tataśca "niḥsvabhāvatayā" sāmānyaṃ bhedābhedābhyāma"vācyaṃ" vyaktibhyaḥ | svabhāvaṃ hi bhinnamabhinnaṃ vā syāt | "kutaścid"sāmānyāt bhedena "vacanāt" yadi vastusāmānyaṃ "mataṃ" | (31–32)

{2.33}

[2.33,0]

"yadi vastuni vastūnāmavācyatvaṃ kathañcana | naiva vācyamupādānabhedād bhedopacārataḥ || 33 ||"

[2.33,1]

yadyevaṃ vyakterapi bhedābhedābhyāṃ vācyaṃ syāt | yasmānna "vastūnāmavācyatvaṃ " | yathā hi sāmānyaṃ svarūpavattvāt sāmānyāntarād bhedenocyate tathā vyakterapi tattvānyatvābhyāṃ yathāsambhavamucyeta | tasmādyat kutaścidapi vastunastatvānyatvābhyāmavācyaṃ tadavastviti saviśeṣaṇo hetuḥ | athavā nirvviśeṣaṇe hetau nāsiddhiḥ | yatasāmānyāntarādapi sāmānyaṃ bhedena "naiva vācyamupā"dānasya karkaśābaleyāde"rbhedā"ttadāśrayotpannabuddhyālambanā aśvatvagotvādīnāṃ "bhedasyopacārāt" | (33)

{2.34}

[2.34,0]

kiñca |

[2.34,1]

"atītānāgatepyarthe sāmānyavinibandhanāḥ | śrutayo niviśante sadasaddharmaḥ kathambhavet || 34 ||"

[2.34,2]

"atītānāgatepyarthe sāmānyanibandhanā" sāmānyāśrayāḥ "śrutayo niviśante" vyavatiṣṭhante | āsīt ghaṭo bhaviṣyatītyādayaḥ | tathā cāsato ghaṭasya sāmānyaṃ dharma ityuktaṃ syāt | tacca sāmānyaṃ "sadasato"'tītāde"rdharmaḥ kathambhavet" | na hi taikṣṇyaṃ śaśaviṣāṇasya bhavati | (34)

{2.35}

[2.35,0]

"upacārāt tadiṣṭaṃ ced varttamānaghaṭasya kā | pratyāsattirabhāvena yā paṭādau na vidyate || 35 ||"

[2.35,1]

"athopacārātta"dasaddharmatva"miṣṭaṃ" sāmānyasya na vastuta iti "cet" | sati ghaṭe taddharmatādṛṣṭerasatyapi tasmin sā kalpyata ityarthaḥ |

[2.35,2]

nanu sāmānyasambandhino'pi ghaṭasyā"bhāve"nātītādighaṭalakṣaṇena kā "pratyāsa"ttirupacāranibandhanamasti "yā paṭādau na vidyate" yadabhāvāt ghaṭasambandhitā sāmānyasya paṭe nopacaryate | sādṛśyaṃ pratyāsattirita cet | tanna | sadasato sādṛśyābhāvāt || prāk tādṛgāsīditi cet | yadāsīnna tadā tadupacāraḥ sambandhasya sattvāt | yadā yanāsti tadāpi na sādṛśyaṃ | sati ca kiñcidupacaryeta nāsati | (35)

{2.36}

[2.36,0]

kiñca |

[2.36,1]

"buddheraskhalitā vṛttirmukhyāropitayoḥ sadā | siṃhe māṇavake tadvad ghoṣaṇāpyasti laukikī || 36 ||"

[2.36,2]

"mukhyāropitayorarthayorbu"rgrāṃhikāyā "askhalitā" dṛḍhā "vṛttiḥ" | "tantrāda"vṛttiśca "sadā" | yathā "siṃhe māṇavake" ca siṃhabuddheṃraskhalitā | skhalitā ca vṛttiriti "laukikyapi ghoṣaṇāsti" na kevalaṃ prāmāṇikī | na cātītānāgataghaṭādibuddhiḥ skhalantī jāyate yenātītānāgatavyaktidharmatā sāmānyasyāropitā syāt | (36)

{2.37}

[2.37,0]

"yatra rūḍhyā'sadarthopi janaiḥ śabdo niveśitaḥ | sa mukhyastatra tatsāmyād gauṇonyatra skhaladgatiḥ || 37 ||"

[2.37,1]

tasmā"dyatra" viṣaye"'sadartho" vācyarahitopi "śabdo" rūḍhyā vācakatvena "janairnive" saṃketitaḥ "sa mṛkhyaḥ tatrārthe | tatsāmyāt" | tadviṣayasādṛśyā"danyatra" sa śabdaḥ "skha"dṛḍhatayā pratyayahaituḥ | "gauṇaḥ" | tataśca sadarthaviṣayatvaṃ mukhyatvaṃ asadarthaviṣayatvañcāmukhyatvamiti mukhyāgauṇalakṣaṇamapāstaṃ | saṃketavaśena niyamābhāvāt | (37)

{2.38}

[2.38,0]

"yathā bhāvepyabhāvākhyāṃ yathākalpanameva vā | kuryādaśakte śakte vā pradhānādiśrutiṃ janaḥ || 38 ||"

[2.38,1]

"yathā bhāvepi" putrādau tatkāryāsamarthatvādasatkalpe"'bhāvākhyāṃ" śaśaviṣāṇaṃ bandhyāsuta ityādikāṃ janaḥ kuryyāt | tatra bhāvepyamukhyo'bhāvaśabdaḥ | abhāve tu mukhyaḥ tathā "yathā kalpanameva" sāṃ khyā dyabhimate vastuto"'śakte" pradhānādau "śakte" vā puruṣādāvanekakāryasamarthe tatsāmyāt | "pradhānādiśrutiṃ janaḥ kuryyāt" | sa pradhānaśabdo'bhāṃva eva mukhyo bhāve cāmukhyaḥ | tasmātsadasadarthaviṣayatā mukhyagauṇaviṣayateti vyabhicārilakṣaṇaṃ | (38)

{2.39}

[2.39,0]

yathāsaṃketameva tu śabdavṛttiriti yukttaṃ na caitadvastuviṣayatve nyāyyaṃ | tathāhi |

[2.39,1]

"śabdebhyo yādṛśī buddhirnaṣṭe'naṣṭepi dṛśyate | tādṛśyeva;"

[2.39,2]

"śabdebhyo yādṛśī" yādṛśākārā "buddhiḥ naṣṭe" viṣaye | tādṛśyevānaṣṭepi viṣaye'vyāptatendriyasya "dṛśyate" | na hi śabdajanitā ghaṭabuddhirnimīlitanayanasya naṣṭe'naṣṭe vā ghaṭe viśiṣyate | tulyākāratvāt | vyāptendriyasya tu śabdaṃ śrṛṇvato yā spaṣṭā buddhiḥ sā pratyakṣaiva na śabdakṛtā | tasmādavastuviṣayaiva śābdī buddhiḥ |

[2.39,3]

"sadarthānāṃ naitacchotrādicetasām || 39 ||"

[2.39,4]

"sadarthānāṃ" vastuviṣayāṇāṃ tu "śrotrā"dīndriyajātānāṃ "cetasāṃ naita"dviṣayasadasattākālayoḥ sāmyaṃ śabdabuddherivārthābhāve indriyabuddheranutpatteḥ | (39)

{2.40}

[2.40,0]

nanu naṣṭe'naṣṭepi vastuni ye śābdo cetasī jāyete |

[2.40,1]

"sāmānyamātragrahaṇāt sāmānyaṃ cetasordvayoḥ ||"

[2.40,2]

tābhyāṃ "samānyamātrasya grahaṇāt" | tayo"rdvayoścetasoḥ sāmānyaṃ" sāmyaṃ "grāhya"pratibhāsakṛtamasti | etaccāyuktaṃ yasmāt |

[2.40,3]

"tasyāpi kevalasya prāg grahaṇaṃ vinivāritam || 40 ||"

[2.40,4]

"tasyāpi" sāmānyasya "kevalasya" vyaktiśūnyasya "grahaṇaṃ" (2 | 14) "prāgnivā" atatsamānatā'vyaktī (2 | 20) ityādinā (40)

{2.41}

<kha. vyaktisāmānyayorabhede doṣaḥ>

[2.41,0]

bhinnaṃ sāmānyaṃ niṣidhyābhinnamapi niṣeddhumāha |

[2.41,1]

"parasparaviśiṣṭānāmaviśiṣṭaṃ kathaṃ bhavet | tathā dvirūpatāyāṃ vā tad vastvekaṃ kathaṃ bhavet || 41 ||"

[2.41,2]

"parasparaviśiṣṭānāṃ" viśeṣāṇā"maviśiṣṭamabhinnaṃ rūpaṃ kathambhavet" | avaśyaṃ hi vyaktīnāṃ bhedaḥkathañcidaṅgīkarttavyaḥ | sattvarajastamasāmiva prakṛticaitanyayoriva vā'nyathā sāmānyameva na syāt | bhinnānāmabhinnasya rūpasya tattvāt | ye ca bhinnasvabhāvāste nābhinnā bhavitumarhanti viruddhatvāt | athaikasyāpi samānamasamānañca dve rūpe | tathā "dvirūpatāyāṃ tadvastvekaṃ kathambhavet" | anyo hi samānādasamānaḥ svabhāvaḥ | ataśca dve vastunī syātāṃ natvekaṃ dvirūpaṃ | (41)

{2.42}

[2.42,0]

atha dvayorekaṃ tadrūpaṃ sāmānyaṃ |

[2.42,1]

"tābhyāṃ tadanyadeva syād yadi rūpaṃ samaṃ tayoḥ |"

[2.42,2]

"yadi tayo"rdvayoḥ "samaṃ" samānaṃ "rūpaṃ" tadā | "tābhyā"mevā"nyadeva tatsyāt" |

[2.42,3]

pṛthagbhūtameva sāmānyaṃ bhaviṣyati ko doṣa iti cedāha |

[2.42,4]

"tayoriti na sambandho vyāvṛttistu na duṣyati || 42 ||"

[2.42,5]

"tayo"statsāmānya"miti na sambandhaḥ" | upakāryopakārakatvābhāvāt | tathāsambandhe'tiprasaṅgāt | asmanmate "tu vyāvṛttiḥ" sāmānyaṃ "na duṣyati" | atatkāryavyāvṛtteravastutvāt | anyathā'nyānanyatvapakṣokto doṣaḥ | (42)

{2.43}

[2.43,0]

"tasmāt samānataivāsmin sāmānye'vastulakṣaṇam |"

[2.43,1]

yataḥ samānatvenāvastutā "tasmātsamānataivāsmin sāmā"nye'"vastulakṣaṇaṃ" yatsāmānyaṃ tadavasthitivyāptisiddheḥ | bhede'bhede ca vastutvāyogāt prakārāntarasya cābhāvāt |

[2.43,2]

kiñca |

[2.43,3]

"kāryañcet tadanekaṃ syānnaśvarañca na tanmatam || 43 ||"

[2.43,4]

sāmānyaṃ kāryamakāryamvā syāt | sambandhinīnāṃ vyaktīnāṃ "kāryañcet" prativyakti sāmānyoktā"vanekaṃ syāt" | ekañca sāmā nyamiṣṭaṃ | anekatve sāmānyarūpatānāśaḥ | "naśvarañca na tatsā"mānyaṃ "mataṃ" | kāryatvānnaśvarañca tatprāpnoti kāryatvasya nāśitvena svabhāvasya vyāpteḥ | (43)

{2.44}

[2.44,0]

kiñca |

[2.44,1]

"vastumātrānubandhitvād vināśasya na nityatā |"

[2.44,2]

"vastu"mātrā"nubandhitvāt nāśasya" vastuno"na nityatā" syāt | anityatāvirahe tu vastuvirahopi vyāpyābhāvasya vyāpakābhāvaniyatatvāt |

[2.44,3]

atha dvitīyaḥ pakṣaḥ | tadā |

[2.44,4]

"asambandhaśca jātīnāmakāryatvādarūpatā || 44 ||"

[2.44,5]

"akāryatvāt" jātīnāṃ svavyaktibhiḥ saha sambandhaśca na syāt | kāryakāraṇabhāvābhāve tasyedamiti sambandhasyānutpattirityuktaṃ kāryatvaṃ hyapekṣetyabhidhīyate (2 | 25) ityatrāntare'"kāryatvājjātīnāmarūpa"tā niḥsvabhāvatā | utpadyamānaṃ hi sasvabhāvaṃ bhavennetarat | niyāmakābhāvena svabhāvābhāvaprasaṅgāt | (44)

{2.45}

[2.45,0]

śābdapratyayasyāvastuviṣayatāyāmupapattyantaramāha |

[2.45,1]

"yacca vastubalājjñānaṃ jāyate tadapekṣate | na saṅketaṃ na sāmānyabuddhiṣvetad vibhāvyate || 45 ||"

[2.45,2]

"yacca" jñānamindriyajaṃ "vastuno rūpāderbbalājjāyate tanna saṃketamapekṣate," bālabadhirāderapi bhāvāt | "sāmānyabuddhiṣu tvetat saṃketānapekṣatvaṃ na vibhāvyate" saṃketagrahaṇasmaraṇāpekṣatvāt | tasmānna vastubalabhāvinyastāḥ | tathātve satīndriyārthasannipāte kṣepāyogāt | (45)

{2.46}

[2.46,0]

"yāpyabhedānugā buddhiḥ kācid vastudvayekṣaṇe | saṅketena vinā sārthapratyāsattinibandhanā || 46 ||"

[2.46,1]

yāpi "saṃketena vinā vastudvayekṣaṇe" śāvaleyaṃ dṛṣṭvā bāhuleyaṃ paśyataḥ abhedānugamāt sa evāyamityabhedamadhyavasyantī buddhirutpadyate śāvaleyakarkadarśane tu notpadyate | "sā'rthānāṃ" śāvaleyādīnāmasatyapi sāmānye yā "pratyāsattire"kabuddhyādikāryatvaṃ ta"nnibandhanā" | (46)

{2.47}

[2.47,0]

sāmānyaṃ vinaikakāryataiva na syādityāha |

[2.47,1]

"pratyāsattirvinā jātyā yatheṣṭā cakṣurādiṣu | jñānakāryeṣu jātirvā yayānveti vibhāgataḥ || 47 ||"

[2.47,2]

"pratyāsattirvinā jānyā | cakṣurādirye"ṣāṃ viṣayālokamanaskārāṇāṃ teṣujñānakāryeṣu jñānahetuṣu jātyādi vinā rūpajñānaikakāryajanakatvaṃ pratyāsatti"ryatheṣṭā" | yathā vā śāvaleyādbāhuleyādīnāṃ karkādīnāñca tulye bhede "yathā" pratyāsatyā jātyantaraṃ vinaiva "vibhāgato jātiranveti" | śāvaleyabāhuleyādiṣveva gotvaṃ samavetaṃ na karkādiṣu | saivānugāmipratyayanibandhanamāstāmalaṃ jātyā | (47)

{2.48}

<ga. na cakṣurādibhiḥ pratyeyaṃ sāmānyam>

[2.48,0]

itaśca na vastu sāmānyaṃ |

[2.48,1]

"kathañcidapi vijñāne tadrūpānavabhāsataḥ |"

[2.48,2]

dṛśyatvenābhimatasya "tadrūpasya" svagrāhiṇi"vijñāne kathañcidapyanavabhāsataḥ" |

[2.48,3]

nanu santyapīndriyāṇi nopalabhyante | tato'trānupalambhādasatvaṃ na | na hīndriyāṇi svagrāhiṇi jñāne pratyavabhāsamānatvāt santīṣyante | kintarhi | satsvapi viṣayamanaskārādiṣu kadācitpravartate jñānaṃ kadācinneti vyabhicārabalādatīndriyāṇi kānicidindriyavyapadeśyāni vyavasthāpyante |

[2.48,4]

"yadi nāmendriyāṇāṃ syād draṣṭā bhāseta tadvapuḥ || 48 ||"

[2.48,5]

"rūpavatvāt;"

[2.48,6]

yadi tvatīndriyāṇāmatīndriyadarśī draṣṭā nāma syāt | "bhāseta" rūpavatvātteṣāmindriyāṇāṃ "vapuḥ" | (48)

{2.49}

[2.49,0]

"na jātīnāṃ kevalānāmadarśanāt | vyaktigrahe ca tacchrabdarūpādanyanna dṛśyate || 49 ||"

[2.49,1]

"jātī"nāntu duśyābhimatānāṃ "kevalānāṃ" vyaktisvarūpavyatiriktānāma"darśanā" eva | "vyaktigrahe" tasyā vyakteḥ | "śabdasya" gaurityasya "rūpādanyat" sāmānyaṃ "na dṛśyate" | (49)

{2.50}

[2.50,0]

"jñānamātrārthakaraṇepyayogyamat eva tat | tadayogyatayā'rūpaṃ taddhyavastuṣu lakṣaṇam || 50 ||"

[2.50,1]

"ata evā"dṛśyamānatvāt "jñānamātra"syārthasyārthakriyāyāḥ "karaṇepyayogyameva tat" | antyā hīyaṃ bhāvānāmarthakriyā yaduta svajñānajananaṃ | tatrāpya"yogyatayā" tatsāmānyama"rūpaṃ" niḥsvabhāvaṃ | hiryasmāt sarvvārthakriyāyāmaśaktatva"mavastuṣu lakṣaṇaṃ" sarvasāmarthyarahitaṃ hyavastviṣyate | (50)

{2.51}

[2.51,0]

tathā ca sāmānyamiti na vastu |

[2.51,1]

"yathoktaviparītaṃ yat tat svalakṣaṇamiṣyate |"

[2.51,2]

"yatho"ktātsāmānyā"dviparītaṃ" yatta"tsvalakṣaṇa"mucyate | idañca vaiparītyaṃ | anabhidheyatvaṃ | tatvānyatvābhyāṃ vācyatvaṃ | asadarthapratyayāviśiṣṭapratibhāsaviṣayatvaṃ | asādhāraṇatvaṃ | saṃketasmaraṇānapekṣapratipattikatvaṃ | anyarūpaviviktasvarūpapratibhāsavattvaṃ | arthakriyākṣamatvañca | etadyuktaṃ svalakṣaṇamiṣyate | etadviparyayasyāvastutvasādhanasya sāmānyalakṣaṇatvāt |

[2.51,3]

yaccātatkāryavyavacchedalakṣaṇamuktaṃ |

[2.51,4]

"sāmānyaṃ trividhaṃ, tacca bhāvābhāvobhayāśrayāt || 51 ||"

[2.51,5]

"sāmānyaṃ tacca trividhaṃ" boddhavyaṃ "bhāvābhāvobhayāśrayāt" | kiñcid bhāvopādānaṃ sāmānyaṃ yathā rūpādīn bhāvānāśritya kṛtakatvādiśabdavācyaṃ liṅgaṃ | abhāvopādānaṃ yathopalabdhilakṣaṇaprāptasyāsato'nupalabdhiranutpattimattvādi ca | taddhyabhāvāśrayaṃ sāmānyaṃ liṅgaṃ | ubhayāśrayamanupalabdhimātraṃjñeyatvādi ca bhāvābhāvasādharaṇatvāt | (51)

{2.52}

[2.52,0]

"yadi bhāvāśrayaṃ jñānaṃ bhāve bhāvānubandhataḥ || noktottaratvād dṛṣṭatvād; atītādiṣu cānyathā || 52 ||"

[2.52,1]

"yadi" kiñcitsāmānyaṃ "bhā" tat "jñānaṃ tadbhāve" bhāvaviṣayaṃ prāpnoti | bhāvānubandhato bhāvānvayavyatirekānuvidhānāt | naitadyuktaṃ na tadvastu | abhidheyatvādinoktottaratvāt | niṣiddhaṃ hi sāmānyasya vastutvamanantarameva prapañcenetyanumānabādhitatvaṃ pratijñāyāḥ | dṛṣṭatvāt | "atītādiṣu cānyathā" vastuvyatirekeṇaivāsīd ghaṭo bhaviṣyati ceti sāmānyabuddhirutpadyate ityasiddhatāpi bhāvānubandhata iti hetoḥ | (52)

{2.53}

[2.53,0]

"bhāvadharmatvahāniśced bhāvagrahaṇapūrvakam | tajjñānamityadoṣoyaṃ;"

[2.53,1]

vastu vinā sāmānyabuddhyutpāde "bhāvadha" sāmānyasya prasajyate cet | "bhāva"sya rūpāde"rgrahaṇapūrvvakaṃ" tasya sāmānyasya sādhāraṇabāhyarūpatayā'dhyavasitabuddhyākāralakṣaṇasyādhyavasāyena "jñānamitya"yamavastudharmatvalakṣaṇo'doṣo "doṣo" na bhavati | na hi sāmānyaṃ rūpādiriva bhāvarūpatayā jñānaviṣaya iti bhāvadharma iṣṭaṃ |

[2.53,2]

"meyaṃ tvekaṃ svalakṣaṇām || 53 ||"

[2.53,3]

kintu bhāvavāsanāprabodhaprasūtavikalpakalpitatvāt | paramārthato "meyaṃ tvekaṃ " | tasyaiva rūpabuddhyutpādakatvāt | (53)

{2.54}

[2.54,0]

"tasmādarthakriyāsiddheḥ sadasattāvicāraṇāt ||"

[2.54,1]

"sāmānyasya" tu kalpitatvāt | sāmarthyābhāvātsvalakṣaṇamekaṃ prameyaṃ "tasmāda" | arthakriyārthibhiḥ "sadasattābhyāṃ" tasyaiva "vicāraṇāt" | asattvamapi svalakṣaṇasyaiva vicintyate |

[2.54,2]

yadyekameva prameyaṃ tadācāryeṇa prameyadvaividhyaṃ yaduktaṃ na svasāmānyalakṣaṇābhyāmanyatprameyamastīti tad virudhyate ityāha |

[2.54,3]

"tasya svapararūpābhyāṃ gatermeyadvayaṃ matam || 54 ||"

[2.54,4]

"tasya" svalakṣaṇasya pratyakṣataḥ "sva"rūpeṇānumānataḥ "pararūpeṇa" sāmānyākāreṇa "gatermeyadvayaṃ mataṃ" na tu bhūtasāmānyasya sattvāt (54) |

{ii.iv}

<4. anumānacintā>

<(1) anumānasiddhiḥ>

<ka. bhrāntamanumānaṃ pramāṇām>

{2.55}

[2.55,0]

"ayathābhiniveśena dvitīyā bhrāntiriṣyate |"

[2.55,1]

yā ca "dvitīyā" pararūpeṇa gati"rayathābhiniveśena bhrāntiriṣyate" sā'numānaṃ yathā'rthosti yathā vā svākārastathā nābhiniviśate kintu svākāraṃ bāhyaṃ sādhāraṇatayā manyate |

[2.55,2]

"gatiścet pararūpeṇa na ca bhrānteḥ pramāṇatā || 55 ||"

[2.55,3]

nanvanumānaṃ "pararūpeṇa gatiścet" tadā bhrāntireva | "na ca bhrānteḥ pramāṇate"ṣyate mṛgatṛṣṇāderiva | (55)

{2.56}

[2.56,0]

atrocyate |

[2.56,1]

"abhiprāyāvisaṃvādādapi bhrānteḥ pramāṇatā ||"

[2.56,2]

"gatirapyanyathā dṛṣṭā;"

[2.56,3]

"bhrānterapi pramāṇatā | abhiprāyasyā"rthakriyārthibhiḥ jñānagocaratayā'bhiprāyaviṣayīkṛtasyārthakriyāsamarthasyārthasya "saṃvādāt" | arthakriyārthino hi tatsādhanasamarthārthaprāpakaṃ pramāṇamicchanti | "anyathā" pararūpeṇa "gatirapi" kācidabhipretārthasamvādikā "dṛṣṭe"ti pramāṇameva |

[2.56,4]

nanvanumānaṃ vastveva gṛhṇat pramāṇamastu kiṃ bhrāntiriṣyate ityāha |

[2.56,5]

"pakṣaścāyaṃ kṛtottaraḥ || 56 ||"

[2.56,6]

"pakṣaścāyaṃ" prāgeva na tadvastu abhidheyatvādityādinā (2 | 11) "kṛtottaraḥ" | (56)

{2.57}

[2.57,0]

nanu bhrāntamapi yadyanumānaṃ pramāṇaṃ tadā sarvvaiva bhrāntiḥ pramāṇaṃ syādityāha |

[2.57,1]

"maṇipradīpaprabhayormaṇibuddhyābhidhāvatoḥ | mithyājñānāviśeṣepi viśeṣorthakriyāṃ prāti || 57 ||"

[2.57,2]

"maṇipradīpayo"rye "prabhe" tayo"rmaṇibuddhyā" maṇirevāyamityadhyavasāyena tadgrahaṇārthaṃ "dhāvato mithyājñānasya" bhrāntatvasyā"viśeṣepi viśeṣo'rthakriyāmprati" | maṇiprabhāyāṃmapyadhyavasāyī maṇisādhyāmarthakriyāṃ prāpnoti | (57)

{2.58}

[2.58,0]

"yathā tathā'yathārthatvepyanumānatadābhayoḥ | arthakriyānurodhena pramāṇatvaṃ vyavasthitam || 58 ||"

[2.58,1]

dīpaprabhāyāntu maṇivyavasāyī tanna prāpnotīti "yathā tathā" trirūpaliṅgaja"manu"bhañca tanna na tathā | tayoḥ svākāre bāhyadhyavasāyapravṛttatvāt ayathārthatvepi "pramāṇa"tvaṃ "vyavasthitaṃ" | viśeṣeṇāvasthita"marthakriyānurodhenā"numānameva pramāṇaṃ | paramparayā'rthādutpatteḥ tatprāpakatvāt | netaradviparyayāt | tasmātprameyadvitvaṃ gatibhedāt | (58)

{2.59–2.60}

[2.59–2.60,0]

tayorlakṣaṇaṃ grahaṇañcākhyātumāha |

[2.59–2.60,1]

"buddhiryatrārthasāmarthyādanvayavyatirekiṇī | tasya svatatraṃ grahaṇamato'nyad vastvatīndriyam || 59 ||"

[2.59–2.60,2]

arthasāmarthyājjāyamānā buddhiryatrānvayavyatirekiṇī tatsvalakṣaṇantasya grahaṇamaparāśrayaṃ svarūpagrahaṇaṃ svajanyayā'rthasvarūpayā buddhyā sākṣāttasya grahaṇāt | ataḥ svalakṣaṇatvādanyadvastu yadanvayavyatirekau nānukaroti buddhiḥ sākṣādapratibhāsamānaṃ kevalamadhyavasāyaviṣayaḥ tatsāmānyalakṣaṇa"matīndriyaṃ" buddhiṣvapratibhāsanāt (59) |

[2.59–2.60,3]

kathantatpratyetavyamityāha |

[2.59–2.60,4]

"tasyādṛṣṭātmarūpasya gateranyortha āśrayaḥ | tadāśrayeṇa sambandhī yadi syād gamakastadā || 60 ||"

[2.59–2.60,5]

"tasya" sāmānyasya svalakṣaṇaviśeṣeṇa svalakṣaṇavivekenā"dṛṣṭātmarūpasya" gateḥ pratīteḥ tasmāda"nyo'rtho" liṅgabhūta "āśrayaḥ" siddhinimittaṃ "yadi" tataḥ pratyetavyenānagnivyavacchedādinā "tadāśrayeṇa" ca dharmiṇā "sambandhī" sambandhavān "syāttadā " nānyathā | anane sādhyapratibandho'nvayavyatirekarūpaḥ pakṣadharmatā ca liṅgasyoktā (60) |

{2.61}

[2.61,0]

nanvanyāśrayeṇa ca svarūpapratītirbhaviṣyati tathāpi parokṣatā kathamityāha |

[2.61,1]

"gamakānugasāmānyarūpeṇaiva tadā gatiḥ | tasmāt sarvaḥ parokṣortho viśeṣeṇa na gamyate || 61 ||"

[2.61,2]

"tadā'rthā"ntarātpratītikāle "gamakaṃ" pakṣasapakṣānuyāyi liṅgaṃ | tadanuyāyinā tadvyāpakena "sāmānyarūpeṇaiva" parokṣortho gamyate | na tu sarvvato vyāvṛttena viśiṣṭena rūpeṇa | "tasmātsarvaḥ parokṣo'rthaḥ" pratīyamāno "na viśeṣeṇa" kathañcid "gamyate" yena parokṣatāhāniḥ syāt | (61)

{2.62}

[2.62,0]

"yā ca sambandhino dharmād bhūtirdharmiṇi jñāyate | sānumānaṃ parokṣāṇāmekāntenaiva sādhanam || 62 ||"

[2.62,1]

"yā ca sambandhino dharmāda"nvayavyatirekato liṅgāt tadāśraye "dharmiṇi jñāyate" parokṣārthapratītiḥ | "sānumānaṃ" trirūpaliṅgaprabhavattvāt | tadevānumānaṃ "parokṣāṇā" | pratyakṣasya tatrāvṛtteḥ | (62)

{2.63}

[2.63,0]

"na pratyakṣaparokṣābhyāṃ meyasyānyasya sambhavaḥ | tasmāt prameyadvitvena pramāṇadvitvamiṣyate || 63 ||"

[2.63,1]

"na" ca "pratyakṣaparokṣābhyāmanyasya prameyasya sambhava" iti darśitaṃ prāk | "tasmātprame" | prameyamadhigacchat pramāṇamucyate | (63)

{2.64}

<kha. dvitīyaṃ pramāṇamanumānam>

[2.64,0]

"tryekasaṃkhyānirāso vā prameyadvayadarśanāt ||"

[2.64,1]

tacca dvidhamiti tadgrāhakaṃ dvayamapi pramāṇameva || "prameyadvayasya darśanāt" | "tryekasaṃkhyānirāso vā" boddhavyaḥ | tṛtīyādikaṃ na pramāṇaṃ tṛtīyādiprameyābhāvāt | nāpyekaṃ dvitīyasya prameyasya tenānadhigateḥ | na hi pratyakṣaṃ svalakṣaṇasāmarthyāt tadākāragrāhi jātaṃ sāmānyaṃ pratyeti kalpanāgamyatvāttasya ||

[2.64,2]

"ekamevāprameyatvādasataścenmataṃ ca naḥ || 64 ||"

[2.64,3]

nanu pratyakṣa"mekameva" pramāṇamasato"'prameyatvāt" | asacca sāmānyamatrāha | "asato'prameyatvaṃ matañca naḥ" | (64)

{2.65–2.66}

[2.65–2.66,0]

"anekānto'prameyatve'sadbhāvasya viniścayaḥ | tanniścayapramāṇāṃ vā dvitīyaṃ;"

[2.65–2.66,1]

kimaniṣṭamāpadyate | svalakṣaṇameva tu pararūpeṇa gateḥ sāmānyalakṣaṇamiṣṭaṃ | tacca sadeveti kathamaprameyaṃ tatastatsādhanamapi pramāṇameva || tathā'sato'"prameyatve" sādhye'sattvāditi hetura"nekāntopi" | tathā hi paralokāderasattayā cā rvvā ke ṇāpīṣyata eva kenāpi pramāṇena niścayaḥ | athavā prameyatvābhāvasyāpyasattvahetunaiva niścaya iti vyaktamanaikāntikatvaṃ | ataśca yata eva pramāṇāttasyā"bhāvasya niścaya"stadevadvitīyampramāṇamanumānaṃ nādhyakṣaṃ |

[2.65–2.66,2]

kasmādevamityāha |

[2.65–2.66,3]

"nākṣajā matiḥ || 35 ||"

[2.65–2.66,4]

"abhāve'rthabalājjāterarthaśaktyanapekṣaṇo | vyavadhānādibhāvepi jāyetendriyajā matiḥ || 66 ||"

[2.65–2.66,5]

"nākṣajā mati"rabhāve viṣaye pravartate'rthasya grāhyasya balājjāteḥ | yadbalena pratyakṣaṃ pravartate tadevapratipadyate na cābhāvasya sāmarthya nāma | yadi punararthasāmarthyānapekṣaṇamasya tadā grāhyasyārthasya śaktyanapekṣaṇe tadvyavadhānādibhāvepīndriyajā matirjāyeta | na caitadasti | tato'rthasāmarthyāpekṣi nābhāvaviṣayaṃ bhavitumarhati | (65,66)

{2.67}

[2.67,0]

syādetat |

[2.67,1]

"abhāve vinivṛttiścet pratyakṣasyaiva niścayaḥ | viruddhaṃ saiva vā liṅgamanvayavyatirekiṇī || 67 ||"

[2.67,2]

"pratyakṣasyaiva" pravṛttirbhāve sattvaniścayo "vinivṛttiścābhāve" niścayo na tu pramāṇāntaravṛttiriti cet | viruddhamidaṃ yaḥ pratyakṣābhāvānniścayaḥ sa pratyakṣāditi | na hi pratyakṣatanivṛttyoraikātmyaṃ tathā hyabhāvo bhāva eva syāt | bhāvopi cābhāvaḥ | na ca pratyakṣatanivṛttāvapyavaśyamabhāvaḥ | vyavadhānādiṣvarthasattvepi tasyābhāvāt | athārthānvayavyatirekānuvidhāyinī pratyakṣanivṛttirekajñānasaṃsargipadārthāntaropalabdhirūpā'bhāvaniścayahetustadā "saiva" pratyakṣanivṛttiranupalabdhyākhyā"nvayavyatirekiṇī " tajjā pratītiranumānameveti kathaṃ nāpratyakṣaṃ pramāṇaṃ | (67)

{2.68}

<ga. pramāṇādvayasiddhiḥ>

[2.68,0]

kiñca |

[2.68,1]

"siddhaṃ ca paracaitanyapratipatteḥ pramādvayam |"

[2.68,2]

"paracaitanyapratipatteḥ pramāṇadvayaṃ siddhaṃ" | na hi pratyakṣādarvvāgdarśanaḥ paracaitanyamavaiti | kintu svasantāne buddhipūrvakatvenopalabdhaceṣṭādidarśanāttadanumānaṃ paracittaniścayaḥ kimastītyāha |

[2.68,3]

"vyavahārādau pravṛtteśca siddhastadbhāvaniścayaḥ || 68 ||"

[2.68,4]

parasparapreṣaṇādhyeṣaṇavyavahārādau "pravṛtteśca siddhaśca" tasyāḥ paracaitanyapratipatte"rbhāvaniścayaḥ" | (68)

{2.69}

<gha. avisaṃvādādanumānaṃ pramāṇam>

[2.69,0]

nanvanumānābhimatā pratītirnāstyeveti na brūmaḥ | kintu prāmāṇye tasyāḥ vipratipadyāmaha ityāha |

[2.69,1]

"pramāṇamavisaṃvādāt tat kvacid vyabhicārataḥ | nāśvāsa iti celliṅgaṃ durdṛṣṭiratadīdṛśam || 69 ||"

[2.69,2]

"pramāṇanta"danumānama"visamvādāt" | pratyakṣamapi hi samvādakatvāt pramāṇaṃ taccānumānasyāpi samānaṃ | "kvaci"cchyāmatādisādhanārthamupātte tatputrādau liṅge "vyabhicārataḥ" samvāde'"nāśvāsa" iti cet | liṅgasya "durvṛṣṭi"rbhrāntiraliṅga eva liṅgabuddhistasyā etalli"ṅgamīdṛśaṃ" vyabhicāri bhavataḥ pratibhāti | na khalu trividhaṃ liṅgaṃ sādhyavyabhicāri | yacca vyabhicāri tattrividhameva na bhavati | (69)

{2.70}

[2.70,0]

etadevāha |

[2.70,1]

"yataḥ kadācitsiddhā'sya pratītirvastunaḥ kvacit | tadavaśyaṃ tato jātaṃ tatsvabhāvopi vā bhavet || 70 ||"

[2.70,2]

"yato vastuno" dhūmaśiṃśapādeḥ liṅgā"dasya" sādhyasya vahrivṛkṣādeḥ "kvaciddharmiṇi "numānakāle "pratītiḥ siddhā tad" dhūmādikaṃ "tato" vahnyādera"vaśyaṃ jātaṃ" | tacchiṃśapādikaṃ tasya vṛkṣasya "svabhāvopi vā'vaśyambhavet" | (70)

{2.71}

[2.71,0]

na ca kāryasvabhāvayoḥ kāraṇavyāpakavyabhicāro yasmāt |

[2.71,1]

"svanimittāt svabhāvād vā vinā nārthasya sambhavaḥ || yacca rūpaṃ tayordṛṣṭaṃ tedavānyatra lakṣaṇam || 71 ||"

[2.71,2]

"svasya nimittā"tkāraṇādvinā, "svabhāvād" vyāpakādvā "vinā'rthasya" kāryasyavyāpyasya ca na "sambhavaḥ" | tadutpādyatvāttadrūpatvācca | tatastadāśrayeṇotpannā'numānapratītiravyabhicāriṇyeva "yacca tayordhū"maśiṃśapayo "rūpaṃ" sādhyakāryasvabhāvatvasyāvyabhicāranimittaṃ "dṛṣṭaṃ tadevānya"trāpi hetau "lakṣaṇaṃ" boddhavyaṃ | na ca tatputratvaṃ śyāmatvasya kāryaṃ svabhāvo vā | tato yad vyabhicāri tadaliṅgameva | (71)

{2.72}

<ṅa. anupalabdheḥ pratibandhaḥ>

[2.72,0]

anupalabdheravyabhicāraṃ darśayitumāha |

[2.72,1]

"svabhāve svanimitte vā dṛśye darśanahetuṣu | anyeṣu satsvadṛśye ca sattā vā tadvataḥ katham || 72 ||"

[2.72,2]

pratiṣedhasya "sva" svasya niṣedhyātmano "nimitte" kāraṇe | "dṛśye" darśanayogye "darśana"sya hetuṣvindriyamanaskārādiṣvanyeṣu satsu vidyamāneṣudṛśye'nupalabhyamāne ca "tadvato" dṛśyānupalambhavato bhāvasya "sattā vā kathaṃ" yujyate | na hi "satsvanyeṣū"palambhapratyayeṣu dṛśyasya sataḥ kadācidanupalambhasambhavaḥ | tasmād dṛśyānupalabdhirarthābhāva eva bhavatīti tatprabhavā'bhāvapratītiravisamvādinī | tasmātsādhyapratibaddhaliṅgaprasūtatvāt trividhaliṅgajepyanumāne nāstyanāśvāsaḥ | (72)

{2.73}

<naḥ anumānaṃ trividham>

<chaḥ tatra vārvākamatanirāsaḥ>

[2.73,0]

"aprāmāṇye ca sāmānyabuddhestallopa āgataḥ | pretyabhāvavad;"

[2.73,1]

evamapi "tvaprāmāṇye" sāmānyabuddheriṣyamāṇe tasya parokṣasyārthasyānumānavyavasthāpyamānasya "lopo"'bhāva "āgataḥ" | "pretyabhāvavat" paralokasyeva | yadi hi pratyakṣamekaṃ pramāṇaṃ tadā yatra tanna pravartate tasyāpyabhāva eva syāt | na caitadasti | na hi cārvvāko deśāntarasthaṃ svapitaramanupalabhamānastabhāvaṃ vyavasthāpayitumarhati |

[2.73,2]

syādetat |

[2.73,3]

"akṣaistat paryāyeṇa pratīyate || 73 ||"

[2.73,4]

nopalabhyamānamevāsti kintu "paryyāyeṇa" paripāṭyā'kṣairyat "pratīyate" tadapyasti cet | pitrādayaścopalabdhā upalapsyante ceti santyeva | (73)

{2.74}

[2.74,0]

"tacca nendriyaśaktyādāvakṣabuddherasambhavāt | abhāvapratipattau syād buddherjanmānimittakam || 74 ||"

[2.74,1]

"tacca na yuktaṃ" indriyākhyāyāṃ "śaktā"vādigrahaṇādāhārādeḥ kṣudupaghātādisāmarthye ca paryyāyeṇāpīndriya"buddherasambhavādabhāvapratītau" satyāṃ pratyakṣāyā "buddherjanmānimittakaṃ " | na hi dṛṣṭamātrebhyo viṣayālokamanaskāracakṣurgolakebhyo'dhyakṣajanma satsvapi teṣvabhāvāt vyatirekādatiriktaṃ kiñcidadṛśyaṃ kāraṇamiṣyate yasyendriyamiti vyapadeśaḥ | tasya paryyāyeṇāpi nādhyakṣaṃ grāhakamastītyabhāvaḥ syāt | tataścākāraṇakaṃ pratyakṣajanma prāptaṃ | ahetośca nityaṃ satvamasattvamvā syādi (1 | 82)tyuktaṃ || (74)

{2.75}

<jaḥ pratyakṣānna sāmānyapratītiḥ>

[2.75,0]

syādetat | pratyakṣādeva sāmānyapratītirbhaviṣyati kimanumānenetyāha |

[2.75,1]

"svalakṣaṇe ca pratyakṣamavikalpatayā vinā | vikalpena na sāmānyagrahastasmistato'numā || 75 ||"

[2.75,2]

"svalakṣaṇe ca pratyakṣamavikalpatayā pravartate" bhavati | "tataḥ" kāraṇā"ttasmin" sāmānye'numaiva vikalpikā | nādhyakṣamavikalpakaṃ || (75)

{2.76}

[2.76,0]

nanu |

[2.76,1]

"prameyaniyame varṇānityatā na pratīyate | pramāṇamanyat tadbuddhirvinā liṅgena saṃbhavāt || 76 ||"

[2.76,2]

pratyakṣaṃ svalakṣaṇaviṣayamanumānaṃ sāmānyaviṣayamiti prameyasya "niyame" svīkriyamāṇe "varṇṇa"sya nīlādervviṣayasyā"nityatā"'nityatāsāmānyātmatā "na pratīyata" iti prāptaṃ | na hi sāmānyaviśeṣātmakaṃ prameyaṃ viśeṣamātraviṣayeṇādhyakṣeṇa sāmānyamātraviṣayeṇānumānena vā pratyetuṃ śakyaṃ | pratīyate cāta"stadbuddhirpramāṇamanyat" syāt | na pratyakṣaṃ sāmānyasya grahaṇāt | nāpyanumānaṃ "vinā liṅgena sambhavāt" | viśeṣasyāpi grahaṇācca | (76)

{2.77}

[2.77,0]

tathā |

[2.77,1]

"viśeṣadṛṣṭe liṅgasya sambandhasyāprasiddhitaḥ | tatpramāṇāntaraṃ meyabahutvād bahutāpi vā || 77 ||"

[2.77,2]

"viśeṣadṛṣṭe" pratyakṣeṇāgniṃ dṛṣṭvā kramāttameva dhūmālliṅgāt sa evāyaṃ vahniriti niścinotyanumānena | "liṅgasya sambandhāsiddhitaḥ tatpramāṇāntaraṃ"syāt | na hi tatpratyakṣaṃ liṅgaṃ balādutpatteḥ | nāpyanumānaṃ dahanadhūmaviśeṣayoḥ sambandhāgrahaṇāt | tasmāt "meyā"nāṃ pratyakṣaṃ lakṣaṇaṃ sāmānyaṃ sāmānyaviśeṣāṇāṃ "bahutvāt bahutāpi vā" (77)

{2.78}

[2.78,0]

"pramāṇānāmanekasya vṛtterekatra vā yathā | viśeṣadṛṣṭerekatrisaṃkhyāpoho na vā bhavet || 78 ||"

[2.78,1]

"pramāṇānāṃ syāt | anekasya" vā pramāṇasyaikatra viṣaye vṛtteḥ pramāṇabahutā syāt | yathaikameva svalakṣaṇaṃ pratyakṣeṇa viśeṣadṛṣṭena cānumānena pratīyate | prameyasya dvitvagrahaṇayorniyame pramādvitvaṃ syāt nānyathā | tryekasaṃkhyāyā apoho ya uktaḥ prameyadvitvāt sa "na vā bhavet" || (78)

{2.79}

[2.79,0]

"viṣayāniyamādanyaprameyasya ca sambhavāt |"

[2.79,1]

"viṣayasya" grahaṇā"niyamāt" yadā hyekenāpi pramāṇenānekaṃ gṛhyate tadā prameyadvitvepyekameva pramāṇaṃ syāt | prameyadvayā"danyasya ca" sāmānyaviśeṣasya "meyasya sambha" | tryādikamvā tadgrāhakaṃ mānaṃ bhavet |

[2.79,2]

atrocyate |

[2.79,3]

"yojanād varṇasāmānye nāyaṃ doṣaḥ prasajyate || 79 ||"

[2.79,4]

vikalpakena jñānenānityatāyā "varṇṇasāmānye yojanādayaṃ" sāmānyaviśeṣātmakaprameyagrāhakapramāṇāntarābhyupagamalakṣaṇo "doṣo na prasaṃ" | na hi viśeṣo'nityatayā yojyate | vikalpānāmatadviṣayatvasyoktervvakṣyamāṇatvācca | (79)

{2.80}

<pha. anityādayo nāvastudharmāḥ>

[2.80,0]

nanu varṇṇasāmānyasyāvastutvāttadyojitā'nityatādayo'vastudharmāḥ syurityāha |

[2.80,1]

"nāvasturūpaṃ tasyaiva tathā siddhe prasādhanāt | anyatra nānyasiddhiścenna tasyaiva prasiddhitaḥ || 80 ||"

[2.80,2]

"nāvastuno" rūpamanityatvādi | "tasyaiva" vastunastathā'nityatvādibhirākāraiḥ "siddhe" rniścayasya prāk "prasādhanāt" | adhyavasāyānurodhena hi vikalpānāṃ viṣayavyavasthā | yadyapi caite svākāragrāhiṇastathāpi bāhyameva viṣayatayā vyavasthāpyante anādyabhyāsaviśeṣāt | anumānantu vastupratibaddhaliṅgaprabhavatvādyathāvasthitameva vastu vyavasyatīti vastveva kṣaṇasthitidharmakamasmātsiddhaṃ | tato nāvasturūpamanityatvādi ||

[2.80,3]

syādetad | anyatrāvastuni sāmānye'nityatādisambandhini sidhyatyanyasya vastuno'nityarūpasya na siddhiriti cet | naitadyuktaṃ "tasyaiva" vastunaḥ tasyaivānityarūpasyādhyavasāyavaśenānumānāt "prasiddhitaḥ" | (80)

{2.81}

<ña. liṅgadhīsaṃvādakatā>

[2.81,0]

kathaṃ punarvvastvadhyavasāye'pi tatsamvādakatetyāha |

[2.81,1]

"yo hi bhāvo yathābhūto sa tādṛgliṅgacetasaḥ | hetustajjā tathābhūte tasmād vastuni liṅgidhīḥ || 81 ||"

[2.81,2]

"yo hi" sādhyadharmo "yathābhūtaḥ" kāraṇavyāpakasvabhāvaḥ"sa tādṛśaḥ" kāraṇakāryatayā vyāpakavyāpyatayā gṛhītavyāptikasya "liṅgasya cetasaḥ" paraṃparāhetuḥ |"tajjā tasmā"lliṅgacetaso jātā | "tathābhūte vastuni" kāraṇavyāpakarūpe sādhyadharme "liṅgidhīḥ" | tasmātparaṃparayā sādhyapratibandhāt liṅgidhīḥ satyeva vastuni bhavantī tatsamvādātpramāṇameva | (81)

{2.82}

[2.82,0]

nanu liṅgamapi liṅgivatsāmānyameva | tathā dhūmaḥ kṛtakaṃ vetyeva na liṅgaṃ kintarhi vahnikāryatayā'nityatvavyāpyatayā ca gṛhītaṃ | na ca viśeṣe vyāptigrahaḥ | sāmānyañca nādhyakṣagamyaṃ | vikalpamātreṇa tatpratītāvanāśvāsaḥ | naiṣa doṣaḥ | pratyakṣeṇa kāraṇakāryayorvyāvṛttidvayaviśiṣṭayorgṛ hītayorvvijātīyavyāvṛttyāśrayeṇotpannavikalpena kvacidanumānena vyāptiṃ gṛhītavataḥ paścād dhūmakṛtakatvādidarśanāttādrūpye kāryavyāpyabuddhirliṅgabuddhiḥ | sā ca tatpratibandhādanumānameveti nāstyanāśvāsaḥ | etadevāha |

[2.82,1]

"liṅgaliṅgidhiyorevaṃ pāramparyeṇa vastuni | pratibandhāt tadābhāsaśūnyayorapyavaṃcanam || 82 ||"

[2.82,2]

liṅgaliṅgi"dhiyorevamukta"kramāt "pāramparyeṇa vastuni pratibandhātta"yorliṅgaliṅgino"rābhāsaḥ" sākṣāt svarūpapratibhāsaḥ | "tacchūnyayorapi" liṅgaliṅgivastuni "avañcanaṃ" samvādanaṃ | (82)

{2.83}

[2.83,0]

nanu liṅgabuddherapi liṅgibuddhitvāt pṛthak upādānamanarthakaṃ | nānarthakaṃ | pratyakṣamudbhūtavikalpo vā tadbuddhiriti vipratipattinirāsārthatvāt | yadi pramāṇe liṅgaliṅgidhiyau tadā pratyakṣavadabhrānte syātāmityāha |

[2.83,1]

"tadrūpādhyavasāyācca tayostadrūpaśūnyayoḥ | tadrūpāvañcakatvepi kṛtā bhrāntivyavasthitiḥ || 83 ||"

[2.83,2]

"tayo"rdvayoḥ "tadrūpa"sya liṅgaliṅgi"rūpa"syā"dhyavasāyāt" pravartane sati vastuni paramparayā tatpratibaddhatayā ca "tadrūpa"syā"vañcakatve" samvādakatve"pi bhrāntivyavasthitiḥ" kṛtā | kasmādityāha"tadrūpaśūnyayoḥ" | na hi liṅgaliṅgisvarūpapratibhāsinyau dhiyāvime svapratibhāse'narthe'rthādhyāvasāyena pravṛttatvāt | (83)

{2.84}

[2.84,0]

"tasmād vastuni boddhavye vyāpakaṃ vyāpyacetasaḥnimittaṃ tatsvabhāvo vā kāraṇaṃ, tacca taddhiyaḥ || 84 ||"

[2.84,1]

"tasmādvastuni" vidhinā "boddhavye vyāpakaṃ" sādhyaṃ | "vyāpyacetaso" liṅgabuddhe"rnimitte" paramparayā | yasmā"tsvabhāvo" vā tad vyāpakaṃ | vyāpyasya yathānityatvaṃ kṛtakatvasya | "kāraṇa"mvā dahano "dhūmasya | tacca" vyāpyacetasa"staddhiyaḥ" svabhāvakāraṇadhiyo nimittamiti tayādhyavasitasya samvādaniyamaḥ samvāditvamevaṃ pratyakṣasyāpi prāmāṇyalakṣaṇaṃ | (84)

{2.85}

<(2) anupalavdhicintā>

[2.85,0]

"pratiṣedhastu sarvatra sādhyate'nupalambhataḥ | siddhiṃ pramāṇairvadatāmarthādeva viparyayāt || 85 ||"

[2.85,1]

"pratiṣedha"stu yatra sākṣānniṣedhyānupalabdhirvviruddhā hyupalabdhirvvā darśyate "tatra " | yasmā"tpramāṇai"rarthasya "siddhiṃ vadatāmarthā"tsāmārthyā"deva "tpramāṇābhāvādarthābhāvaḥ sidhyati | (85)

{2.86}

[2.86,0]

nanu viruddhādyupalabdhāvanupalambhaḥ kathaṃ niṣedhasādhaka ityāha |

[2.86,1]

"dṛṣṭā viruddhadharmoktistasya tatkāraṇasya vā | niṣedhe yāpi tasyaiva sā'pramāṇatvasūcanā || 86 ||"

[2.86,2]

dṛṣṭā viruddhadharmasyoktiryā "tasya" niṣedhyasya "tatkāraṇasya" kartavye yathā nātra śītasparśo na vā romaharṣayuktapuruṣavānayaṃ pradeśo vahneriti | "sāpi " niṣedhyasyaivā"pramāṇatvasya" pramāṇarahitatvasya "sūcanā" | viruddhasya kāraṇaviruddhatvasya copalambhena niṣedhyānupalambha eva khyāpyate | (86)

{2.87–2.88}

[2.87–2.88,0]

"anyathaikasya dharmasya svabhāvoktyā parasya tat | nāstitvaṃ kena gamyeta;"

[2.87–2.88,1]

"anyathaikasya" viruddhāde"rdharmasya svabhāvoktyā" sattāpratipādanena "parasya" niṣedhyasya tannāstitvaṃ sisādhayiṣitaṃ "kena" kāraṇena "gamyeta" | na hyanyasattve'parasya satvābhāvotiprasaṅgāt | aniṣiddhopalabdherabhāvāsiddheḥ ||

[2.87–2.88,2]

"virodhāccedasāvapi || 87 ||"

[2.87–2.88,3]

"siddhaḥ kena;"

[2.87–2.88,4]

atha yanniṣidhyate yaccopadarśyate tayo"rvvirodhāt" sahānavasthānalakṣaṇādekabhāve'nyābhāva iti "cet" | nanva"sāvapi" (87) virodhaḥ "kena" prakāreṇa "siddhaḥ" ||

[2.87–2.88,5]

"asahasthānāditi cet tat kuto matam || dṛśyasya darśanābhāvāditi cet sā'pramāṇatā || 88 ||"

[2.87–2.88,6]

dvayoḥ sahānavasthānādvirodhaḥ siddha iti cet | tatsahānavasthānaṃ kuto hetormataṃ yena virodhavyavasthā || avikalakāraṇasya pravartamānasya "dṛśyasyā"nyabhāve'"darśanāt" sahānavasthānagati"riti cet" | nanu yadevādarśanaṃ "sā(')pramāṇatā" pramāṇarahitatā'nupalabdhirityarthaḥ | (88)

{2.89}

[2.89,0]

"tasmāt svaśabdenoktā'pi sā'bhāvasya prasādhikā | yasyāpramāṇaṃ sā'vācyo niṣedhastena sarvathā || 89 ||"

[2.89,1]

yasmādavaśyaṃ paramparayānupalabdhereva pratiṣedhaḥ | "tasmātsvaśabdenā"nupalambhasvarūpa vācakaśabdeno"ktā" svabhāvānupalambhādā"vapi" śabdādanuktāpi viruddhopalabdhyādau "sānu"palabdhira"bhāvasādhikā" | tasyā eva pratipādyatvāt | "yasya" tu cā rvvā ka sya sā'nupalabdhira"pramāṇaṃ" pratiṣedhe sādhye "tena sarvvathā niṣedho'vācyaḥ" pratyakṣasya bhāvamātraviṣayatvāt | pramāṇāntarasya cābhāvāt | (89)

{2.90}

[2.90,0]

"etena tadviruddhārthakāryoktirupavarṇitā | prayogaḥ kevalaṃ bhinnaḥ sarvatrārtho na bhidyate || 90 ||"

[2.90,1]

"etena" svabhāva"ta"tkāraṇaviruddhopalabdhyoranupalabdhitvapratipādanena tayoḥ svabhāvatatkāraṇayorvviruddhārthasya "kāryoktirupavarṇṇi" boddhavyā | yathā nātra śītasparśo romaharṣavānvā puruṣo dhūmāditi | atrāpi niṣedhyānupalambhasya paraṃparayā pratipādanāt | upalakṣaṇañcaitad vyāpakaviruddhatatkāryopalabdhī api boddhavye | yathā nātra tuṣārasparśo vahnerdhūmāditi | etāsu svabhāvānupalabdhiviruddhopalabdhyādiṣu "prayogaḥ" śabdābhidhāvyāpāraḥ paramanupalambhopalambhapratipādakatvena bhidyate | "sarvvatrārtho" niṣedhyānupalambhalakṣaṇo "na bhi" tasyaiva sarvvatra pratipādyatvāt | (90)

{2.91}

[2.91,0]

"viruddhaṃ tacca sopāyamavidhāyāpidhāya ca | pramāṇoktirniṣedhe yā na sāmnāyānusāriṇī || 91 ||"

[2.91,1]

yā punardvividhenāpi virodhena viruddhamarthamabhidhā ya yaṃ kañcidarthamupadarśyate tanniṣedhyañca sahābhāvaniścayopāyena kāraṇavyāpakakāryānupalambhe vartamānama"vidhāyā"ta evā"pidhāya" ca pidhānamiva pidhānaṃ svarūpapratītivirodhitvādanupalambhaḥ | tamakṛtvā kāraṇādyanupalambhāpradarśanāttadupalambhasaṃbhāvanā na vyāhataiva | evaṃ niṣedhyopalambhasambhāvanāmanivāryānyavidhinā "niṣedhe" kartavye "pramāṇoktiryā " | (91)

{2.92}

[2.92,0]

"uktyādeḥ sarvavitpretyabhāvādipratiṣedhavat |"

[2.92,1]

"uktyāderhetoḥ | sarvvavidaḥ pretyabhāvasya" paralokasya "niṣedhavat" | yathā na sarvvajñatvamasya puruṣasya vaktṛtvāt pretyabhāvo puruṣatvādityādi |

[2.92,2]

kasmātpunariyaṃ viruddhoktireva netyāha |

[2.92,3]

"atīndriyāṇāmarthānāṃ virodhasyāprasiddhitaḥ || 92 ||"

[2.92,4]

"atīndriyāṇāṃ" sārvvajñaparalokādīnā"marthānāṃ" kenacit vaktṛtvādinā "virodhasyā" | jñānotkarṣāpakarṣayorvvacanāpakarṣotkarṣādarśanādviparyayadarśanācca | (92)

{2.93}

[2.93,0]

"bādhyabādhakabhāvaḥ kaḥ syātāṃ yadyuktisaṃvidau | tādṛśo'nupalabdheśced ucyatāṃ saiva sādhanam || 93 ||"

[2.93,1]

yadi co"ktisamvidau" saha "syātāṃ ka"stayoḥ parasparaṃ "bādhyabādhakabhāvaḥ" | na hi jñānavacanayorvvirodhaḥ siddhaḥ yenaikasatve'parasyābhāvaḥ | avirodhopi na siddha iticet satyaṃ kintu saṃśayepi na vaktṛtvamanaikāntikaṃ | "tādṛśaḥ" sarvvajñasya "vakturanupa"rabhāvaścet "ucyatāṃ" niṣedhe sādhye saivānupalabdhiḥ"sādhanaṃ" nātrānyasya śaktiḥ | (93)

{2.94}

[2.94,0]

"aniścayakaraṃ proktamīdṛk kvānupalambhanam | tannātyantaparokṣeṣu sadasattāviniścayau || 94 ||"

[2.94,1]

kintvīdṛgatīndriyārthaviṣaya"manupalambhanamaniścayakaraṃ proktaṃ" satyapyarthe sambhavāt | "tat" tasmā"vatyantaparokṣeṣu sadasattāniścayau na sataḥ" | satyapi pramāṇāvṛtteḥ | pramāṇanivṛttāvapyarthābhāvāsiddheḥ | tasmānnānupalabdheḥ kutaścidanyasmādabhāvasiddhiḥ | kintu viruddhādeva | (94)

{2.95}

[2.95,0]

"bhinno'bhinnopi vā dharmaḥ sa viruddhaḥ prayujyate | yathā'gnirahime sādhye sattā vā janmabādhanī || 95 ||"

[2.95,1]

"sa ca viruddho dharmaḥ" kvacid "bhinno vā prayujyate yathāgnirahime" himābhāve "sādhye" | "kvacidabhinno vā yathā sattā janmano bādhanī" mahadādīnāṃ janmābhāvaprasaṅgaḥ sattvāditi sattājanmanoścābhedaḥ sāṃkhyābhyupagamāducyate | na tu paramārthataḥ tādātmyaṃ viruddhayorasti | viruddhe ca sattājanmanī prāgasattayā hi abhivyaktirūpatāya lābho janmocyate | sattā tu vidyamānatā | tato yena rūpeṇa sattvaṃ na tena janma | yena ca janma tena na sattvamiti vyaktaḥ parasparaparihārasthitirvvirodhaḥ | (95)

{2.96}

[2.96,0]

"yathā vastveva vastūnāṃ sādhane sādhanaṃ matam | tathā vastveva vastūnāṃ svanivṛttau nivarttakam || 96 ||"

[2.96,1]

"yathā" ca "vastūnāṃ" sādhyānāṃ "sādhane sādhanaṃ vastveva mataṃ" nāvastu | "tathā vastveva " nāvastu | (96)

{2.97}

[2.97,0]

"etena kalpanānyasto yatra kvacana sambhavāt | dharmaḥ pakṣasapakṣānyataratvādirapoditaḥ || 97 ||"

[2.97,1]

"etena" vastunaḥ sādhanatvapratipādanena "vikalpanānyasto dharmaḥ pakṣasapakṣānyatara" | ādiśabdānmadupagamādiścā"poditaḥ" pratikṣipto boddhavyaḥ | tādṛśasya sādhanasya "yatra kvacana" sādhye "sambhavāt" | na hi pakṣatvaṃ sapakṣatvamvā jātiniyataṃ kintu vāñchādhīnamavastu | ataḥ samīhitasiddhau sarvva sarvvasya sidhyet | (97)

{2.98}

[2.98,0]

"tatrāpi vyāpako dharmo nivṛttergamako mataḥ | vyāpyasya svanivṛttiścet paricchinnā kathañcana || 98 ||"

[2.98,1]

"tatra vastunyapi vyāpako dharmaḥ" kāraṇaṃ svabhāvo vā | "vyāpyasya" kāryasya "svabhā"vasya "nivṛttergamako mataḥ" | vyāpakasya kāraṇasvabhāvasya svanivṛttiḥ "kathañcana" sākṣātparamparayā vā "paricchinnā" cet syāt | (98)

{2.99}

[2.99,0]

"yadapramāṇatābhāve liṅgaṃ tasyaiva kathyate | tadatyantavimūḍhārthaṃ;"

[2.99,1]

tathā yasyārthasya ekajñānasaṃsarggiṇo'"pramāṇatā" pramāṇanivṛttistasyaivā"bhāve"'bhāvavyavahāre ca sādhye sā pramāṇanivṛttiḥ svabhāvānupalambhākhyā "liṅgaṃ "bhāvānupalabdhiliṅgama"tyantavimūḍhārtha" | ye hyanupalabhyamānamapi dṛśyamasattayā mohānna vyavaharanti tān prati vyavahārasādhakaṃ talliṅgaṃ |

[2.99,2]

kasmātpunaramūḍhārthamapi tannetyāha |

[2.99,3]

"āgopālamasaṃvṛtteḥ || 99 ||"

[2.99,4]

"āgopālama"syārthasyā"saṃvṛtte"ragūḍhatvāt prasiddherityarthaḥ | (99)

{2.100}

[2.100,0]

"etāvanniścayaphalamabhāvenupalambhanam | tacca hetau svabhāve vā'dṛśye dṛśyatayā mate || 100 ||"

[2.100,1]

"etāva"ttrividham | kāraṇavyāpakasvabhā"vānupalambhanaṃ |" abhāve'bhāvavyavahāre ca "niścayaphalaṃ" | kāraṇaviruddhopalambhādayastu kāraṇādyanupalambhopalakṣaṇatvāt trividha evāntarbhūtāḥ | "taccā"bhāvaniścayaphalatvamanupalambhasya "hetau svabhāve ca" vyāpake niṣedhyarūpe ca "dṛśyatayā" darśanayogyatayā mate'"dṛśye"'nupalabhyamāne sati nānyathā |

[2.100,2]

tadevaṃ trividhaliṅgajamanumānaṃ pramāṇaṃ vastusamvādāt | tatastatprasiddhasyānityatāderna vastudharmateti sthitaṃ | (100)

{2.101}

[2.101,0]

nanvanityo'yaṃ varṇṇa iti svalakṣaṇe yojanā tatkathaṃ yojanādvarṇṇasāmānya(2 | 79) ityuktaṃ | atrāha |

[2.101,1]

"anumānādanityādergrahaṇe'yaṃ kramo mataḥ | prāmāṇyameva nānyatra gṛhītagrahaṇānmatam || 101 ||"

[2.101,2]

"anumānā"tparokṣasyā"nityāde"rdharmasya "grahaṇe" vastusāmānyamanityatvena gṛhyata ityayaṃ "kramo mataḥ" | varṇṇasāmānyañca pratyakṣataḥ siddhaṃ tadbalabhāvinā vikalpena vijātīyavyāvṛttyāśrayeṇa vyavasthāpanāt | yastu vinaśvaraṃ varṇṇaṃ dṛṣṭvā'nityo'yamiti viśeṣaviṣayaḥ anumānādanyatra | tatra "prāmāṇyameva na mataṃ gṛhīta" | (101)

{2.102}

[2.102,0]

kathaṃ gṛhītagrāhitvamityāha |

[2.102,1]

"nānyāsyānityatā bhāvāt pūrvasiddhaḥ sa caindriyāt | nānekarūpo vācyo'sau;"

[2.102,2]

"nānyā bhāvādvarṇṇāderanityatā" tasyaiva kṣaṇakṣayisvabhāvatvāt | "sa ca bhāva " | pūrvva vikalpāt | tatastameva yathāgṛhītaṃ vikalpayan vikalpo gṛhītagrāhī | yata eva nānyābhāvādanityatā | ata evābhāvo'sau dharmidharmarūpatayā "nānekarūpaḥ" | tathā na "vācyo'sau" śabdānāṃ dharmidharmābhāvasya tairvvacanāt | tasya ca vastunyasambhavāt |

[2.102,3]

kastarhi vācya ityāha |

[2.102,4]

"vācyo dharmo vikalpajaḥ || 102 ||"

[2.102,5]

"vikalpajo" vijātīyāśrayeṇa vikalpakalpito "dharmaḥ" parasparaṃ yathāsaṃketamasaṃkīrṇṇaḥ śabdānāṃ "vācyaḥ" | (102)

{2.103}

[2.103,0]

"sāmānyāśrayasaṃsiddhau sāmānyaṃ siddhameva tat | tadasiddhau tathāsyaiva hyanumānaṃ pravartate || 103 ||"

[2.103,1]

tasmātsāmānyasyānityāderāśrayasya varṇṇādeḥ pratyakṣāt "saṃsiddhau siddhameva " | yadi tvabhyāsādyabhāvādanurūpaniścayābhāvādajñānaṃ tadā pratyakṣā"ttadasiddhāvasyaiva" hi varṇṇādestathā nityatvena tadavyabhicārili"ṅgadanumānaṃ pravartate" | (103)

{2.104}

[2.104,0]

kasmātpunargṛhītepyaparijñānamityāha |

[2.104,1]

"kvacittadaparijñānaṃ sadṛśāparasambhavāt | bhrānterapaśyato bhedaṃ māyāgolakabhedavat || 104 ||"

[2.104,2]

"kvacida"nityatādau gṛhītepyanurūpaniścayābhāvāda"parijñānaṃ" | pūrvvakṣaṇavināśakāle tatsadṛśasyāparasya "sambhavāt" | bhāvaśūnyāntarā lakṣaṇābhāvāt | sa evāyamiti bhrānteḥ sthairyagrāhiṇyāḥ kṣaṇānāṃ "bhedama"'niścicanvataḥ puṃso dṛṣṭāntamāha | "māyāgolakabhedavat" | māyākāradarśitau golakau bhinnāvadhyakṣeṇa gṛhītvāpi sādṛśyāllāghavācca vipralabdhabuddhirekatvenādhyavasyati yathā tathā sthirādhyavasāyaḥ | (104)

{2.105}

[2.105,0]

nanu yadi kvacinnāśo dṛśyeṃta tadāsyāhetukasya svabhāvatvāt kṣaṇakṣayiṣu bhāveṣu ekatābuddherbhrāntatvaṃ bhavedityāha |

[2.105,1]

"tathā hyaliṅgamābālamasaṃśliṣṭottarodayam | paśyan paricchinattyeva dīpādiṃ nāśinaṃ janaḥ || 105 ||"

[2.105,2]

"tathā" hi "dīpādi" | ādiśabdātturaṅgadisantānavicchedakāle'"saṃśliṣṭottaro"dayamaghaṭita uttarasya udayo janma yasmin tamekasya svarasanirodhitve'parasya kāraṇābhāvāt | anutpattau "nāśinama"dhyakṣataḥ "paśyanna"liṅgaṅgamakaliṅgarahitamābālaṃ bālaparyantaṃ janaḥ "paricchinattyeva" | tataḥ prāgapi sataḥ svarasanirodhāt sadṛśāparāparakṣaṇapracaye sa evāyamiti buddhibhrāntireva | (105)

{2.106}

[2.106,0]

yathā |

[2.106,1]

"bhāvasvabhāvabhūtāyāmapi śaktau phale'dṛśaḥ | anānantaryato moho viniśceturapāṭavāt || 106 ||"

[2.106,2]

"bhāvasya"bījādeḥ "svabhāvabhūtāyāmapi" aṅkurādijanikāyāṃ "śaktau phale'ṅkurādau "'darśanāt "viniścetuḥ" punso'"pāṭavāt moho"'śaktabhramaḥ | tathā kṣaṇikeṣu bhāveṣu sadṛśāparāparotpatterbhāvaśūnyakṣaṇādarśanācca sthirabhramaḥ | (106)

{2.107}

[2.107,0]

"tasyaiva vinivṛtyarthamanumānopavarṇanam | vyavasyantīkṣaṇādeva sarvākārān mahādhiyaḥ || 107 ||"

[2.107,1]

tasyaikatvabhramasyaiva "nivṛttyartha" samvādiliṅgajasya kṣaṇikatā viṣayasyānu"mānasyopavarṇṇanaṃ" niścayāropamanasorbbādhyabādhakabhāvata (1 | 50) iti nyāyāt | ye tu"mahādhiyo" viparītavyavasāyānākrāntapratyakṣā yoginaste padārthasya "īkṣaṇādeva " niścinvanti | (107)

{2.108}

[2.108,0]

evañca |

[2.108,1]

"vyāvṛtte sarvatastasmin vyāvṛttivinibandhanāḥ | buddhayo'rthe pravarttante'bhinne bhinnāśrayā iva || 108 ||"

[2.108,2]

"tasminnarthe" vastuto'bhinne niraṃśe "sarvvataḥ" sajātīyād vijātīyācca "vyāvṛtte" yāvattyo vyāvṛttayaḥ santi tāvad "vyāvṛttivinibandhanā" niścayātmikā "buddhayo bhinnāśrayā " tattadvyāvṛttimātraviṣayatvena bhinnadharmidharmmādigocarā iva "pravartante" | (108)

{2.109}

[2.109,0]

"yathācodanamākhyāśca | so'sati bhrāntikāraṇe | pratibhāḥ pratisandhatte svānurūpāḥ svabhāvataḥ || 109 ||"

[2.109,1]

"yathāco" yathāsaṃketa"mākhyāḥ" śabdā"śca" pravartante | yatra vyāvṛttau yaḥ śabdo viniveśitaḥ | "sa" ca tasyāṃ niścitāyāṃ pravartate sa bhāvo'"sati bhrāntikāraṇe" yathābhyāsaṃ "svānurūpāḥ" svavyāvṛttisamucitāḥ "pratibhā" niścayabuddhīḥ "svabhāvataḥ prati""saṃdhatte" utpādayati | tasmādabhyāsavatāmīkṣaṇādevānityādiniścayaḥ anyeṣāntu sthirāropaṇārthamanumānamiti sthitametat | (109)

{2.110}

[2.110,0]

anye tvācāryāḥ prāhuḥ |

[2.110,1]

"siddho'trāpyathavā dhvaṃso liṅgādanupalambhanāt |"

[2.110,2]

"atra" varṇṇasantānavicchedakālepi santānavicchedalakṣaṇo dhvaṃso'nityatā na bhāvasvabhāvātmikā | sa "cānupalambhanālliṅgatsiddhaḥ" | nādhyakṣād bhāvaviṣayatvāttasya |

[2.110,3]

kasmātpunardhvaṃso'nityatā ityāha |

[2.110,4]

"prāg bhūtvā hyabhavadbhāvonitya ityabhidhīyate || 110 ||"

[2.110,5]

"prāg bhūtvā hi bhāvaḥ" paścāda"bhavannanitya ityabhidhīyate" na tu bhāva ityeva | tathā dhvaṃsa evānityatā sā cānupalabdhiliṅgajā'numānagamyā | (110)

{2.111}

[2.111,0]

nanu prāk paścādabhāvayorvyavadhāyakaḥ sattāsambandho'nityatā na pradhvaṃsābhāva ityāha |

[2.111,1]

"yasyobhayāntavyavadhisattāsambandhavācinī | anityatāśrutistena tāvantāviti kau smṛtau || 111 ||"

[2.111,2]

"yasya" nai yā yi kā deru"bhaya"sya prāk paścādabhāvasyā"nta"rasya yo "vyavadhā"yakaḥ sattā"sambandha"stadvācinyanityatā "śruti"riṣṭā "tena" vādinā "tāva"ntāviti kau"smṛtau" | (111)

{2.112}

[2.112,0]

"prāk paścādapyabhāvaścet sa evānityatā na kim | ṣaṣṭhyādyayogāditi ced antayoḥ sa kathaṃ bhavet || 112 ||"

[2.112,1]

"prāg"bhāvaḥ "paścādabhāvopi cet sa eva" prāgabhāvaḥ paścādabhāvo'"nityatā ki"nneṣyate | sattāviśeṣaṇatvenāpi tadabhyupagamasyeṣṭatvāt || paṭasya ghaṭe cābhāva iti "ṣaṣṭyā"divibhaktyayogāt pradhvaṃsābhāvo nānityatā | na hi bhāvābhāvayoḥ saṃyogādiḥ kaścitsambandhosti ya ucyeta ṣaṣṭyādibhiriti "cet evantarhyantayoḥ" sa ṣaṣṭyādiyogaḥ "kathaṃ bhavet" | abhāvayorvyavadhibhūtā sattetyādi | (112)

{2.113}

[2.113,0]

kiñca |

[2.113,1]

"sattāsambandhayordhrauvyādantābhyāṃ na viśeṣaṇam |"

[2.113,2]

"sattā tatsambandhe" paramate "dhrauvyādantābhyāṃ" prākpradhvaṃsābhāvābhyāṃ "na viśeṣaṇaṃ" syādantadvayaviśiṣṭā sattā tatsambandho veti | na hi niṃtyasya sarvakālavyāpino'ntasambhavaḥ |

[2.113,3]

"aviśeṣaṇameva syādantau cet kāryakāraṇe || 113 ||"

[2.113,4]

"kāryakāraṇe antā"vabhimate iti "cet" tadā tābhyāṃ sattāsa"mbandhayoraviśeṣaṇa" | (113)

{2.114}

[2.114,0]

"asambandhānna bhāvasya prāgabhāvaṃ sa vāṃchati || tadupādhisamākhyāne tepyasya ca na sidhyataḥ || 114 ||"

[2.114,1]

yasmāt sa nai yā yi kā dirbhāvasyā"sambandhāt prāga"bhāvaṃ sambandhinaṃ "na vāñchati" | tathā ca "tadupādhisamākhyāne" prāgabhāvaviśeṣaṇaṃ kāryakāraṇamiti samākhyānaṃ vyapadeśo yayoste tathā te kāryakāraṇe"pyasya na sidhyataḥ" | yasya hi prāgabhāvaḥ sa bhavan kāryaṃ syāt | na ca tatsambandho bhāvasyeti kāryābhāvaḥ | kāryābhāvācca kāraṇābhāvaḥ | tadutpādakasya kāraṇatvāt | (114)

{2.115}

[2.115,0]

kiñca |

[2.115,1]

"sattā svakāraṇaśleṣakaraṇāt kāraṇaṃ kila | sā sattā sa ca sambandho nityau kāryamatheha kim || 115 ||"

[2.115,2]

janma sattāśleṣaḥ "sattā"samavāyaḥ svakāraṇena samavāyinā saha nityaḥ | tayoḥ "karaṇāt kila" tvayeṣṭaṃ "kāraṇaṃ | sā ca sattā sa ca sambandho nityau" dvāvapi "kāryamatheha" dvayormadhye "kiṃ" yuktaṃ | (115)

{2.116}

[2.116,0]

api ca |

[2.116,1]

"yasyābhāvaḥ kriyetāsau na bhāvaḥ prāgabhāvavān | sambandhānabhyupagamānnityaṃ viśvamidaṃ tataḥ || 116 ||"

[2.116,2]

"yasyābhāvasyo"tpatteḥ prāgabhāvaḥ kāraṇairasau "kriyate | na" ca kaścid "bhāvaḥ "vānana"bhyupagamāt | tataḥ" kāryābhāvā"nnityaṃ viśvamidaṃ" prāptaṃ | (116)

{2.117}

[2.117,0]

kathantarhyabhāvena sambandhaḥ | na kathañcit | kintu buddhiparikalpita evāsāvityāha |

[2.117,1]

"tasmādanarthāskandinyo'bhinnārthābhimateṣvapi | śabdeṣu vācyabhedinyo vyatirekāspadaṃ dhiyaḥ || 117 ||"

[2.117,2]

yasmādvāstavasambandhābhyupagame doṣastasmād bhāvasya prāgabhāva itya"bhinnārtha"tvenābhimateṣvapi śabdād bhinnārthābhimateṣu ca bījasyāṅkura ityādiṣu "śabdeṣu dhiyo" kalpitasambandhaviṣayā "vācyabhedinyaḥ" | saṃketānurodhādupakalpitasambandhisambandhalakṣaṇavācyabhedavatyo "vyati"rekasya sambandhisambandhasyā"spadaṃ" nimittaṃbhavanti | alaṃ vāstavasambandhānubandhena doṣāśrayeṇa | (117)

{2.118}

[2.118,0]

tadevaṃ meyabahutvādvahutāpi cetyatra sānuṣaṅgaṃ prativihitaṃ | anekasya vṛtterekatra vā yathā viśeṣadṛṣṭenetyatrāha |

[2.118,1]

"viśeṣapratyabhijñānaṃ na pratikṣaṇabhedataḥ |"

[2.118,2]

agniṃ dṛṣṭvā krameṇa dhūmālliṅgāt tasyaiva "viśeṣa"sya sa evāyaṃ vahniriti "yatpratyabhijñānaṃ na" tatpramāṇaṃ | "pratikṣaṇaṃ" bhāvasya "bhedataḥ" ekārthasādhyārthakriyāyāḥ samvādābhāvāt |

[2.118,3]

syādetanna yathā dṛṣṭa eva viśeṣo gṛhyate kintu tatsāmānyamityāha |

[2.118,4]

"na vā viśeṣaviṣayaṃ dṛṣṭasāmyena tadgrahāt || 118 ||"

[2.118,5]

"na vā viśeṣaviṣayaṃ" tadviśeṣa"dṛṣṭa"manumānaṃ vaktavyaṃ prāgdṛṣṭasya viśeṣasya "sāmye"na tasyottarasya "grahaṇāt" | (118)

{2.119}

[2.119,0]

syādetadatra | yatra dṛṣṭāntadārṣṭāntikayorbhedastatra sāmānyato dṛṣṭamanumānaṃ iha tu |

[2.119,1]

"nidarśanaṃ tadeveti sāmānyāgrahaṇaṃ yadi | nidarśanatvāt siddhasya pramāṇenāsya kiṃ punaḥ || 119 ||"

[2.119,2]

"tadeva" dārṣṭāntikaṃ "nidarśanamiti sāmānyāgrahaṇaṃ" yadyucyate tadā "nidarśanatvā" niścitasyā"sya" dārṣṭāntikasya "pramāṇena kiṃ" kartavyaṃ | (119)

{2.120–2.121}

[2.120–2.121,0]

"vismṛtatvādadoṣaścet tata evānidarśanam || dṛṣṭe tadbhāvasiddhiścet pramāṇād;"

[2.120–2.121,1]

nāprasiddho dṛṣṭāntaḥ sa cet siddhaḥ kimanumānena gṛhītasyāpi"vismṛtatvāt" | punaranumānapratītāva"doṣaścet | tato" vismṛtatvā"devānidarśanaṃ" | na hi gṛhītavismṛtasya dṛṣṭāntatā | pūrvvapratyayena "dṛṣṭe"'rtha "pramāṇādvi"śeṣadṛṣṭānumānādya eva prāgdṛṣṭaḥ sa evāyamiti "tadbhāva"sya pūrvvasya "siddhiścedi"ṣyate |

[2.120–2.121,2]

nanvayaṃ tadbhāvaḥ kimanyavastuni sādhyate uta tatraiva |

[2.120–2.121,3]

"anyavastuni || 120 ||"

[2.120–2.121,4]

"tattvārope viparyāsastatsiddharepramāṇatā | pratyakṣetarayoraikyādekasiddhirdvayorapi || 121 ||"

[2.120–2.121,5]

tatrānyavastuni (120) vartamāne "tattva"syātītavastvātmaka"syārope" svīkriyamāṇe "viparyāso"'yathārthatvaṃ syāt | na hyanyasyānyātmatvamasti tadaśakyaprāpaṇamupadarśayadapramāṇaṃ syāt | atha tatraiva tadbhāvasiddhiriti dvitīyaḥ pakṣaḥ | tadā "tatsiddhe"rekasiddhervviśeṣadṛṣṭasyānumānasyā"pramāṇatā" gṛhītagrāhitvāt | na hyekasya nirbhāgasya kiñcidagṛhītaṃ nāma | tathā hi "pratyakṣetarayo"radhyakṣānumānaviṣayayaurai"kyāt dvayorapi" pratyakṣe'numāne ca "ekasyārthasya siddhiḥ" | (121)

{2.122}

[2.122,0]

tataśca dṛṣṭāntagrāhiṇaivābhraṣṭasmṛtisaṃskāreṇa pratyakṣeṇa siddhatvāt viphalamanumānaṃ | pratyakṣasaṃskārabhraṃśe tu nādṛṣṭāntamanumānamasti | tasmād |

[2.122,1]

"sandhīyamānaṃ cānyena vyavasāyaṃ smṛtiṃ viduḥ | talliṅgāpekṣaṇānno cet smṛtirna vyabhicārataḥ || 122 ||"

[2.122,2]

anyenātītadarśanena ekaviṣayatayā "sandhīya mānaṃ" ghaṭyamānaṃ paraṃ "vyavasāyaṃ""smṛtiṃ vidu"rvvidvāṃsaḥ | gṛhītārthavikalpena smṛtitvaṃ taccehāvikalaṃ | tasya pratipattavyasya cihnamavyabhicāri "liṅgaṃ" nta"dapekṣaṇānnoce"dviśeṣadṛṣṭamanumānaṃ "smṛtiḥ" sā tu liṅganirapekṣyā | naitadyuktaṃ"vyabhicāra taḥ" | tathā hi yadi liṅgantrirūpantadā vyāptigrahaṇaviṣayatvenaiva tatsiddhervyarthamanumānaṃ | atha na trirūpantadā nāvya bhicāraniścayaḥ | tasmādviśeṣadṛṣṭasyāpramāṇatvādekatrānekavṛtterapi tryekasaṃkhyāpohanābhāvo nirastaḥ | tasmātsthitametanmānaṃ dvividhaṃ meyadvaividhyāditi || (122) ||

{ii.v}

<5. pratyakṣacintā>

<(1) pratyakṣalakṣaṇavipratipattinirāsaḥ>

<ka. kalpanāpoḍhaṃ pratyakṣam>

{2.123}

[2.123,0]

idānīmavasaraprāptāṃ pratyakṣasya lakṣaṇavipratipattiṃ nirākarttumāha |

[2.123,1]

"pratyakṣaṃ kalpanāpoḍhaṃ pratyakṣeṇaiva sidhyati | pratyātmavedyaḥ sarveṣāṃ vikalpo nāmasaṃśrayaḥ || 123 ||"

[2.123,2]

yatta"tpratyakṣa"miti prasiddhaṃtat "kalpanāyā apoḍhaṃ" draṣṭavyaṃ kalpanārtharahitamityarthaḥ | taccaitadīdṛśaṃ "pratyakṣeṇaiva" svasamvedanenaiva "sidhyati" | kalpanārahitasyārthasya rūpasya samvedanasyāparokṣatvāt | yadi tu kalpanāsvabhāvatvamasya syāttathaiva prakāśeta | vikalpasyāparokṣatvāt | tathā hi "pratyātmavedyaḥ sarvveṣāṃ" prāṇināṃ "vikalpo nāma" śabdasaṃsargavān | sa yadi syādupalabhya eva bhavet | (123)

{2.124}

[2.124,0]

tasmāt |

[2.124,1]

"saṃhṛtya sarvataścintāṃ stimitenāntarātmanā | sthitopi cakṣuṣā rūpamīkṣate sākṣajā matiḥ || 124 ||"

[2.124,2]

"saṃhṛtyā"kṛṣya "sarvvato" vikalpanīyā"ccintāṃ stimitena" sarvvāvikalpavigamāt adhikṣiptenā"ntarātmanā" cetasā "sthito'pi" puruṣa"ścakṣu"rvvijñānena "rūpa"jā nirvvikalpā "matiḥ" sarva samviditaiva | (124)

{2.125}

[2.125,0]

santyevendriyadhiyaḥ kalpanāstāstu nopalabhyanta ityapyasat | tathā hi |

[2.125,1]

"punarvikalpayan kiñcidāsīnme kalpanedṛśī | vetti ceti na pūrvvoktāvasthāyāmindriyād gatau || 125 ||"

[2.125,2]

vikalpāvasthāyā ūrdhvaṃ "punarvvikalpayan" pumānā"sīnme kalpanedṛśīti" veti "nendri"tpannāyāṃ "gatau" buddhau saṃhṛtyetyādinā "pūrvvamuktāvasthā" yasyāstasyāḥ kalpanāṃ veti | yadi sā tatra syādatatsaṃskārasya smṛtirjāyate | tasmānnāstīti niścīyate | (125)

{2.126}

[2.126,0]

kiñca | vācyavācakākārasaṃsargavatī pratītiḥ kalpanā | na cendriyaviṣaye'nanvayāt saṃketā'sambhavācca śabdayojanāsti | tathāhi |

[2.126,1]

"ekatra dṛṣṭo bhedo hi kvacinnānyatra dṛśyate || na tasmād bhinnamastyanyat sāmānyaṃ buddhayabhedataḥ || 126 ||"

[2.126,2]

"ekatra" deśādau "na dṛśyate" na cānanuyāyini śabdasaṃketaḥ | sāmānyamanuyāyīti cet | "tasmā"d bhedādanyad "bhinnaṃ sāmānyaṃ nāsti buddherabhedataḥ" | (126)

{2.127}

[2.127,0]

yadi hi sāmānyaṃ sāmānyaṃ syāt dvyākārā buddhirbhavet | viśeṣamātrākāraiva tu pratyakṣabuddhirupalabhyate |

[2.127,1]

"tasmād viśeṣaviṣayā sarvaivendriyajā matiḥ || na viśeṣeṣu śabdānāṃ pravṛttāvasti sambhavaḥ || 127 ||"

[2.127,2]

"tasmātsarvvaivendriyajā matirvviśeṣa"mātra"viṣayā"'nyasyānupalabdheḥ | "na ca viśeṣeṣu " (127)

{2.128}

[2.128,0]

"ananvayād viśeṣāṇāṃ saṅketasyāpravṛttitaḥ || viṣayo yaśca śabdānāṃ saṃyojyeta sa eva taiḥ || 128 ||"

[2.128,1]

"viśeṣāṇāmananvayāt" tatra "saṃketasyā" | uttarakālaṃ śabdārthapratipattyarthaṃ saṃketakriyā | na ca viśeṣāḥ kālāntaramanuvartante | tasmādya eva "śabdānāṃ viṣayo"vyavacchedaḥ "sa eva taiḥ saṃyojyeta" | na svalakṣaṇaṃ || (128)

{2.129}

[2.129,0]

"asyedamiti sambandhe yāvarthau pratibhāsinautayoreva hi sambandho na tadendriyagocaraḥ || 129 ||"

[2.129,1]

tasmādasyā"rthasyeda"mvācaka"miti sambandhe" vācyavācakabhāvalakṣaṇe "yāvarthau prati" vaktavyaḥ | yadā cārthandṛṣṭvā saketaṃ tatra pravartayati | "tadendriyagocaro'rtho" nāsti | (129)

{2.130}

[2.130,0]

"viśadapratibhāsasya tadārthasyāvibhāvanāt | vijñānābhāsabhedaśca padārthānāṃ viśeṣakaḥ || 130 ||"

[2.130,1]

saṃhṛtendriyavyāpārasya tadā saṃketasaṃkalpakāle "viśadaprati" | yadi tatrārthaḥ pratibhāti tadendriyajñānavat sphuṭaḥ pratīyate | na ca pratibhāsabhedepi śabdendriyajñānayorekaviṣayatvaṃ yasmā"dvijñāna"syā"bhāsabheda" ākārabhedaḥ "padārthānāṃ" grāhyānāṃ "viśeṣako" bhedakaḥ | yadi tu pratibhāsabhedepyarthābhedastadā viśvamekaṃ dravyaṃ syāt || (130)

{2.131}

[2.131,0]

syādetat | yadā svalakṣaṇamupadarśya śabdo niveśyate tadā svalakṣaṇameva vācyavācakamityāha |

[2.131,1]

"cakṣuṣā'rthāvabhāse'pi yaṃ paro'syeti śaṃsati | sa eva yojyate śabdairna khalvindriyagocaraḥ || 131 ||"

[2.131,2]

"cakṣuṣārthavabhāse" jāte tathā śrotrācchābdāvabhāsepi yamarthamanyavyavacchedaṃ buddhiparivarttinaṃ paraḥ pratipādako'syārthasyāyaṃ vācaka iti "śaṃsati" kathayati "sa evā"nyavyavacchedaḥ "śabdairyojyate na khalvindriyagocaraḥ" svalakṣaṇamananvayāttasya | taddarśanāntaraṃ saṃketasaṃkalpe ca vināśācca | (131)

{2.132}

[2.132,0]

"avyāpṛtendriyasyānyavāṅgamātreṇāvibhāvanāt |"

[2.132,1]

"tathā'vyāpṛtendriyasyānyavāṅmātreṇa" svalakṣaṇā"vibhāvanāt" pratyakṣa iva |

[2.132,2]

syādetat | saṃketāviṣayatvepi śabdasaṃsṛṣṭameva svalakṣaṇamadhyakṣaṃ prakṛtyā pratyeṣyatītyāha |

[2.132,3]

"na cānuditasaṃbandhaḥ svayaṃ jñānaprasaṅgataḥ || 132 ||"

[2.132,4]

"na cānuditasambandho" vācyavācakabhāvo yasya sa śabdaḥ pratyāyako dṛṣṭa iti śeṣaḥ | tathābhyupagame tu "svayaṃ" saṃketamanapekṣyaiva śrutācchabdādarthasya "jñāna" | (132)

{2.133}

[2.133,0]

nanvindriyavyāpārasamakālamahirahiriti dhārāvāhisavikalpakamadhyakṣaṃ pravartate | yadi tu tatra vikalpakamavikalpakañca dvayamiṣyate tadā vikalpena nirvvikalpasya vyavadhānād darśanaṃ vicchinnaṃ syāt | na caitadasti | na yugapajjñānasambhavaḥ | atrāha |

[2.133,1]

"manaso yugapadvṛtteḥ savikalpāvikalpayoḥvimūḍho laghuvṛttervvā tayoraikyaṃ vyavasyati || 133 ||"

[2.133,2]

"manasoḥ savikalpāvikalpayo"rekasmātsamanantarā"dyugapad vṛtteḥ" kāraṇāttayoraikyaṃ "vimūḍhaḥ" pratipattā vyavasyati | nirvvikalpakaṃ hi svalakṣaṇaviṣayaṃ vikalpaśca vastuto'tadviṣayatvepyavasāyānurodhāttadviṣayaḥ | sahotpattiścānubhavasiddhatvāt durapahnavā | tataḥ sahotpannayorekaviṣayayoraikyabhrama eṣaḥ | parābhimatāyāṃ yugapadanutpattāvapi savikalpāvikalpayorlaghuvṛtteḥ śīghra"vṛtte"rvvā kāraṇāt "tayormū"ḍhamatiḥ pratipattā "aikyaṃ " alātabhrāntau cakramiva | (133)

{2.134}

[2.134,0]

yadi darśanamavikalpaṃ tadanantarantu vikalpaḥ punastadanantaraṃ darśanaṃ tadā |

[2.134,1]

"vikalpavyavadhānena vicchinnaṃ darśanambhavet | iti ced bhinnajātīyavikalpenyasya vā katham || 134 ||"

[2.134,2]

"vikalpena" vyavadhānā"dvicchinnaṃ darśanaṃ bhavet" | na dhārāvāhīti cet | "nanvasya" parasyāpi gāṃ paśyato nirvvikalpena pratyakṣeṇa bhinnajātīyasyāśvādervvikalpe jāyamāne darśanaṃ kathamavicchinnaṃ | na hyaśvavācakaśabdena saṃyojya gaurgṛhyate | yenaikameva savikalpaṃ tadadhyakṣaṃ bhavet | ekatve vāśvapratītirna syāt | goviṣayatvāttasya | (134)

{2.135}

[2.135,0]

syādetat |

[2.135,1]

"alātadṛṣṭivad bhāvapakṣaśced balavān mataḥ | anyatrāpi samānaṃ tad varṇayorvvā sakṛcchṛ tiḥ || 135 ||"

[2.135,2]

alātasya bhramyamānasya nānādeśeṣu lāghavād bhāvapakṣabalavatvācca darśanapratisandhānena cakradṛ"ṣṭivat" vijātīyavyavakīryamāṇasya darśanasyāntarā abhāvepi"bhāvapakṣo balavān mata" iti darśanāvicchedabuddhirati "cet | anyatrābhāvapakṣepi" tadbalavattve lāghavasāmarthyāt "samānaṃ" | tato darśanavicchedalāghavādvicchedadhīrevāstu | saro rasa ityādau "varṇṇayo"rvā lāghavā"tsakṛtśrutiḥ" prāptā || (135)

{2.136}

<kha. paramatadūṣaṇam>

[2.136,0]

kiñca |

[2.136,1]

"sakṛt saṅgataśabdārtheṣvindriyeṣviha satsvapi | pañcabhirvyavadhānepi bhātyavyavahiteva yā || 136 ||"

[2.136,2]

"sakṛt" yugapa"tsaṃgatāḥ" svasvagocarībhūtāḥ sarvve'"rthā" yeṣu te"ṣvindriyeṣu" cakṣurādiṣu manaḥparyanteṣu "satsvapīha" saṅkrāntakāntāvadanapratibimbasya sahakārasugandhinaḥ śītasya bhramadbhramaropagītasya svādruno madhunaḥ sārvvaguṇānubhavakāle prasaratsaṃkalpajanmanāṃ yūnāṃ yā matiḥ "pañcabhi"rindriyabuddhi"bhirvyavadhānepi" tvatpakṣe"'vyava"hiteva samakāleva "bhāti" | (136)

{2.137}

[2.137,0]

"sā matirnāmaparyantakṣaṇikajñānamiśraṇāt | vicchinnābheti taccitraṃ tasmāt santu sakṛddhiyaḥ || 137 ||"

[2.137,1]

"sendriyamatirnāmnaḥ" śabdasya "paryanto" varṇṇastasya "kṣaṇikaṃ jñānaṃ" tena "miśraṇāt" saro rasa ityādiṣvavicchinnā prāpnoti | vijātīyavijñānāntarāvyavadhānāt | tathāpi "vicchinnābhā" kramavatī | yattu "citramā"ścaryaṃ yadi lāghavakṛtaḥ sakṛdgrahābhimānaḥ tadā varṇṇajñāne sa nitarāṃ yukto vijātīyāvyavadhānāt | indriyajñāneṣu tu na yuktaḥ pañcabhirvyavadhānāt | tasmā"tsakṛddhiyaḥ santu" yathoktaṃ manaso yugapadvṛtteri (2 | 133) ti || (137)

{2.138}

[2.138,0]

anyathā |

[2.138,1]

"pratibhāsāviśeṣaśca sāntarānantare katham | śuddhe manovikalpe ca na kramagrahaṇambhavet || 138 ||"

[2.138,2]

"sāntare" pañcabhirindriyajñānairvyavahitatvāt | "anantare" saro rasa ityādike jñāne vijātīyāvyavadhānāt "pratibhāsa"syā"viśeṣa"ścāprasaktaḥ | sa cānubhavabādhitatvāt "kathama"bhyupagama iti śeṣaḥ | yadi laghuvṛttitvāt sakṛdgrahastadā "śu" vijātīyāvyavakīrṇṇe "manovikalpe ca" prābandhike "kramagrahaṇamanu"bhavasiddhaṃ na "bhavet" | (138)

{2.139}

[2.139,0]

"yo'grahaḥ saṅgatepyarthe kvacidāsaktacetasaḥ |"

[2.139,1]

nanu yadi yugapat jñānotpattistadaikatrāsaktaṃ punarutpattidharmakaṃ ceto yasya tasyā"saktacetasaḥ kvacidarthe" svendriyeṇa "saṅgatepi" yo'graho vijñānānutpattiḥ sa kathaṃ |

[2.139,2]

āha |

[2.139,3]

"saktyā notpattivaiguṇyāccodyaṃ vai taddvayorapi || 139 ||"

[2.139,4]

ekatra "saktyā" viṣayāsañcāralakṣaṇayā'nyasya bhinnaviṣayasya jñānasyo"tpatti" | aviguṇo hi samanantarapratyayaḥ svakāryamārabhate | na tvāsaktiviguṇaḥ | "yaccaitaccodyaṃ" parihṛtamasmābhistad "dvayorapi" samānaṃ yugapadvijñānānutpattivādinopi mate sarvvatrevaindriyasaṃgame samāne kvacideva "jñānaṃ kvacinneti" kutaḥ | (139)

{2.140}

[2.140,0]

tatrāsaktivaiguṇyameva manasa uttaraṃ tacca samānamasmākamalātadṛṣṭivaditi dṛṣṭāntasyāsiddhimāha |

[2.140,1]

"śīghravṛtteralātāderanvayapratidhātinī | cakrabhrāntiṃ dṛgādhatte na dṛśāṃ ghaṭanena sā || 140 ||"

[2.140,2]

"śīghrā" pra"vṛttirbhra"maṇaṃ yasyā"lātā"desta"syā" upahatatvaṃ tadvatī dṛg dṛṣṭi"ścakrā"kārāṃ "bhrānti"mindriyajāṃ "dhatte | na dṛśāṃ" bhinnabhinnadeśālātadarśanānāṃ "ghaṭanena" yojanayā "sā" mānasī bhrāntiḥ sphuṭapratibhāsatvāt | "mānasasya" na viparyayāt | tasmādahirahiriti vikalpasamakālamadhyakṣaṃ vastu sphuṭamavaiti na tu vikalpa iti sthitaṃ | (140)

{2.141}

[2.141,0]

"kecidindriyajatvāderbāladhīvadakalpanām | āhurbālāvikalpe ca hetuṃ saṅketamandatām || 141 ||"

[2.141,1]

"keci"dācāryīyāḥ śa ṅka ra svā mi prabhṛtayaḥ "indriyajatvā"dādiśabdādamānasatvānubhavākārapravṛttattvāderhetoḥ pratyakṣabuddhi"makalpanāṃ bāladhīvadāhuḥ" | dṛṣṭāntasiddhayarthaṃ | bālasyā"vikalpe" vikalpābhāve ca "saṃketamaṃdatāṃ" hetumāhuḥ | vācyavācakayojanā hi vikalpaḥ | sā ca saṃketapūrvvikā tadabhāvād bālasya kalpanābhāvaḥ | (141)

{2.142}

[2.142,0]

"teṣāṃ pratyakṣameva syād bālānāmavikalpanāt | saṅketopāyavigamāt paścādapi bhavenna saḥ || 142 ||"

[2.142,1]

"teṣāmevaṃ" vādināṃ mate "bālānāṃ pratyakṣameva" jñānaṃ "syānna" vicārakaṃ | kiṃ kāraṇamavikalpanāt | bhavatu ko doṣa iti cet | āha "saṃketopāyasya" vicārasya "viga"bālānāṃ "paścādapi" sa saṅketo "na bhavet" | tadabhāvādvikalpābhāvaśca | (142)

{2.143}

[2.143,0]

"mano vyutpannasaṅketamasti tena sa cenmataḥ | evamindriyajepi syād śeṣavaccedamīdṛśam || 143 ||"

[2.143,1]

janmāntarāgataṃ "vyutpannaṃ saṃketaṃ manosti" bālānāṃ "tena" saṃketaḥ teṣāṃ mataścet | "evaṃ" satī"ndriyajepi" jñāne "syāt" kalpanā tannivartakahetvabhidhānāt tato dṛṣṭāsiddhireva | "ida"mindriyajatvādi "īdṛśaṃ" niṣedhyena sahāsiddhavirodhaṃ | śeṣavaccoktaṃ | (143)

{2.144}

[2.144,0]

athānyena liṅgenāvyabhicāriṇā bālajñānamavikalpanaṃ prasādhya dṛṣṭāntīkriyate tadā |

[2.144,1]

"yadeva sādhanaṃ bāle tadevātrāpi kathyatām | sāmyādakṣadhiyāmuktamanenānubhavādikam || 144 ||"

[2.144,2]

"yadevā"vyabhicāri "bāle" bālasyendriyajñāne "sādhanaṃ tadevātra" vyutpannasaṃketānāmindriyajñānepi "kathyatāṃ" kimindrijatvādinopanyastena | vyutpannāvyutpannayo"rakṣa"śabdasaṃsṛṣṭatvamātrānukaraṇena "sāmyāt | anene"ndriyajatvadūṣaṇenā"nubhava" ādiryasya mānasattvādestaduktaṃ doṣavattayā boddhavyaṃ | (144)

{2.145}

<(2) sāmānyanirāsaḥ>

<ka. varṇasaṃsthānarāhityādasiddhiḥ>

[2.145,0]

avikalpasiddhau paramataṃ dūṣayitvā svayaṃ upapattyantaramāha |

[2.145,1]

"viśeṣaṇaṃ viśeṣyañca sambandhaṃ laukikīṃ sthitim | gṛhītvā saṅkalayyaitat tathā pratyeti nānyathā || 145 ||"

[2.145,2]

"viśeṣaṇaṃ" vyavacchedakaṃ "viśeṣyaṃ" vyavacchedyaṃ tayoḥ "sambandhaṃ" yathāsambhavaṃ samavāyādikaṃ "laukikīṃ" lokaprasiddhāṃ "sthitiṃ" vyavasthāñca jātyādikaṃ viśeṣaṇaṃ viśeṣyaṃ dravyādi viśeṣaṇaviśeṣyaśabdayośca pūrvvāparaniyama iti pṛthak pratyekaṃ svarūpeṇa "gṛhītvā" tadanantara"metat" sarvva "saṅkalayya" saṃyojya "tathā" viśeṣaṇaviśiṣṭatvena "pratyeti" viśiṣṭabuddhi"rnānyathā" | viśeṣaṇādyagrahaṇe | (145)

{2.146}

[2.146,0]

"yathā daṇḍini | jātyādervvivekenānirūpaṇāt | tadvatā yojanā nāsti kalpanāpyatra nāstyataḥ || 146 ||"

[2.146,1]

"yathā daṇḍini" daṇḍīti viśiṣṭabuddhiḥ daṇḍapuruṣatatsambandhādigrahaṇapūrvvikā tadagrahe ca na bhavati | jātirādiryasya guṇakarmādeḥ "svarūpasya " jātimatā "yojanā" viśeṣaṇaviśeṣyabhāvo "nāsti | ato" yojanāvirahāt "atra" jātimadādau "kalpanāpi nāstīti" tasmājjātyādiyojanātmikā kalpanā nāsti | śabdayojanātmikā tu "sambhāvyeta" | sāpi svalakṣaṇe saṃketābhāvānnirastā prāk || (146)

{2.147}

[2.147,0]

nanu yadi sāmānyābhāvastadā vibhinnāsu vyaktiṣu kathamanvayipratyaya ityāha |

[2.147,1]

"yadapyanvayivijñānaṃ śabdavyaktyavabhāsi tat |"

[2.147,2]

"yadapyanvayivijñānamu"tpadyate, tacca "śabda"sya gaurityāde"rvyakte"śca varṇṇasaṃsthānaviśeṣasya ābhāsa ākārastadvatpratīyate na jātyābhāsavat |

[2.147,3]

kiṃ punaḥ sāmānyābhāsameva netyāha |

[2.147,4]

"varṇṇākṛtyakṣarākāraśūnyaṃ gotvaṃ hi varṇṇyate || 147 ||"

[2.147,5]

"varṇṇo" nīlādirā"kṛtiḥ" saṃsthāna"makṣaraṃ" gavādiśabdaḥ | teṣāmākāro yathā pratītaḥ tena "śūnyaṃ gotvaṃ hi" sāmānyavādibhi"rvvarṇyate" (147)

{2.148}

[2.148,0]

ato'nvayivijñāne yadvarṇṇasaṃsthānādi pratibhāsate na tatsāmānyaṃ |

[2.148,1]

"samānatvepi tasyaiva nekṣaṇaṃ netragocare | pratibhāsadvayābhāvāt buddhe rbhedaśca durlabhaḥ || 148 ||"

[2.148,2]

"tasyaiva samānatve" vā svīkriyamāṇe "netragoca"re'rthe nāṅgīkartavyamīkṣaṇaṃ | vikalpapratibhāsinaḥ "pratibhāsadvayasya" sphuṭāsphuṭavarṇṇasaṃsthānavato"'bhāvāt" | ekākārameva jñānaṃ yadyubhayābhāsamaṅgīkriyate tadā "buddhe"rbhedaḥ pratyakṣatvāpratyakṣatvādinā durlabhaḥ | yadapi spaṣṭapratibhāsamadhyakṣaṃ tadapyanakṣajaṃ syāt | aspaṣṭapratibhāsatvāt | evamanakṣajamadhyakṣaṃ syāt | spaṣṭapratibhāsatvāt | tasmādadṛṣṭena sāmānyādinā na yojayatītyakalpanamadhyakṣaṃ | (148)

{2.149}

<kha. samavāyasyātīndriyatvādasiddhiḥ>

[2.149,0]

kiñca |

[2.149,1]

"samavāyāgrahādakṣaiḥ sambandhādarśanaṃ sthitam |"

[2.149,2]

"samavāya"syātīndriyasyā"grahādakṣai"rakṣabhavairvvijñānairjātitadvatoḥ "sambandha"syāviśiṣṭapratītyā"'darśanaṃ sthitaṃ" niścitaṃ yadbalena yatpratītistadagrahe na yuktā sā |

[2.149,3]

yadi nāsti samavāyastadeha tantuṣu paṭa ityādayo buddhayo na syurityāha |

[2.149,4]

"paṭastantuṣvihetyādiśabdāśceme svayaṃ kṛtāḥ || 149 ||"

[2.149,5]

iha "tantuṣu paṭa ityādi śabdāḥ" samayānulocanaiḥ "kṛtā" na vastuparādhīnāḥ | (149)

{2.150}

[2.150,0]

tathā hi |

[2.150,1]

"śṛṅgaṃ gavīti loke syāt śṛṅge gaurityalaukikam |"

[2.150,2]

"śṛṅgaṃ gavi" tiṣṭa"tīti loke syāt" pramāṇaprasiddhyoranurodhāt | "śṛṅge gauriti " tadupakalpita"malaukikaṃ" pramāṇaprasiddhibahirbhāvāt |

<(3) avayavinirāsaḥ>

[2.150,3]

yadyavayavebhyo na gaurbhinnastadā gavi śṛṅgamityapi na syādityāha |

[2.150,4]

"gavākhyapariśiṣṭāṅgavicchedānupalambhanāt || 150 ||"

[2.150,5]

śṛṅgasya "gavākhyaiḥ pariśiṣṭāṅgairvvicchedesya" viyogasyā"nupalambhanāt" śṛṅgaṃ gavītyucyate na tvavayavātiriktagosadbhāvāt | (150)

{2.151}

[2.151,0]

nanu tantuṣu paṭa iti bhavatyeva pratītiriti cet | āha |

[2.151,1]

"taistantubhiriyaṃ śāṭītyuttaraṃ kāryamucyate | tantusaṃskārasambhūtaṃ naikakālaṃ kathañcana || 151 ||"

[2.151,2]

"taistantubhiḥ" paṭāvasthāprāgbhāvibhi"riyaṃ śāṭīti" kāraṇabhūtatantūttarakālabhāvi"tantū"nāṃ "saṃskāra"sturīvemakuvindakarādisahakārī prabhavāvasthāviśeṣalābhaḥ | tasmātsvarasena nirudhyamānātsaṃ"bhūtaṃkāryamucyate" | na tu tantubhiḥ sahai"kakālaṃ" kāryaṃ tantupaṭa iti "kathañcana kathyate" kāryakāraṇayoḥ samakālatvābhāvāt | (151)

{2.152}

[2.152,0]

yadi nāsti tantupaṭayorbhedastadā kathamete tantavaḥ paṭaścāyamiti vyapadeśa ityāha |

[2.152,1]

"kāraṇāropataḥ kaścit ekāpoddhāratopi vā | tantvākhyāṃ varttayet kārye darśayan nāśrayaṃ śruteḥ || 152 ||"

[2.152,2]

"kāraṇā"nāntantūnāmā"ropataḥ" | "eka"sya tantora"poddhārato" buddhyā niḥkarṣaṇāt vā "kaścid" vyavaharttā kārye paṭe "tantvākhyāṃ" tantuśrutiṃ "vartayet" | paṭaśruterāśrayaṃ kāraṇaṃ "darśayen na" tantubhyo vyatiriktaḥ "paṭosti" evamākārapariṇatāstantavaḥ paṭa ityarthaḥ | (152)

{2.153}

[2.153,0]

yadi tantavaḥ kevalā na tebhyaḥ paṭo'nyastadā paṭavyapadeśo nirnibandhanaḥ syādityāha |

[2.153,1]

"upakāryopakāritvaṃ vicchedād dṛṣṭireva vā |"

[2.153,2]

tantūnāṃ parasparaṃ śītādyapanodakṣamaṃ sāhitya"mupakāryopakāritvaṃ" | anyonyasya "vicchedād dṛṣṭireva vā" paṭavyapadeśanibandhanamiti śeṣaḥ ||

[2.153,3]

yadi vyatiriktaṃ vyapadeśanibandhanaṃ nāsti tadā paṭa iti vyapadeśo na mukhyaḥ syāt | bā hī ke govyapadeśavadityāha |

[2.153,4]

"mukhyaṃ yadaskhalajjñānamādisaṃketagocaraḥ || 153 ||"

[2.153,5]

"mukhya"ntaducyate "yadādisaṃketa"sya "gocaro" na vyatirikta ityeva parasparāvicchedāvastheṣu ca paṭaśruteḥ saṃketā"daskhala"dgatigocaratvānmukhyatvaṃ | tasmātpratyakṣato jāteranupalambhādyojanāvirahaḥ | (153)

{2.154}

<(4) nānumānataḥ sāmānyasiddhiḥ>

[2.154,0]

syādetat | viśiṣṭapratītirvviśeṣaṇapratītipūrvvikā yathā daṇḍipratītiḥ | viśiṣṭapratītiśca śāvaleyādiṣu gauriti viśeṣaṇañca śāvaleyādiṣu gotvamevetyanumānato jātisiddhirityāha |

[2.154,1]

"anumānañca jātyādau vastuno nāsti bhedini |"

[2.154,2]

"anumānaṃ vastunaḥ" śābaleyāde"rbhedini jātyādau nāsti" | na hi vyaktivyatiriktaṃ viśeṣaṇamupalabhyate śṛṅgādyavayavasanniveśa eva tvabhinno viśeṣaṇamastu | tathā ca nābhimatasiddhiḥ |

[2.154,3]

dṛṣṭāntāsiddhimapyāha |

[2.154,4]

"sarvvatra vyapadeśo hi daṇḍāderapi sāṃvṛtāt || 154 ||"

[2.154,5]

"sarvvatra puruṣādau" daṇḍītyādi"vyapadeśo"pi "hi" na "daṇḍāde"rvvastunaḥ kintu "sāṃvṛtāt" | daṇḍasvalakṣaṇasya vyupadeśe hetutve sarvvatra puruṣe syāt | sambandhinyevānyatreti cet | tarhi sambandho daṇḍaḥ kāraṇaṃ daṇḍi vyapadeśasya sambandhaśca saṃyogādirnāstīti paraṃ kāryakāraṇabhāvaḥ pariśiṣyate | tasya nimittatve yathā daṇḍī puruṣastathā puruṣī daṇḍa ityapi syāt | samānatvānnimittasya | tasmāt kalpitaviśeṣaṇabhāvaniyamo daṇḍaḥ sambandhī sāṃvṛta eva viśeṣaṇaṃ | (154)

{2.155}

[2.155,0]

kiñca |

[2.155,1]

"vastuprāsādamālādiśabdāścānyānapekṣiṇaḥ | geho yadyapi saṃyogastanmālā kintu tadbhavet || 155 ||"

[2.155,2]

ṣaṭsu padārtheṣu "vastu" vastviti sarvvānuyāyī śabdaḥ prāsādeṣu "prāsādamāle"ti śabdo gṛheṣu bahuṣu nagaramityā"diśabdāścānyānapekṣiṇo"'rthāntarabhūtaviśeṣaṇarahitā iti vyabhicāritā hetoḥ | na hi padārtheṣu vyatiriktaṃ sāmānyaṃ vastutātvamabhyupagamyate vai śe ṣi kaiḥ | na ca prāsādo dravyaṃ vijātīyānāṃ dravyānārambhāt | tataśca mālāguṇopi "geho yadyapi saṃyogasta"sya "mālā kintu tad bhavet" | na bhāvaguṇo nirguṇatvāt guṇānāṃ | (155)

{2.156}

<ka. sāmānyasvīkāre doṣaḥ>

[2.156,0]

"jātiśced geha ekopi māletyucyeta vṛkṣavat | mālābahutve tacchabdaḥ kathaṃ jāterajātitaḥ || 156 ||"

[2.156,1]

"jātiśceda"bhyupagamyate "eko geho māletyucyeta vṛkṣavat" | yathā vṛkṣatvajātiyogādeko vṛkṣo vṛkṣa ityucyate evamekopi geho mālā syāt | tathā gehamālānāṃ bahutve "tacchabdo" māletyanugāmiśabdaḥ "kathaṃ jāte" rmālāyāṃ "ajātito" jātyantaravirahāt | (156)

{2.157}

[2.157,0]

kiñca |

[2.157,1]

"mālādau ca mahatvādiriṣṭo yaścaupacārikaḥ | mukhyāviśiṣṭavijñānagrāhyatvānnaupacārikaḥ || 157 ||"

[2.157,2]

mahatī prāsādamāleti kathaṃ vyapadeśaḥ | mahatvaṃ parimāṇaṃ guṇaḥ | tasya mālāyāṃ na sattvaṃ | na hi prāsādamālā kiñcidityuktaṃ | nāpi saṃyogalakṣaṇe prāsāde mahattvaṃ nirguṇatvā(t) guṇānāṃ | kāṣṭhādiṣu dravyeṣu prāsādārambhakeṣu mahattvasattvādvṛkṣeṣu kusumasambhavād vanasaṃkhyālakṣaṇaṃ kusumitamiti yathocyate | tathā prāsāda"mālā" yaśceṣṭaḥ sa cāyuktaḥ kāṣṭhādiṣvapi tādṛśasya mahattvasyābhāvāt |

[2.157,3]

kiñca | mahān parvvata iti"mu"khyamahattvagrāhakajñānenāskhaladvṛttitvādaviśiṣṭena jñānena grāhyatvāt prāsādamālāmahatvādi"raupacāriko" na yuktaḥ | na hi māṇavaka iva siṃhabuddhirmahattvabuddhiśca mālāyāṃ skhalati | (157)

{2.158}

[2.158,0]

kiñca | bhinnaviśeṣaṇaṃ "mukhya"mabhinnaviśeṣaṇañcāmukhyamiti yaducyate tadapyayuktamityāha |

[2.158,1]

"ananyahetutā tulyā sā mukhyābhimateṣvapi || padārthaśabdaḥ kaṃ hetumanyaṃ ṣaṭkaṃ samīkṣate || 158 ||"

[2.158,2]

"mukhyābhimateṣvapi" daṇḍyādiṣva"nanyahetutā" bhinnaviśeṣaṇanimittarahitatā "tulyā" gauṇena sarvvatra vyapadeśo hi daṇḍāderapi sāṃvṛtādi(2 | 154)tyukteḥ | kiñcānuyāyī "padārthaśabdaḥ" ṣaṣṭhyā padārtheṣu "kamanyaṃ hetuṃ" nimittaṃ pravṛttau "samīkṣyate" | na hi ṣaṭpadārthātiriktaṃ kiñcidasti | (158)

{2.159}

[2.159,0]

"yo yathā rūḍhitaḥ siddhaḥ tatsāmyādyastathocyate |"

[2.159,1]

tasmādyo'rtho yena prakāreṇa rūḍhitaḥ ādisaṃketānusāreṇa siddhaḥ sa mukhyaḥ | yaśca tasya mukhyasya sāmyāttathāmukhyavācakaśabdenocyate sa gauṇaḥ |

[2.159,2]

kuta etadityāha |

[2.159,3]

"yatra gauṇaśca bhāveṣyapyabhāvasyopacārataḥ || 159 ||"

[2.159,4]

"bhāveṣvapi" kuputrādiṣu putrādirityabhāvo"pacārataḥ" | paramate tu bhāve vṛttatvānmukhyatvaṃ bhavet | (159)

{2.160}

<kha. vivakṣānvayisaṃketānugamatvād rūḍheḥ>

[2.160,0]

syādetad | rūḍhyaiva mukhyatā kintu sāpi bhinne viśeṣaṇe satītyāha | na |

[2.160,1]

"saṃketānvayinī rūḍhirvakturicchānvayī ca saḥ | kriyate vyavahārārtha chandaḥ śabdāṃśanābhavat || 160 ||"

[2.160,2]

"saṃketānvayinī" yathāsaṃketaṃ "rūḍhiḥ sa ca" saṃketo "vaktuḥ" saṃketayitu"ricchānvayī " gāyatryādeḥ "śabdāṃ"śasya prakṛtipratyayāde"rnāmavat" | na hi viśiṣṭānupūrvvīkeṣu varṇṇeṣu pṛthagbhūtaṃ gāyatryādiśūbdanimittaṃ kiñcidasti | śabdāṃśeṣu vā'pi tu saṃketayituricchānurodhādeva tathā vyapadeśaḥ | (160)

{2.161}

[2.161,0]

yadi vyaktibhyo na bhinnaṃ sāmānyaṃ tadā kathamanugāmī pratyaya ityāha |

[2.161,1]

"vastudharmatayaivārthāstādṛgvijñānakāraṇam | bhedepi yatra tajjñānāṃttāntathā pratipadyate || 161 ||"

[2.161,2]

"vastudharmatayā" prakṛ"tyaiva" keci"darthāḥ" parasparaṃ "bhedepi tādṛ"śasyānugāmino'tatkāryaṃvyāvṛttiviṣayasya "vijñānasya kāraṇaṃ" | yatra yeṣvartheṣvanugāmi jñānaṃ tānabhedino'rthān "tathā" ekatve"na pratipadyate" na tvekasāmānyaṃ balāttathā jñānaṃ | (161)

{2.162}

[2.162,0]

syādetat | prativyakti jñānānyapi bhinnānīti kathamanugāmi jñānamityāha |

[2.162,1]

"jñānānyapi tathā bhede'bhedapratyavamarśane | ityatatkāryaviśleṣasyānvayo naikavastunaḥ || 162 ||"

[2.162,2]

"jñānānyapi" parasparato "bhede tathā"'rthavadvastudharmitayā"'bhedapratyavamarśane" nimittaṃ tato jñānānyapi tadekaparāmarśagocaratayā'nugāmipratyaya ucyante ityanena prakāreṇa bhediṣvartheṣvata"tkāryā"darthasya "viśleṣo" vyavacchedastasyā"nvayo" vidyate | "na tvekasya""vastunaḥ" sāmānyasya | (162)

{2.163}

[2.163,0]

"vastūnāṃ vidyate tasmāttanniṣṭhā vastuni śrutiḥ |"

[2.163,1]

"vastūnāṃ" viśeṣāṇāmanvayo "vidyate"'nupalambhabādhitatvāttasya | "tasmāt tanniṣṭhā" vyāvṛttiviṣayā "vastu"ni "śrutiḥ" pravartate |

<(5) anyāpohacintā>

<ka. atatkāryavyāvṛttiḥ>

[2.163,2]

nanvatatkāryavyāvṛttirvastunaḥ svabhāvabhūtā tato vyāvṛttiviṣayatve "vastuviṣaya" syādityāha |

[2.163,3]

"bāhyaśaktivyavacchedaniṣṭhābhāvepi tacchrutiḥ || 163 ||"

[2.163,4]

"bāhya"sya vastunaḥ "śakte"ratatkāryādyo "vyavaccheda"statra "niṣṭhā" viṣayitvaṃ tasyābhāvepi "tacchruti"rvyavacchedavācinī śrutiḥ | (163)

{2.164}

[2.164,0]

"vikalpapratibimbeṣu tanniṣṭheṣu nibadhyate | tatonyāpohaniṣṭhatvāduktānyāpohakṛcchrutiḥ || 164 ||"

[2.164,1]

vika"lpānāṃ pratibimbe"ṣvākāreṣu "tanniṣṭheṣu" tadvyāvṛttivastutvena vyavasthāviṣayatayā tadvyavahāravyavasthitiṣu saṃketakāle "nibadhyate | tato" vikalpapratibimbānāṃ bāhyavyāvṛttātmatvena vyavahāraviṣayatvādanyā"pohaniṣṭhatvā"tkāraṇā"duktā śrutiranyāpohakṛt" | anyavyāvṛttākāravikalpajananāt anyavyāvṛtteṣu pravartanācca śabdo'nyāpohakṛduktaḥ | (164)

{2.165}

[2.165,0]

nanu śābde jñāne grāhyaṃ bāhyatayaiva pratīyate na jñānākāratayetyāha |

[2.165,1]

"vyatirekīva yajjñāne bhātyarthapratibimbakam | śabdāttadapi nārthātmā bhrāntiḥ sā vāsanodbhavā || 165 ||"

[2.165,2]

"śabdādu"tpanna"jñāne'rthapratibimbakaṃ vyatirekīva" bhinnaṃ bāhyamiva "yadābhā" bahirarthasvarūpaṃ kintu "bhrāntiḥ sā vāsanānirmitā" | yathā taimirikadṛṣṭeṣu keśādiṣu bāhyabhramaḥ | evaṃ vikalpākārepi bāhyavyavahāro'vidyāvaśādityarthaḥ | (165)

{2.166}

[2.166,0]

jñānākārastarhi vastubhūto vācyaḥ syādityāha |

[2.166,1]

"tasyābhidhāne śrutibhirarthe koṃśovagamyate | tasyāgatau ca saṃketakriyā vyarthā tadarthikā || 166 ||"

[2.166,2]

"tasya" jñānākārasya "śrutibhirabhidhāne'rthe"'tatkāryavyāvṛtte śabdenācodite koṃśovagamyate na kaścittadakāryavyāvṛ"ttasyā"rthasya śabdā"dagatau ca" satyāṃ "saṃketakriyā vyarthā" yasmā"ttadarthikā" atatkāryavyāvṛttārthapratītiphalā seṣyate | (166)

{2.167}

[2.167,0]

evantarhyanyāpohepi saṃkete kṛte pravṛttirartheṣu na syāt | tasyārthātmatvābhāvādityāha |

[2.167,1]

"śabdorthāṃśaṃkamāheti tatrānyāpoha ucyate | ākāraḥ sa ca nārthesti taṃ vadannarthabhāk katham || 167 ||"

[2.167,2]

"śabdo'rthāṃśaṃkamāheti" praśne "tatrānyāpoho"'tatkāryavyāvṛttiḥ sarvvaviśeṣasaṃbhavinī vācyatayo"cyate" | ato'rthāṃśātmanyanyāpohe gṛhītasaṃketaḥ śabdāduccaritārthaṃ pratītya tatra pravarttita iti yuktaṃ | yastatrā"kṣākāraḥ sa cārthe nāsti taṃ" buddhyākāraṃ "vadan śabdo'rthabhāk" bāhyārthābhidhāyī kathamastu | (167)

{2.168}

[2.168,0]

kiñca |

[2.168,1]

"śabdasyānvayinaḥ kāryamarthenānvayinā sa ca | ananvayī dhiyo'bhedād darśanābhyāsanirmmataḥ || 168 ||"

[2.168,2]

"śabdasyānvayi"'nvayinā"rthena kāryaṃ" vyavahārakāle pratītilakṣaṇaṃ prayojanaṃ | "sa ca" buddhyākāraḥ svalakṣaṇa"darśanābhyāsena" vāsanā"nirmmito'nanvayī dhiyo"'nanvayinyā "abhedāt" | (168)

{2.169}

[2.169,0]

nanu yadyarthaḥ śabdasya na viṣayastadā tadaṃ śarūpopyanyāpohaḥ kathaṃ vācya ityāha |

[2.169,1]

"tadrūpāropagatyānyavyāvṛttādhigateḥ punaḥ | śabdārthārthaḥ sa eveti vacane na virudhyate || 169 ||"

[2.169,2]

buddhyākāre tadrūpasyāparthāṃśāpohasyā"ropagatyā" ekatvādhyavasāyenā"nyavyāvṛ"rthasyā"dhigateḥ śabdārthāṃ"śāpohaḥ śabdārtha ucyate | na tu sāmānyācchabdādarthapratīteḥ | yadi punarbuddhyākārasya vyāvṛttārthatvena pratīteḥ sa buddhyākāra eva śabdārtha ityupacārāducyate buddhyākāraśabdārthavādinā | tadaivaṃ "vacane" kiñcidapi "na " | buddhyākārasyānvayinaḥ śabdārthatvāniṣṭeḥ | (169)

{2.170}

<kha. anyāpohakṛcchabdaḥ>

[2.170,0]

"mithyāvabhāsino vaite pratyayāḥ śabdanirmmitāḥ |"

[2.170,1]

mithyā"vabhāsino vā śabdanirmitā ete pratyayāḥ" | tathā hi na tāvadarthaḥ śabdabuddherviṣayaḥ | tatsvarūpānavabhāsataḥ | tatra śabdasaṃketābhāvācca | nāpi buddhyākārastasya vedanepi viṣayatvenānadhyavasāyāt svalakṣaṇatvāt saṃketābhāvācca | na hi buddhyākārasya bahiṣṭvaṃ bāhyasya vā buddhyākaratvamasti yena tatheti bhāsaḥ satyapratibhāsaḥ syāt | tasmādvastuto'vastupratibhāsinaḥ śābdāḥ pratyayāḥ |

[2.170,2]

kathantarhīdānīmarthāṃśāpohakṛcchrutiruktetyāha |

[2.170,3]

"anuyāntīmamarthāṃśamiti vāpohakṛcchrutiḥ || 170 ||"

[2.170,4]

"imama"nyāpohama"rthāṃśaṃ" śabdā atatpratibhāsitvepi "anuyānti" vṛttiviṣayatvena vyavasthāpayanti | arthadarśanāyātatvena parasparaṃ yā tatpratibandhanāditi cānyā"poha"ruktā | (170)

{2.171}

[2.171,0]

"tasmāt saṃketakālepi;"

[2.171,1]

yasmād vyavahārakāle'nyavyavacchedapratītiḥ śabdāt "tasmātsaṃketakālepya"nyāpohaḥ śrutau vācyatayā sambadhyate nānyat |

[2.171,2]

nanvarthamupadarśya saṃketaḥ kriyate tatkathamapoha ucyata ityāha |

[2.171,3]

"nirdiṣṭārthena saṃyutaḥ | svapratītiphalenānyāpohaḥ saṃbadhyate śrutau || 171 ||"

[2.171,4]

"nirdiṣṭenārthenā"nyavyāvṛttena vyavahārakāle "sva"sya "pratītiḥ phalaṃ" prayojanaṃ yasya tena "saṃyuto"'bhedādhyavasāyādekatvamupanīto"'nyāpoho" buddhyākārasvabhāvaḥ "śrutau samba" na tvartha eva | (171)

{2.172}

[2.172,0]

tathā hi |

[2.172,1]

"anyātrādṛṣṭyapekṣatvāt kvacittaddṛṣṭyapekṣaṇāt | śrutau saṃbadhyatepoho naitad vastuni yujyate || 172 ||"

[2.172,2]

saṃketasyā"nyatra" vyavacchedye"'vṛkṣe'darśanāpekṣatvāt | kvaci"davyavacchedye vṛkṣaikadeśe "dṛṣṭyapekṣaṇāt śrutā"vapohaḥ "sambadhyata" iti niścīyate | "vastuni"sāmānyādau saṃketaviṣaye etat vyavacchedyāvyavacchedyayordarśanādarśanāpekṣaṇaṃ "na yujyate" | vastuni vidhimukhena pratipādye kimanyatrādarśanāpekṣayā | apekṣyate ca tato'nyavyavaccheda eva pratipādyata iti gamyate | anyavyavacchedaḥ sāmānyādikaṃ cāpekṣyate vipakṣaparihāreṇa pratipattyarthamiti cet | alaṃ tadā sāmānyena | anyavyavacchedenaiva vyavahāraparisamāpteḥ | (172)

{2.173}

[2.173,0]

yataśca jātiguṇakriyādīni viśeṣaṇāni vastugrāhiṇi jñāne nābhāsante |

[2.173,1]

"tasmād jātyāditadyogā nārthe teṣu ca na śrutiḥ | saṃyojyatenyavyāvṛttau śabdānāmeva yojanāt || 173 ||"

[2.173,2]

"tasmājjātyādayasteṣāṃ yogāścārthe na" santi | "ata"steṣu "śrutiśca nopa"yujyate | "anyavyāvṛttāveva" pratītisiddhāyāṃ "śabdānāṃ yojanāt" | (173)

{2.174}

<(6) ka. pratyakṣe śabdakalpanānirāsaḥ>

[2.174,0]

tadevaṃ jātyādikalpanā tatsambandhakalpanā ca nāstītyuktaṃ | śabdakalpanāpi na sambhavatītyāha |

[2.174,1]

"saṃketasmaraṇopāyaṃ dṛṣṭasaṃkalanātmakam | pūrvāparaparāmarśaśūnye taccākṣuṣe katham || 174 ||"

[2.174,2]

śabdakalpanaṃ hi pūrvvagṛhītasya "saṃketa"sya "smaraṇamupāyo" yasya saṃketasmaraṇopāyaṃ vācakatvena "dṛṣṭa"sya śabdasya "saṃkalanaṃ" tathāyojana"mātmā" yasya tat dṛṣṭasaṃkalanātmakaṃ prasiddhaṃ | tacca "pūrvva"sya saṃketakāladṛṣṭavācakaśabdasyā"parasya" dṛśyamānārthasya "parāmarśo" vācyavācakatāyojanantena śūnyā śabdāmiśravastusvarūpagrāhiṇi "cākṣuṣe" jñāne "kathaṃ" saṃbhāvyate | cākṣuṣaṃ cākṣajamātropalakṣaṇamindriyajñānamityarthaḥ | (174)

{2.175}

[2.175,0]

kiñca |

[2.175,1]

"anyatra gatacittopi cakṣuṣā rūpamīkṣate | tatsaṃketāgrahastatra spaṣṭastajjā ca kalpanā || 175 ||"

[2.175,2]

dṛśyamānādarthāda"nyatrā"tītādau vikalpanīye "gatacittaḥ" pravṛttavikalpopi draṣṭā "cakṣuṣā" cakṣurvvijñānena "rūpamīkṣate" | tasya dṛśyamānārthasya "saṃketaḥ" saṃketaviṣayo vācakaṃ nāma tasyā"graho"'smaraṇaṃ "tatra" cākṣuṣe jñāne "spaṣṭaḥ" | tata"stajjā" vācakanāmasmaraṇaprabhavā "kalpanā ca" cākṣuṣe jñāne nāstīti śeṣaḥ | (175)

{2.176}

[2.176,0]

kiñca |

[2.176,1]

"jāyante kalpanāstatra yatra śabdo niveśitaḥ | tenecchātaḥ pravartteran nekṣeran bāhyamakṣajāḥ || 176 ||"

[2.176,2]

tatra viṣaye śabdayojanātmikāḥ "kalpanā jāyante | yatra" saṃketakāle "śabdo " | na cendriyaviṣaye śabdasaṃketa iti na tat jñānaṃ śabdayojanātmakaṃ prāk | athendriyaviṣaya eva śabdaniveśastadā "tena" śabdaviṣayatvena kāraṇe"necchātaḥ pravartterannakṣajāḥ" pratyayā vikalpavat | na caitadasti | icchāprabhavatve vā bāhyārthasaṃnidhānānapekṣatvāt | "bāhyamarthaṃ nekṣerannakṣajāḥ" pratyayavikalpavat | (176)

{2.177}

[2.177,0]

api ca |

[2.177,1]

"rūpaṃ rūpamitīkṣeta taddhiyaṃ kimitīkṣate || asti cānubhavastasyāḥsovikalpaḥ kathaṃ bhavet || 177 ||"

[2.177,2]

sarvvavikalpavādino mate "rūpamiti" pravṛttavikalpabuddhī "rūpamīkṣeta | taddhiyaṃ" rūpadhiyamapi kalpyamānāṃ "kimitīkṣate" jñātā rūpabuddhya"nubhavo" nāstīti na yuktaṃ | yasmādasti cānubhavastasyāḥ sarvveṣāṃ pratipattṛṇāṃ | na ca rūpa iva tadbuddhāvapi kalpanā'nubhūyate | tataśca rūpabuddheranubhavo"'vikalpaḥ kathambhavet" | (177)

{2.178}

[2.178,0]

"tayaivānubhave dṛṣṭaṃ na vikalpadvayaṃ sakṛt | etena tulyakālānyavijñānānubhavo gataḥ || 178 ||"

[2.178,1]

"tayai"va rūpabuddhyā rūpasya svātmanaścā'"nubhave"bhyupagamyamāne rūpamiti rūpānubhava iti ca "vikalpadvayaṃ sakṛt" syāt | tacca nāstyanubhavavādhitatvāt | "etena" sakṛtkalpanādvayaniṣedhena "tulyakālenānyena" nirvvikalpajñānenā"nubhavo" rūpabuddhe"rgato" nirṇṇītottaro boddhavyaḥ | (178)

{2.179}

<kha. uttarakālabhāvivikalpajñānenānubhavaḥ>

[2.179,0]

uttarakālabhāvinā vikalpajñānenānubhava iti cedāha |

[2.179,1]

"smṛtirbhavedatīte ca sā'gṛhīte kathaṃ bhavet | syāccānyadhīparicchedābhinnarūpā svabuddhidhīḥ || 179 ||"

[2.179,2]

"atīte ca" rūpānubhave "smṛtiḥ" paścāttanena vikalpena na bhavennānubhavaḥ | "sā" smṛtira"gṛhīte"'nubhave "kathambhavet" | yadi cātītabuddhirvvikalpyate tadā'nyasya puṃso dhiyaḥ "paricchedena" parokṣabuddhivikalpātmakenā"bhinnarūpā" tathātvena "svabuddhidhīḥ" syāt | asti ca parabuddhipratītivilakṣaṇasvabuddhyanubhavaḥ | tasmādavikalpa evāsau | (179)

{2.180}

[2.180,0]

kiñca |

[2.180,1]

"atītamapadṛṣṭāntamaliṅgañcārthavedanam | siddhaṃ tatkena tasmin hi na pratyakṣaṃ na laiṅgikam || 180 ||"

[2.180,2]

savikalpakapratyakṣavādinā nirvvikalpasyāpyasvasaṃvedanavādino mate'"tīta" na kevalamadhyakṣato vartamānaviṣayatvānna sidhyati | kintvanumānādapi yasmāda"liṅgaṃ" liṅgarahitaṃ | tathā hi dharmiṇo jñānasyāsiddhatvāt liṅgamāśrayā"siddhaṃ | anumānāt jñānasiddhivādinaḥ kasyacijjñānasyādhyakṣāsiddhatvāt" anumānasiddhāvanavasthānāt "apadṛṣṭāntaṃ" | dṛṣṭāntāsiddhau na"vyāptisiddhiriti" liṅgarahitamevātītaṃ rūpādidarśanaṃ | "tattasmātkena pramāṇena siddhaṃ tasmin hi" rūpādidarśane "na pratyakṣa"mabhimatatvādasti | "na ca laiṅgikamanumānamuktakramāditi" sakalamapratipattikamandhamūkaṃ jagatprāptamiti || (180)

{2.181–2.184}

[2.181–2.184,0]

atha |

[2.181–2.184,1]

"tatsvarūpāvabhāsinyā buddhyānantarayā yadi | rūpādiriva gṛhyeta;"

[2.181–2.184,2]

"tatsvarūpāvabhāsinyā"'tītarūpādibuddhirūpapratibhāsinyā "tajjanyayā'nantayā" dhiyā'tītabuddhi"ryadi gṛhyate" sau trā nti ka mate "rūpādiriva" tadanukāriṇyā "tada" dhiyā tadā ko "doṣa" ityāha |

[2.181–2.184,3]

yadā ciraṃ bahuṣu viṣayeṣu jñānāni pravartante tadā |

[2.181–2.184,4]

"na syāt tatpūrvadhīgrahaḥ || 181 ||"

[2.181–2.184,5]

"sovikalpaḥ svaviṣayo vijñānānubhavo yathā | aśakyasamayaṃ tadvadanyadapyavikalpakam || 182 ||"

[2.181–2.184,6]

"sāmānyavācinaḥ śabdāstadekārthā ca kalpanā | abhāve nirvikalpasya viśeṣādhigamaḥ katham || 183 ||"

[2.181–2.184,7]

"asti cennirvikalpañca kiñcittattulyahetukam | sarvaṃ tathaiva hetorhi bhedād bhedaḥ phalātmanām || 184 ||"

[2.181–2.184,8]

tasmādantyāt jñānāt yāḥ "pūrvvā" dhiyastāsāṃ "graho na syādi"ti doṣaḥ | antyabuddhijanitayā hi dhiyā saiva gṛhyate na tvanyā iti syāt | asti cānubhavastāsāṃ yadvalena ciramahamadrākṣamiti bhavati draṣṭuḥ | tasmā"tsvaviṣayaḥ" svarūpālambano "vijñānā"nāṃ pūrvvabhāvinā"manubhavo'vikalpaḥ" | sa yathā "tadvadanyadapi" jñānamantyamapratibaddhavṛtti "cāvikalpakaṃ" boddhavyaṃ | yasmātsakalameva svarūpa"maśakya" śabdasaṃketāviṣayaḥ | tataśca na vikalpagrāhyaṃ | kiñca viśeṣasaṃketābhāvāt vyavahārakālānuyāyitvācca "sāmānyavācinaḥ śabdāstaiḥ" śabdai"rekārthā" ekaviṣayā "ca kalpanā" śabdayojanayā śabdārtha eva kalpanā | paramate ca "nirvvikala" jñānasyā"bhāve" viśeṣasya "vikalpā"viṣayasyā"dhigamaḥ kathaṃ" na kathañcidityarthaḥ | viśeṣānubhavadarśanā"dasti kiñci" jñānaṃ yathāhurmī māṃ sa "kādaya iti cet" | evantarhi tena nirvvikalpena "tulyahetukaṃ" cakṣūrūpamanaskārādisamānahetukaṃ viśeṣaviṣayaṃ "sarvvaṃ" jñānaṃ "tathaivā"vikalpakamastu | na tu svalakṣaṇaviṣayamapi kiñcitsavikalpakaṃ | hiryasmā"ddhatorbhedātphalātmanāṃ bhedo" bhavati | hetvabhede tu phalābheda eva yuktaḥ | nānyathā kvacidapyekajātīyatā syāt || (181–84)

{2.185}

[2.185,0]

kiñca |

[2.185,1]

"anapekṣitabāhyārthā yojanā samayasmṛteḥ | tathānapekṣya samayaṃ vastuśaktyaiva netradhīḥ || 185 ||"

[2.185,2]

"yojanā" kalpanā'na"pekṣitabāhyārthā" bahirarthasaṃketaviṣayamanapekṣyaiva samayasya prāggṛhītasya "smṛteḥ" sakāśād bhavati tāvat | "tathā samayamanapekṣya vastunaḥ" svalakṣaṇasya "śaktyā" svākārānukārivijñānajananasāmarthyenaiva "netradhīrjā"yate "yadi" tadā ko virodhaḥ | (185)

{2.186}

[2.186,0]

syādetad |

[2.186,1]

"saṃketasmaraṇāpekṣa rūpaṃ yadyakṣacetasi | anapekṣya na cecchaktaṃ syāt smṛtāveva liṅgavat || 186 ||"

[2.186,2]

rūpama"kṣacetasi" kartavye "saṃketasmaraṇāpekṣaṃ" tadanapekṣaṃ punarnāśaktamiti evaṃ tarhi śrutāveva rūpaṃ śaktamiti syāt | na tvindriyabuddhau "liṅgavat" | yathā hi liṃgaṃ "na" liṃgabuddhau sākṣācchaktaṃ kintu liṅgaliṅginoḥ sammbandhismṛtāveva | tathā saṃketasmaraṇe rūpaṃ nimittaṃ syāt | na cāgṛhītaṃ smṛtipratibodhakamiti nirvvikalpakamasya grahaṇaṃ prāk tataḥ smṛtiḥ | tataśca yojaneti kramaḥ | (186)

{2.187}

[2.187,0]

kathaṃ punararthasammukhībhāvāt smṛtijanmetyāha |

[2.187,1]

"tasyāstatsaṅgamotpatterakṣadhīḥ syāt smṛternna vā | tataḥ kālāntarepi syāt kvacid vyākṣepasambhavāt || 187 ||"

[2.187,2]

"tasyāḥ smṛtesta"syārthasya "saṃgamena" sammukhībhāve"notpatteḥ | na tvakṣadhī"rarthā"tsyāt" | sā tu smṛterarthajanitāyāḥ syāt | na vā smṛterapi bhavet smṛtyadhīnatāyāṃ nārthādhīnatā | yacca smaraṇaṃ bhāvi tannāvaśyaṃ bhavatīti kadācinna bhavedapi | "tataḥ" smṛteḥ "kālānta"dhyakṣadhīḥ smṛtyanantaraṃ "kvaci"dviṣayāntare "vyākṣepasyā"śaktilakṣaṇasya "saṃbhavāt" | tannivṛttau satyāṃ krameṇa bhavet | (187)

{2.188}

[2.188,0]

syādetatprathamamubhimukhībhavannarthaḥ smṛterhetustata indriyajñānasyeti |

[2.188,1]

"krameṇobhayahetuścet prāgeva syādabhedataḥ || anyokṣabuddhihetuścet smṛtistatrāpyanarthikā || 188 ||"

[2.188,2]

"krameṇobhayahetu"rabhimata"ścet" | yadyevaṃ pūrvvāparai"kasvabhāvasāmarthyasya" bhāvasyā"bhedata"stajjanyaṃ dvayamapi "prāgeva syāt" na kramataḥ || syādetad | bhāvānāṃ kṣaṇikatvāccānyaḥ smṛtiprabodhakaḥ kṣaṇo'nyaścākṣabuddherhetuścet | "tatrādyepi" kṣaṇe vācaka"śabdasmṛtiranarthikā" | (188)

{2.189}

[2.189,0]

yasmād |

[2.189,1]

"yathā samitasidhyarthamiṣyate samayasmṛtiḥ | bhedaścāsamito grāhyaḥ smṛtistatra kimarthikā || 189 ||"

[2.189,2]

"yathā samita"sya śabdavācyatayā'rthasya "siddhyarthaṃ samayasmṛtiriṣyate | bhedo" viśeṣo"'samitaḥ" saṃketāviṣayaścākṣadhiyā "grāhyaḥ" | tatra smṛtiḥ samayasya "kimarthikā" niṣprayojanā | (189)

{2.190}

[2.190,0]

sāmānye kālāntarānuvarttini saṃketaḥ sa eva smaryata iti cedāha | na |

[2.190,1]

"sāmānyamātragrahaṇe bhedāpekṣā na yujyate || tasmāccakṣuśca rūpañca pratītyodeti netradhīḥ || 190 ||"

[2.190,2]

"sāmānyamātrasya grahaṇe"'bhyupagamyamāne "bheda"sya viśeṣasya saṃketaviṣayasyā"pekṣā" na yujyate yathā gaurityukte kīdṛśo gauriti | tasmātsāmānyavati viśeṣe saṃketastenaivārthitvād vyavahāriṇāṃ | tathā ca bhedaścāsamito grāhya ityuktaṃ | "tasmā"rityabhyupagantavyaṃ || (190)

{2.191aba}

[2.191aba,0]

vyavadhānenāpi rūpakāraṇatā syāditi cet | āha |

[2.191aba,1]

"sākṣāccet jñānajanane samartho viṣayokṣavat |"

[2.191aba,2]

"sākṣācca viṣayo" rūpādiḥ svagrāhaka"jñānajanane samartho'kṣavat" | na vyavadhānena | smṛtyadhīnatāyāṃ doṣasyoktatvāt | tasmādaśabdasaṃsṛ/?/ṣṭārthabalabhāvitadrūpānukāripratyakṣamanāviṣṭābhilāpamavikalpakameva yuktaṃ || ḹ ḹ ||

{ii.vi}

<(6. pratyakṣabhedāḥ)>

<(1) indriyapratyakṣam>

{2.191cada}

[2.191cada,0]

"atha kasmād dvayādhīnajanma tattena nocyate || 191 ||"

[2.191cada,1]

"atha dvayādhīnajanma"viṣayendriyotpatti"tadi"ndriyajñānamindriyeṇo"cyate" vyapadiśyate pratyakṣamiti pratigatamakṣampratyakṣamindriyāśritamityarthaḥ ḥ | kasmātpunarvviṣayeṇa "nocyate" prativiṣayamiti || (191)

{2.192}

[2.192,0]

na khalu vyasanitayā vyapadeśo niyujyate | api tu |

[2.192,1]

"samīkṣya gamakatvaṃ hi vyapadeśo na gṛhyate | taccākṣavyapadeśesti taddharmaśca niyojyatām || 192 ||"

[2.192,2]

"gamakatvaṃ samīkṣya" paribhāvya | "tacca gamakatvamakṣeṇa vyapa" pratyakṣamityatrāsti tasya gamakatvasya vyāpakasya "dharmmo" vyāpyabhūto "niyojyatāṃ |"(192)

{2.193}

[2.193,0]

"tato liṅgasvabhāvotra vyapadeśe niyojyatām | nivarttate vyāpakasya svabhāvasya nivṛttitaḥ || 193 ||"

[2.193,1]

"tato" vyāpakābhāvāt "vyapadeśe" dharmmiṇi "atra" gamakatve sādhye "niyojyatāṃ" liṅgaṃ | prativiṣayamiti vyapadeśāt "vyāpakasya" gamakatvasya "nivṛttito nivartate" niyojyateti vyāpakānupalabdhyā tatra niyojyatvābhāvaḥ siddhaḥ | (193)

{2.194}

<ka. akṣāṇāṃ gamakatvāt pratyakṣam>

[2.194,0]

"sañcitaḥ samudāyaḥ sa sāmānyaṃ tatra cākṣadhīḥ | sāmānyabuddhiścāvaśyaṃ vikalpenānubadhyate || 194 ||"

[2.194,1]

nanu sañcitālambanāḥ pañca vijñānakāyā iti siddhāntaḥ | "tatrānekārtha" miti coktaṃ | tathā ca paramāṇūnāṃ "samudāyaḥ" sañcita ityucyate | "sa" eva ca sāmānye mataḥ "tatra ca" sāmānye'"kṣadhī"rjjāyate | "sāmānyabuddhiścāvaśyaṃ vikalpenānubadhyate" anusīvyate | (194)

{2.195}

[2.195,0]

tatkathamavikalpaṃ pratyakṣamucyate ||

[2.195,1]

atrāha |

[2.195,2]

"arthāntarābhisambandhājjāyante ye'ṇavo'pare | uktāste sañcitāste hi nimittaṃ jñānajanmanaḥ || 195 ||"

[2.195,3]

"arthāntarāṇāṃ paramāṇvantarāṇāmabhisambandhāt" sannidhānaviśeṣeṇopasarpaṇapratyayebhyaḥ pūrvvakebhyaḥparamasannihitebhyo'parenye"ye'ṇavo jāyante" te sañcitā "uktāḥ "tālambanā vijñānakāya ityādau | "jñānajanma"nasta eva hi "nimitta"muktāḥ tatrānekārthajanyatvādityādinā | (195)

{2.196}

[2.196,0]

"aṇūnāṃ sa viśeṣaśca nāntareṇāparānaṇūna | tadekāniyamājjñānamuktaṃ sāmānyagocaram || 196 ||"

[2.196,1]

"aṇūnāṃ" sa ca jñānajananasāmarthyalakṣaṇo "viśeṣo'parānaṇūna"vyavadhānavarttino'ntareṇa vinā na bhavati | na hi pratyekamaṇavo dṛśyāḥ kiṃ tu sahitā eva | "tattasmā"sminnarthe paramāṇau jñānasyā"niyamāt sāmānyagocaraṃ" saṃcitaparamāṇusaṃghātaviṣayaṃ "jñānamuktaṃ" tattvavādinā | na tu paramāṇvatiriktasāmānyaviṣayaṃ | tatkathaṃ sāmānyaviṣayatvāt savikalpatvaprasaṅgaḥ || (196)

{2.197}

[2.197,0]

"athaikāyatanatvepi nānekaṃ dṛśyate sakṛt | sakṛdgrahāvabhāsaḥ kiṃ viyukteṣu tilādiṣu || 197 ||"

[2.197,1]

athaikendriyajñānajanakatvāt nīlapītādīnā"mekāyatanatve" rūpāyatanatvasaṃgrahepi "nānekaṃ" nīlādi "sakṛd dṛśyate" kintu krameṇa tatkathamaṇūnā "bahūnāmekadā""grahaṇaṃ | atrocyate" | yadi nānekamekadā gṛhyate tadā "tilādiṣu viyukteṣu" vibhinna"deśeṣu sakṛdgra"hāva"bhāso" yugapad grahaṇānubhavaḥ kiṃ kasmāddhe toḥ | (197)

{2.198}

[2.198,0]

jñānānāṃ laghuvṛttitvāt sakṛd grahaṇabhramaścet | āha |

[2.198,1]

"pratyuktaṃ lāghavañcātra teṣveva kramapātiṣu | kiṃ nākramagrahastulyakālāḥ sarvvāśca buddhayaḥ || 198 ||"

[2.198,2]

"pratyuktaṃ" pratikṣiptaṃ "cātra" sakṛdgrahāvabhāse "lāghavaṃ" buddhīnāṃ | anyatrāpi samānaṃ tadvarṇṇayorvvā sakṛcchruti(2 | 135)rityādinā | tathāpyucyate | "teṣveva" tilādiṣu hastādibhyaḥ "kramapātiṣu kiṃ" kasmā"nnākramagrahaṇaṃ" bhavati | "sarvvāśca buddhayaḥ" sahāvasthiteṣu sambhavantya"stulyakālāḥ" | (198)

{2.199}

[2.199,0]

tataḥ |

[2.199,1]

"kāścittāsvakramābhāsāḥ kramavatyoparāśca kim | sarvārthagrahaṇe tasmādakramoyaṃ prasajyate || 199 ||"

[2.199,2]

"tāsu kāścidakramābhāsāyāḥ" sahasthitavastuviṣayāyā aparāśca buddhayaḥ "kramavatyo"'yugapatpratibhāsāḥ "kiṃ" bhavanti yāḥ kramapātivastuviṣayāḥ | asti cāyaṃ bhedaḥ | "tasmātsarvva"syārthasya kramiṇo'kramiṇaśca "grahaṇe'kramo'yaṃ" lāghavāviśeṣā"tprasajyate" | (199)

{2.200}

[2.200,0]

kiñca |

[2.200,1]

"naikaṃ citrapataṅgādi rūpaṃ vā dṛśyate katham | citraṃ tadekamiti cedidaṃ citratarantataḥ || 200 ||"

[2.200,2]

"citrapataṅgādi naikama"nekaṃ nīlādirūpaṃ "vā dṛśyate kathaṃ" yadi nānekamekena gṛhyate | "citraṃ" nīlapītādyātmakaṃ tatpataṅgādika"mekamiti cet" idañcitra"mekaṃ" yaducyate ta"ttata"ścitrapataṅgādapi "citrataramā"ścaryataraṃ | citramiti nānārūpāṇi tadeva punarekamucyata ityupahasati || (200)

{2.201}

[2.201,0]

tathā ca |

[2.201,1]

"naikaṃ svabhāvaṃ citraṃ hi maṇirūpaṃ yathaiva tat | nīlādi pratibhāsaśca tulyaścitrapaṭādiṣu || 201 ||"

[2.201,2]

"citrama"nekarūpaṃ "hi" yasmāttasmānnaikaṃ pataṅgādi | "yathaiva" saṃsthānaviśeṣeṇa sanniviṣṭānāṃ bahūnāṃ "maṇī"nāṃ "rūpaṃ ta"ccitramanekaṃ naikamavayavi dravyaṃ vijātīyānāṃ dravyānārambhāt | citrabuddhirekatvānmukhyā pataṅgemaṇirūpādiṣu punarupacariteti cet | āha | nīlādipratibhāsaścitrapratibhāsaḥ sa "citrapaṭa ādi"ryeṣāṃ maṇirūpādīnāṃ teṣu citrapataṅge "ca tulyaḥ" | na tvagnimāṇavakayordahanabuddhiriva skhaladaskhaladvṛttirlakṣyate | (201)

{2.202}

[2.202,0]

"tatrāvayavarūpañcait kevalaṃ dṛśyate tathā | nīlādīni nirasyānyaccitraṃ citraṃ yadīkṣase || 202 ||"

[2.202,1]

"tatra" citrapaṭādiṣu kevalamava"yavarūpaṃ tathā citratayā dṛśyate" nāvayavī vijātīyānāṃ dravyānārambhāditi cet | citrapataṅgādāvapi "nīlādīni nirasya" pṛthakkṛtya "tebhyo"mavayavirūpaṃ "yadīkṣase" tvaṃ ta"ccitra"māścaryaṃ | svasiddhāntānurāgabheṣajaviśodhitacakṣurīkṣase tvameva yadīdṛśamavayavinaṃ paraṃ nātrānyeṣāmadhikāraḥ | (202)

{2.203}

[2.203,0]

api ca |

[2.203,1]

"tulyārthākārakālatvenopalakṣitayordvayoḥ | nānārthā kramavatyekā kimekārthākramāparā || 203 ||"

[2.203,2]

tulyārthākāratvena tulyakālattvena "copalakṣitayoḥ" kṛtrimākṛtrimapataṅgaviśeṣaṇayordvayormmadhye "ekā" kṛtrimapataṅgaviṣayā "dhīrnānārthā" vijātīyātmakadravyānārambhāt "kramavatī" ca nīlānāṃ bahūnāṃ krameṇa grahaṇāt | "aparā" akṛtrimapataṅgaviṣayā ekārthāviyaviviṣayā ata evākramā ca kiṃ kasmādiṣyate | dvayorapi samānatā yuktā nimittasya sāmyāt | (203)

{2.204}

[2.204,0]

kiñca |

[2.204,1]

"vaiśvarūpyāddhiyāmeva bhāvānāṃ viśvarūpatā || taccedanaṅgaṃ keneyaṃ siddhā bhedavyavasthitiḥ || 204 ||"

[2.204,2]

"dhiyāmeva vaiśvarūpyānnā"nākāratvād "bhāvānāṃ" grāhyānāṃ "viśvarūpatā" vyavasthāpyate | citrasyāvayavina ekatāsvīkāre tadbuddhiṣu pratibhāsanānātvaṃ bhedavyavasthitā"vanaṅgaṃ cet" | tadā bhāvānāṃ "bhedavyavasthiti"rapahanūyetaiva | "kenā"nyena nibandhena "siddhā" bhaviṣyati | (204)

{2.205}

[2.205,0]

api ca |

[2.205,1]

"vijātīnāmanārambhādālekhyādau na citradhīḥ | arūpatvānna saṃyogaścitro bhakteśca nāśrayaḥ || 205 ||"

[2.205,2]

"vijātīnāṃ" bhinnajātīnāṃ rāgadravyāṇāṃ kāryadravyā"nārambhāt ālekhyādau " syāt || ālekhyaṃ saṃyogastasya citraṃ rūpamiti cet |"na" |"saṃyogo"pi citrastasyā"rūpatvāt" | saṃyogo guṇastathā rūpañca | na ca guṇe guṇāntaramasti ||

[2.205,3]

syādetat | yathā taruṣu saṃkhyālakṣaṇaṃ vanaṃ kusumitatvaṃ cāta ekārthasamavāyāt vane kusumitabuddhiḥ | tathāvayaveṣu citrasaṃyogayoḥ samavāyāccitraṃ citramiti buddhirupacārādityādi bhakterupacārasya ca saṃyoga "āśrayo na" yuktaḥ | (205)

{2.206}

[2.206,0]

"pratyekamavicitratvād gṛhīteṣu krameṇa ca | na citradhīsaṅkalanamanekasyaikayā'grahāt || 206 ||"

[2.206,1]

"pratyeka"mavayavānāma"vicitratvāt" | nīlādiṣu "krameṇa" svabuddhibhi"rgṛhīteṣu"buddhyantareṇa citrasaṃkalanaṃ saṃkṣipya grahaṇañca na yuktaṃ | "ekayā" dhiyā'"nekasyāgra" | (206)

{2.207}

[2.207,0]

"nānārthaikā bhavettasmāt siddhātopyavikalpikā | vikalpayannāyekārtha yatonyadapi paśyati || 207 ||"

[2.207,1]

kathaṃ nīlānāmekabuddhyā "saṃkalanaṃ" | iṣṭau vā tasmātsaṃkalanasvīkārādevaikā buddhirnānārthā'nekaviṣayā bhavet | ato'nekārthavedanādapi buddhira"vikalpikā " | yataḥ śabdayojita"mekamarthaṃ vikalpa"yannā"nyada"saṃyojitamarthāntara"mapi paśyati" draṣṭā | na hyekadānekaśabdayojanā tasmādarthasañcayaviṣayatvāt sāmānyaviṣayatvaṃ | tathāpi tvavikalpite tena virodhaḥ | (207)

{2.208}

<kha. citraikatvacintā>

[2.208,0]

nanu |

[2.208,1]

"citrāvabhāseṣvartheṣu yadyaikatvaṃ na yujyate | saiva tāvat kathaṃ buddhirekā citrāvabhāsinī || 208 ||"

[2.208,2]

"citraṃ" nānākāro'"vabhāso" yeṣāṃ pataṅgādīnāṃ teṣvartheṣve"katvaṃ" na yujyate | "yadi " citrārthagrāhiṇī buddhiścitrāvabhāsinī citrākārā "kathamekā" saṃmatā | yathā citratvepi buddhirekā tathā kāryadravyañcaikaṃ syāt | (208)

{2.209}

[2.209,0]

atrāha |

[2.209,1]

"idaṃ vastubalāyātaṃ yad vadanti vipaścitaḥ |"

[2.209,2]

idaṃ vastuno'vyabhicāri liṅgasya "balādāyātaṃ yadvadanti vipaścito" bu ddhā bhagavantaḥ |

[2.209,3]

kiṃ tadityāha |

[2.209,4]

"yathā yathārthā cintyante viśīryante tathā tathā || 209 ||"

[2.209,5]

"yathā yathā" yena prakāreṇa ekatvenānekatvena "vā'rthā" nīlādayo bāhyajñānātmāno vā "vicintyante tathā" viśīryante kvacidapi "na" vyavatiṣṭhanta iti yāvat | na hi jñānamekaṃ nānākāratvāt | tallakṣaṇatvācca bhedasya | nāpyanekaṃ citrapratibhāsānupapatteḥ | parasparamavedanāt | anyasya ca grāhakasyābhāvāt | (209)

{2.210}

[2.210,0]

"kiṃ syāt sā citrataikasyāṃ;"

[2.210,1]

nanu yadi "sā citratā" buddhā"vekasyāṃ" syāt tayā ca citramekaṃ dravyaṃ vyavasthāpyeta | tadā "ki" dūṣaṇaṃ "syāt" |

[2.210,2]

āha |

[2.210,3]

"na syāttasyāṃ matāvapi |"

[2.210,4]

"na" kevalaṃ dravye tasyāṃ matāvapye"kasyāṃ na syā ccitratā" | ākāranānātvalakṣaṇatvād bhedasya | nānātvepi citratā katham | anekapuruṣapratītivat |

[2.210,5]

kathantarhi pratītirityāha |

[2.210,6]

"yadīdaṃ svayamarthānāṃ rocate tatra ke vayam || 210 ||"

[2.210,7]

"yadīda"matādrūpyepi tādrūpyaprathana"marthā"nāṃ bhāsamānānāṃ nīlādīnāṃ "svayama"parapreraṇayā "rocate | tatra" tathāpratibhāse "ke vayama"sahamānā'pi niṣeddhuṃ | avastu ca pratibhāsate ceti vyaktamālīkyaṃ | (210)

{2.211}

[2.211,0]

"tasmānnārtheṣu na jñāne sthūlābhāsastadātmanaḥ | ekatra pratiṣiddhatvād bahuṣvapi na sambhavaḥ || 211 ||"

[2.211,1]

"tasmānnārtheṣu bāhyeṣu na jñāne" tadgrāhake "sthūlābhāsaḥ" sthūla ākāraḥ saṃgacchate | "tadātmanaḥ" sthūlasvarūpa"syaikatrā"vayave paramāṇau vā "pratiṣiddhatvāt | bahuṣvapi" teṣu "sambhavo nā"sti militā api hi ta"eva" | te ca pratyekaṃ sthaulyavikalā iti samuditā api tathaiva syuḥ | tathā nīlādyākāreṣu pratyekaṃ citrasya sthaulyasyābhāvāt samudāyepyabhāvaḥ | (211)

{2.212}

[2.212,0]

nanu sukhādyātmakaṃ svaprakāśaṃ vijñānamekamidamiti yo gā cā ra matamavyāhata"mityāha" |

[2.212,1]

"paricchedontaranyo'yaṃ bhāgo bahiriva sthitaḥ | jñānasyābhedinau bhinnau pratibhāso hyupaplavaḥ || 212 ||"

[2.212,2]

"paricchedo" grāhakākāraḥ sukhāde"rantara"bahirdeśe paricchedā"danyoyaṃ" bhāgo grāhyo nīlādirbbahiḥsthita "ivā"bhāti sarvveṣāṃ | "hi"ryasmāt "jñānasyābhedinau bhi"nnāvākārau tattvato "na" yuktau | tasmādantarbbahirdeśasambandhatayā "pratibhāsa upaplavo na " | (212)

{2.213}

[2.213,0]

"tatraikasyāpyabhāvena dvayamapyavahīyate | tasmāttadeva tasyāpi tattvaṃ yā dvayaśūnyatā || 213 ||"

[2.213,1]

"tatra" ekajñānātmani viruddhaṃ dvayaṃ na yuktami"tyekasya" grāhyatvasya grāhakatvasya vāvaśyābhyupagantavye"nābhāvena dvayamapyavahīyate" | anyonyasāpekṣayorekābhāve'parābhāvasya nyāyaprāptatvāt | "tasmāttasya" jñānasyā"pi tattvaṃ tadeva yā" dvayena grāhyagrāhakākāreṇa śūnyatā nāma | (213)

{2.214}

[2.214,0]

"tadbhedāśrayiṇī ceyaṃ bhāvānāṃ bhedasaṃsthitiḥ | tadupaplavabhāve ca teṣāṃ bhedopyupaplavaḥ || 214 ||"

[2.214,1]

"iyaṃ ca bhāvānāṃ" rūpavedanādīnāṃ "bhedasaṃ"sthitiḥ | tasya grāhyagrāhakasya "bhedaḥ" sa "āśrayo" yasyāḥ sā tathā | tasya grāhyagrāhakabhāvasya bhedavyavasthānibandhanasyo"paplavabhāve" mithyātve ca teṣāṃ rūpādīnāṃ "bhedo"'pi tadvyavasthāpita upaplavaḥ | na kevalaṃ rūpādīnāṃ bhedābhedāvupaplavaḥ | (214)

{2.215}

[2.215,0]

lakṣaṇaśūnyatvānniḥsvabhāvatvamapītyāha |

[2.215,1]

"na grāhyagrāhakākārabāhyamasti ca lakṣaṇam | ato lakṣaṇaśūnyatvānniḥsvabhāvāḥ prakāśitāḥ || 215 ||"

[2.215,2]

rūpādīnāṃ "grāhyagrāhakākārā"bhyāṃ "bāhyaṃ" bhinnaṃ "lakṣaṇaṃ na cāsti" | tathā hi viṣayatayā kiñcinnirddiśyate | yathā rūpyata iti kṛtvā rūpaṃ | kiñcidviṣayitayā vijānātītyādi vyutpattyā yathā rūpiṇaḥ skandhāḥ | na tvetadvyatiriktaṃ kiñcillakṣaṇamasti | "ato lakṣaṇena" grāhyagrāhakatvena "śūnyatvānniḥsvabhāvāḥ" sarvvadharmmāḥ "prakāśitā" bhagavadbhirbu ddhaiḥ | (215)

{2.216}

[2.216,0]

kiñca | bahirarthavādepi lakṣaṇaśūnyatvāt niḥsvabhāvatāṃ dharmmāṇāmākhyātumāha |

[2.216,1]

"vyāpāropādhikaṃ sarvaṃ skandhādīnāṃ viśeṣataḥ | lakṣaṇaṃ sa ca tattvanna tenāpyete vilakṣaṇāḥ || 216 ||"

[2.216,2]

"skandha" ādiryeṣāṃ dhātvāyatanā"nāṃ" teṣāṃ yallakṣaṇaṃ rāśībhavantīti rāśyarthaḥ skandhānāṃ | kāryotpādakatvenākārārtho dhātūnāṃ | āyantanvantītyāyadvārārtha āyatanānāṃ | "tatsarvaṃ lakṣaṇaṃ vyāpāropādhikaṃ" vyāpāraviśeṣaṇaṃ | "sa ca" vyāpāro'pratīterbhedapakṣe na tattvaṃ | abhedepi prāgabhāvī bhāva eva syāt | sa ca tattvaṃ na bhavati | aśaktaṃ sarvamiti cedi(2 | 4) tyatroktakramāt | "tena" vyāpāropādhikalakṣaṇāyogenāpi "vilakṣaṇā" niḥsva"bhāvā ete" skandhādayaḥ | (216)

{2.217}

[2.217,0]

kathaṃ tarhi bāhyaskandhādideśanā bhagavatāmityāha |

[2.217,1]

"yathāsvaṃpratyayāpekṣādavidyopaplutātmanām | vijñaptirvitathākārā jāyate timirādivat || 217 ||"

[2.217,2]

anādya"vidyopaplutātma"nāmaprahīṇākliṣṭajñānānāṃ puṃsāṃ yathāsvaṃ yasya bhramasya ya atmīyaḥ pratyayo "yathāsvaṃpratya"yastasyā"pekṣaṇa"mapekṣaḥ | tasmādvitathau grāhyagrāhakākārau yasyāḥ sā tādṛśī "vijñaptirjāyate | timirādivat" timirādāviva, "vitathākāra"candradvayādivijñāptiḥ | (217)

{2.218}

[2.218,0]

"asaṃviditatattvā ca sā sarvvāparadarśanaiḥ |"

[2.218,1]

sā ca vijñaptiḥ sarvvairaparadarśanairanutkṛṣṭadarśa"nairasamviditā" dvayaśūnyatātattvaṃ yasyāḥ sā'saṃviditatatvā |

[2.218,2]

kasmādityāha |

[2.218,3]

"asaṃbhavādvinā teṣāṃ grāhyagrāhakaviplavaiḥ || 218 ||"

[2.218,4]

"grāhyagrāhakaviplavairvvinā teṣā"maparadarśanānāṃ vijñaptera"sambhavāt" | grāhyagrāhakopaplutadarśanatvameva cānutkṛṣṭadarśanatvaṃ | (218)

{2.219}

[2.219,0]

"tadupekṣitatattvārthaiḥ kṛtvā gajanimīlanam | kevalaṃ lokabudhyaiva bāhyacintā prayanyate || 219 ||"

[2.219,1]

"tad bhrā"ntadarśanānurodhā"dupekṣitatatvārthai"ravadhāritatadadvayavivekai"rbhagavadbhirbuddhai" gajasyeva pārśvadvayaṃ paśyatopi nayananimīlanakalayā tattvamapaśyantamivātmānaṃ darśayadbhi"rloka"syāvidyopahatasya "buddhyā" dvayagrāhiṇyā "bāhya"sya "cintā"skandhāyatanāditvena "pratanyate" | skandhādideśanayā hi lokabuddhyanurodhapravartitapāṣaṇḍagrāhanivṛttau mukhyayā yeṣu mumukṣavo'vatāryanta iti deśanākramaḥ | (219)

{2.220}

[2.220,0]

athavā citratvepi bāhyamekaṃ na yuktaṃ buddhistu citrāpyekaiveti darśayitumāha |

[2.220,1]

"nīlādiścitravijñāne jñānopādhirananyabhāk || aśakyadarśanaḥ;"

[2.220,2]

"nīlādiścitre jñāne jñānopādhira"nubhavasyātmabhūtaḥ "ananyabhāk" ākārāntarāsahacaraḥ kevala ityarthaḥ | tādṛśo'"śakyadarśanaḥ" sahaivākārāntaravedananiyamāt | na hi citre vijñāne samutpanne nīlaṃ nirasya pītaṃ śakyadarśanaṃ | tasmādaśakyavivecanatvaṃ tulyayogakṣematvaṃ sahapratibhāsaniyatatvaṃ jñānātmanāṃ nīlādīnāmekatvaṃ | bāhyātmanāṃ tu naitatsaṃbhavati | ekaṃ pidhāyāpi draṣṭumanyasya śakyatvāt |

[2.220,3]

nanu jñānākāropi nīlaḥ pītānubhavakāle tadā nānubhūyate tadā śakyavivecana evetyāha |

[2.220,4]

"taṃ hi patatyarthe vivecayan || 220 ||"

[2.220,5]

tamanubhūyamānāt pītāt "vivecayan" bhedena vyavasthāpayan pramātā "artha" eva nīle "patati" vivecakatvena | parokṣaṃ tadā nīlamartha eva | aparokṣataiva tu jñānasvabhāvaḥ | ato yad vivicyate tadajñānaṃ | yajjñānaṃ tanna vivecyata eva | (220)

{2.221}

[2.221,0]

tasmād |

[2.221,1]

"yad yathā bhāsate jñānaṃ tattathaiva prakāśate | iti nāmaikabhāvaḥ syāccitrākārasya cetasi || 221 ||"

[2.221,2]

"yajjñānaṃ yathā" nīlādyātmatayā jātaṃ "sattathā" bhāsate "prakāśate" | bhāsamānasvabhāvatvāt "jñānaṃ" tathā tenaiva svarūpeṇānubhūyate sarveḥ pratipattṛbhiḥ | na cotpannasyāpi jñānasya svaprakāśakasyāviditaḥ kaścidākārosti "itya"śakyavivecanatvāt tulyayogakṣematvāt sahapratibhāsaniyamāt | "citra"sya nīlapītādyā"kārasya "tasi buddhāvekabhāvo nāma bhavettadā ko doṣaḥ | (221)

{2.222}

[2.222,0]

"paṭādirūpasyaikatve tathā syādavivekitā |"

[2.222,1]

jñānavat paṭādirūpasya ekatve'bhyupagamyamāne tathā jñānasyevāvivekitā'śakyavivecanatvaṃ syāt | na cāsti | nīlādīnāṃ grahaṇāgrahaṇabhedasya darśanāt |

[2.222,2]

syādetad | avayavā nīlādyāḥ parasparato'vayavinaśca bhinnāsteṣāṃ bhedādvivekena grahaṇaṃ | yastvabhinno'vayavī na tasya vivekena grahaṇamityāha |

[2.222,3]

"vivekīni nirasyānyadā viveki ca nekṣate || 222 ||"

[2.222,4]

vivekīni nīlādyavayavarūpāṇi nirasya pṛthak kṛtvā "anyadā vivekirūpañca " | dṛśyasammatamanupalabhyamānaṃ kathamabhyupagamārha | (222)

{2.223}

[2.223,0]

yaccocyate paramāṇavaḥ pratyekamatīndriyatvāt sañcitā api na jñānagocara iti tatrāha |

[2.223,1]

"ko vā virodho bahavaḥ saṃjātātiśayāḥ pṛthak | bhaveyuḥ kāraṇaṃ buddheryadi nātmendriyādivat || 223 ||"

[2.223,2]

"yadi bahavaḥ" paramāṇava upasarpaṇapratyayāt "saṃjā tātiśayā" vijñānajananayogyāḥ saṃhatā utpannā svagrāhi kāryañca "buddheḥ kāraṇaṃ bhave"yustadā "ko virodha indriyā" divat | indriyādayaḥ pratyekaṃ na buddherheturmilitāstu bhavanti tadvadaṇavopi syuḥ | na hi pareṣāmivāsmākañca nityaikasvabhāvā aṇavaḥ | te hi yathāpratyayamatīndriyāḥ santa aindriyā api syuḥ || (223)

{2.224}

[2.224,0]

nanu hetutvepi kathamaṇavo grāhyā ityāha |

[2.224,1]

"hetubhāvādṛte nānyā grāhyatā nāma kācana ||"

[2.224,2]

"hetubhāvadṛte vinā grāhyatā nāma" yā prasiddha sā nānyā "kācit" | api tu hetutaina grāhyatā |

[2.224,3]

evantarhīndriyādikamapi hetutvād grāhyaṃ syādityāha |

[2.224,4]

"tatra buddhiryadākārā tasyāstad grāhyamucyate || 224 ||"

[2.224,5]

"tatra" teṣu hetuṣu "buddhiryadākārā" bhavati "tasyā" buddhestad grāhya"mucyate" aṇusañcayaḥ | saiva ca buddhirākāramanukaroti nendriyādeḥ | (224)

{2.225}

[2.225,0]

"kathaṃ vā'vayavī grāhyaḥ sakṛt svāvayavaiḥ saha | na hi gopratyayo dṛṣṭaḥ sāsnādīnāmadarśane || 225 ||"

[2.225,1]

"tatkathaṃ" tadgrāhyaṃ | yopyāha | nānekaṃ "sakṛ"d gṛhyata iti | tanmate"'vayavī " sāsnākakudlāṅgūlādibhiḥ saha kathamvā grāhyo yuktaḥ | na gṛhyata eveti cet | "na hi go"ravayavinaḥ "pratyayaḥ"vayavā"nāmadarśane" kvāpi "dṛṣṭaḥ" | (225)

{2.226}

[2.226,0]

"guṇapradhānādhigamaḥ sahāpyabhimato yadi | sampūrṇāṅgo na gṛhyeta sakṛnnāpi guṇādimān || 226 ||"

[2.226,1]

"yadi sahāpyabhimato guṇa"pradhānayorviśeṣaṇaviśeṣyayora"dhigamo" nopādhīnāmanyonyaṃ viśeṣaṇaviśeṣyabhūtānāṃ dravyānāṃ vā tādṛśānāṃ | evantarhi viṣāṇī sāsnādimāniti vā yadā gṛhyate tadā tenaivāvayavena sambandhavyavasāyāditarāvayavasambandhānavasāyāt "saṃpūrṇāṅgo"'vayavī "na gṛhyeta | sakṛd" gṛhyate ca | "nāpi guṇā" gṛhyeta | viṣāṇī gauriti buddhyā viṣāṇaviśiṣṭo gaurviṣayīkṛto na tvanye guṇakarmasāmānyādayaḥ | tataśca nīlādirūpaṃ guṇaḥ parispandādi ca karmma | vastutvādi ca sāmānyaṃ na gṛhyeta | dṛṣṭaviruddhañcaitat | (226)

{2.227}

[2.227,0]

sarvveṣāṃ guṇakarmmasāmānyāvayavādīnāṃ vastuto viśeṣaṇatvāt "sarvvagrahaṇamiti" cet | āha |

[2.227,1]

"vivakṣā paratantratvāt viśeṣaṇaviśeṣyayoḥ | yadaṅgabhāvenopāttantattenaiva hi gṛhyate || 227 ||"

[2.227,2]

"viśeṣaṇaviśeṣyayorvvivakṣāparatantratvān" puruṣecchānurodhāt na pāramārthikatvaṃ | tathā viṣāṇī gauriti gorviṣāṇamityādau viparyayo viśeṣaṇaviśeṣyayoḥ prayokturicchāvaśena dṛśyate | tasmādyadeva "hyaṅgabhāvena" viśeṣaṇabhāvena svamanīṣikayā pratipādayitropāttaṃ "tenaiva" viśeṣaṇena viśiṣṭaṃ tadvivakṣitaṃ "gṛhyate" na taditaraiḥ | teṣāmavivakṣitatvenāvivakṣitatvāt | tataśca na saṃpūrṇṇāṅgo nāpi guṇādimān gṛhyeta | (227)

{2.228–2.229}

[2.228–2.229,0]

kiñca |

[2.228–2.229,1]

"svato vastvantarābhedād guṇāderbhedakasya ca | agrahādekabuddhiḥ syāt paśyatopi parāparam || 228 ||"

[2.228–2.229,2]

"guṇādibhedagrahaṇānnānātvapratipadyadi | astu nāma tathāpyeṣāṃ bhavet sambandhisaṃkaraḥ || 229 ||"

[2.228–2.229,3]

vastunaḥ "svato vastvantarād bhedābhāvāt" | vadanti hi svato hi na gaurnāgaurggotvayogāt gauḥ | tathā svato hi śuklo nāśuklaḥ śuklatvayogāt śukla ityādi | "bhedakasya ca guṇā"deragrahāt padārthaiḥ saha | tataśca "parāparama"rthajātaṃ "paśya"padārthatva"buddhiḥ syāt" | na hi dravyāṇāmanyonyasya bhedakā guṇajātyādayastaiḥsaha gṛhyante yena bhedabuddhiḥ syāt | dravye gṛhīte paścād guṇādīnāṃ bhedānāṃ viśeṣāṇāṃ nānātvagrahaṇaṃ dravyāṇāṃ yadīṣyate | "astu nāma" paścād guṇādigrahaṇaṃ | "tathāpyeṣāṃ" guṇakarmmasāmānyādīnāṃ "sambandhinaḥ sāṃkaryaṃ" syāt | svato hi dravyaṃ bhedānnopalabhyate | paścādupalabhyamānaistu guṇādibhiḥ saṃbandhitayāvagatairbhedena tad vyavasthāpanīyaṃ | tataścaikatraika dravye guṇādayaḥ sambandhitayā pratīyeran || bhinnadeśānāṃ guṇānāṃ bhinnadeśeṣu yojanānna sambandhisāṃkaryamiti cet | na | deśabhedasyāpi viśeṣaṇatvāt sopyekasyeti syāt | ekasya viruddhadharmāyogāt pratīyamānārthāḥ paścāt pratīyamānairūpādhibhirbhinnā vyavasthāpyanta iti cet | nanvevamapi svato'rthānāṃ bhedābhāvāt | bhedanibandhanaiścopādhibhiḥ saha vedanābhāvānnādhyakṣasiddhā bhedavyavasthitiḥ syāt | kintu viruddhopādhisambandhānyathānupapattyā kalpanīyā | tathā ca pratyakṣavirodhaḥ |

[2.228–2.229,4]

atha dṛṣṭerthe paścāttanamadhyakṣamupādhigrāhakaṃ tān yojayed bhedagrāhakaṃ | kathamadṛśyamāne yojanopādhīnāṃ pratyakṣakṛtā vikalpakṛtaiva tu syāt | tathā ca vyaktaṃ na bhedadarśanaṃ syāt | vikalpaviṣayasyāsphuṭatvāt | ṛṣṭe'rthe paścādupādhiḥ pratīyamānastasyaiva dṛṣṭa iti cet | tasyeti kimucyate | na tāvadanekāsūpādhigrahaṇāt pūrvvamanekatvasyāpratīteḥ | ekaṃ cet kathamupādhibhirbhedanīyaṃ | anavadhṛtaikānekabhāvaṃ vastumātraṃ taditi cet | tatra tarhi deśabhedādayopyupādhayaḥ paścādupalabhyamānā yojyante | tadanantaraṃ dṛṣṭatvāt tataścānivāryaḥ sambandhisaṃkaraprasaṅgaḥ | (228–229)

{2.230}

[2.230,0]

sāṃ khya matepi |

[2.230,1]

"śabdādīnāmanekatvāt siddhonekagrahaḥ sakṛt | sanniveśagrahāyogādagrahe sanniveśinām || 230 ||"

[2.230,2]

"śabdādīnāṃ" sukhaduḥkhamohātmakatayā anekatvāt śabdādigrahe "sakṛdanekagrahaḥ " | na hyaṅgulyagrahaṇe muṣṭigrahaṇaṃ | (230)

{2.231}

<ga. ka kalpanāpoḍhatve dharmadharmyādisaṃgatiḥ>

[2.231,0]

yadi pratyakṣamavikalpaṃ tadā kathaṃ dharmmadharmmyādigrahaṇamityāha |

[2.231,1]

"sarvato vinivṛttasya vinivṛttiryato yataḥ | tad bhedonnītabhedā sā dharmmiṇo'nekarūpatā || 231 ||"

[2.231,2]

"sarvvataḥ" parasmā"dvinivṛttasyā"rthasya "yato yataḥ" parasmā"dvinivṛttastairbhedai"rvyāvṛttibhirunnītā sā'"nekarūpatā" dharmmidharmmātmakatayā "dharmmiṇo"'rthasya | sarvvaṃto vyāvṛtte pratyakṣeṇa gṛhīte vastuni tadvyāvṛttyanukāriṇo vikalpāḥ pratyakṣadṛṣṭatvena dharmmidharmmabhāvaṃ vyavasthāpayantīti pratyakṣakṛtaḥ sa ucyate | na tu pratyakṣapratibhāsamānatvāt | (231)

{2.232}

[2.232,0]

tathā hi |

[2.232,1]

"te kalpitā rūpabhedād nirvvikalpasya cetasaḥ | na vicitrasya citrābhāḥ kādācitkasya gocaraḥ || 232 ||"

[2.232,2]

"te" dharmidharmādayo "rūpabhedād" buddhyākāraviśeṣā vijātīyavyāvṛttyāśrayeṇa "kalpitā" vicitrābhā vastubalabhāvitvāt "kādācitkasya vicitrasya" dharmmidharmmabhedapratibhāsarahitasya "nirvvikalpasya cetasaḥ" pratyakṣasya "na gocaraḥ" | pratyakṣaṃ hi vastusāmarthyotpannaṃ tadākāramanukuryāt na vikalpitaṃ | (232)

{2.233}

<kha śabdavikalpaviṣayaḥ sāmānyam>

[2.233,0]

bhavatu vā vastveva sāmānyaṃ tathāpi nāsau śabdavikalpaviṣaya ityāha |

[2.233,1]

"yadyapyasti sitatvādi yādṛgindriyagocaraḥ | na sobhidhīyate śabdairjñānayo rūpabhedataḥ || 233 ||"

[2.233,2]

"yadyapi sitatvādi" sāmānyamasti paṭādau dharmmiṇi "yādṛk" sitatvādiviśadākāra "indriyasya gocaraḥ | sa" indriyajñānagocaro'rtho'"bhidhīyate na śabdaiḥ | jñānayo"rindriyaśabdajanitayo "rūpa"syākārasya sphuṭāsphuṭatvena "bhedataḥ" (233)

{2.234}

[2.234,0]

"ekārthatvepi buddhīnāṃ nānāśrayatayā sa cet | śrotrādicittānīdānīṃ bhinnārthānīti tatkutaḥ || 234 ||"

[2.234,1]

"buddhīnā"mindriyaśabdajanitānā"mekārtha"tve ekaviṣayatve"pi nānāśrayatayā" kāraṇabhedā"tma"kasya ākārabheda"ścet | i"mevaṃ sthitau "śrotrā"dīndriya"cittāni""bhinnārthāni" śabdarūpagandhādibhinnaviṣayāṇīti vyapadiśyake | "tatkutaḥ" pramāṇādavadhāritaṃ | tānyapi citānyabhinnaviṣayatvepīndriyāṇāmāśrayabhūtānāṃ bhedād bhinnākārāṇīti kinna kalpyate | (234)

{2.235}

[2.235,0]

kiñca |

[2.235,1]

"jāto nāmāśrayonyonyaḥ cetasāṃ tasya vastunaḥ | ekasyaiva kuto rūpaṃ bhinnākārāvabhāsi tat || 235 ||"

[2.235,2]

"sāmānyādicetasāmāśrayaḥ" kāraṇamindriyaṃ śabdaśceti "anyonyo nāma jātaḥ" | tathā pi sāmānyāde"rvvastuna ekasyaiva rūpaṃ tatkuto bhinnākārāvabhāsi" sphuṭāsphuṭāvabhāsi sphuṭāsphuṭapratibhāsaṃ | na hi svarūpeṇa bhāsamānamekaṃ bhinnapratibhāsaṃ yuktam | (235)

{2.236}

[2.236,0]

yadapyucyate paraiḥ | śābdendriyajñānayoryādi naikaviṣayatvaṃ tadā viṣāṇādimantamarthaṃ gauriti śabdātpratītya kālāntare vyaktiviśeṣaṃ dṛṣṭavato'yamasau śabdāt prāṅmayā pratīto gauriti pratyabhijñānamekatādhyavasāyi yadutpadyate tanna syāditi | tatrāha |

[2.236,1]

"vṛtterdṛśyāparāmarśenābhidhānavikalpayoḥ | darśanāt pratyabhijñānaṃ gavādīnāṃ nivāritam || 236 ||"

[2.236,2]

"abhidhānavikalpa"yordṛ śyasyādhyakṣaviṣayasyā"parāmarśena" viṣayīkaraṇena "vṛtteḥ"paścād "darśanāt" sa evāyaṃ śabdanirdiṣṭo gauriti "pratya bhijñānaṃ gavādīnāṃ" yadiṣyate "tannivāritaṃ" boddhavyaṃ | indriyaśabdajñānayorbhinnākāratvenaiva viṣayattvābhāvāt kathaṃ tadekatāvyavasāyi vastuviṣayaṃ syāt | (236)

{2.237}

[2.237,0]

"anvayāccānumānaṃ yadabhidhānavikalpayoḥ | dṛśye gavādau jātyādestadapyetena dūṣitam || 237 ||"

[2.237,1]

yacca "dṛśye gavādā"vanekatrābhinnākārayora"bhidhānavikalpayoranvayādanuvṛtte"nābhidhānavikalpayordṛśyatvāparāmarśena hetunā "dūṣitaṃ" boddhavyaṃ | na hyanvayināvapi śabdavikalpau vastu spṛśataḥ | tatkathaṃ tābhyāṃ vastunaḥ sāmānyasya siddhiḥ | (237)

{2.238}

[2.238,0]

yadi nāsti sāmānyaṃ tathā kathamastu pratyabhijñānamityāha |

[2.238,1]

"darśanānyeva bhinnānyapyekāṃ kurvanti kalpanām | pratyabhijñānasaṃkhyātāṃ svabhāveneti varṇitam || 238 ||"

[2.238,2]

"darśanānī"ndriyajñā"nānyeva bhinnāni" nānākṣaṇaviṣayāṇyanekā"nyapi svabhāvena" pratyabhijñānakāraṇasvarūpeṇa svakāraṇaprasūtena kalpanātmekatvādhyavasāyinīṃ "pratya" pratyabhijñānanāmnā prasiddhāṃ "kurvantīti varṇṇitaṃ" prāk |

[2.238,3]

tasmātsthitametat pratyakṣamanirdeśyatvādavikalpamiti | uktamindriyapratyakṣaṃ || ḹḹ || (238)

{2.239}

<(2) mānasapratyakṣam>

[2.239,0]

mānasamākhyātumāha | taccendriyajñānānantaramiṣṭaṃ | tena sahaikaviṣayaṃ bhinnaviṣayaṃ vā syāt | ubhayathāpi tu doṣa ityāha |

[2.239,1]

"pūrvvānubhūtagrahaṇe mānasasyāpramāṇatā | adṛṣṭagrahaṇendhāderapi syādarthadarśanam || 239 ||"

[2.239,2]

"pūrvvānubhūta"syendriyajñānagṛhītasya "grahaṇe mānasasya" svīkriyamāṇe"'pramāṇatā" syāt | ajñātārthaprakāśasya pramāṇatvāt | indriyajñānā"dṛṣṭasya grahaṇe" punariṣyamāṇe"'ndhāderapi syādartha"sya rūpāde"rdarśanaṃ" | (239)

{2.240}

[2.240,0]

indriyajñānānubhūtaviṣayatvepi dvau vikalpau so'rthaḥ kṣaṇiko na vā |

[2.240,1]

"kṣaṇikatvādatītasya darśane ca na sambhavaḥ | vācyamakṣaṇikatve syāllakṣaṇaṃ saviśeṣaṇam || 240 ||"

[2.240,2]

prathamapakṣa indriyajñānaviṣayasyārthasya pūrvvakālasya sahabhuvo vā "kṣaṇika" naṣṭasya mānasena "darśane" darśanasya "ca na sambhavo"sti | "akṣaṇikatve" vā adhigatārthādhigantṛtvādapramāṇaṃ syāt | atha mānasamadhigatārthādhigantṛpramāṇamiṣyate tadāpi mānasasya "saviśeṣaṇaṃ lakṣaṇaṃ vācyaṃ syāt" | yathādhigataviṣayatvepi "kalpanāpoḍhamabhrānta"(tasa.1214) mānasaṃ pratyakṣamiti | (240)

{2.241}

[2.241,0]

kiñca |

[2.241,1]

"niṣpāditakriye kiñcid viśeṣamasamādadhat | karmmaṇyaindriyamanyad vā sādhanaṃ kimitīṣyate || 241 ||"

[2.241,2]

"niṣpāditā kriyā" yasmin tatra "karmaṇi viśeṣaṃ kañcidasamādadhat aindriyami"ndriyajñāna"manyadvā" paraśvādi "sādhanaṃ kimitīṣyate" | kriyānirvvartanaṃ hi sādhanavyāpāraḥ | taccenniṣpannaṃ kimanyat kurvvattat sādhanaṃ syāt | (241)

{2.242}

[2.242,0]

api ca |

[2.242,1]

"sakṛd bhāvaśca sarvvāsāṃ dhiyāṃ tadbhāvajanmanām | anyairakāryabhedasya tadapekṣāvirodhataḥ || 242 ||"

[2.242,2]

tasmāt sthirād "bhāvājjanma" yāsāntāsāṃ "sarvvāsāṃ dhiyāṃ sakṛd bhāvaśca " | na kramabhāvaḥ | kramisahakāryapekṣayā krameṇa sthiropyarthaḥ karoti buddhīriti cet | ato"'nyaiḥ" sahakāribhira"kāryo bhedo" viśeṣo yasya sthiraikarūpasya tasya "tada" || (242)

{2.243}

[2.243,0]

yata evaṃ |

[2.243,1]

"tasmādindriyavijñānāntarapratyayodbhavaḥ | manonyameva gṛhṇāti viṣayaṃ nāndhadṛk tataḥ || 243 ||"

[2.243,2]

"tasmādindriyavijñāna"mevānantara"pratyaya"stasmā"dudbhavo" yasya ta"nmano" mānasaṃ pratyakṣaṃ | indriyapratyakṣagrāhya (ā) dviṣayā"danyameva viṣayaṃ gṛhṇāti | tata" indriyajñānajanyatvāt mānasasyāndhānāṃ cakṣurvvijñānavikalānāṃ dṛg darśanaṃ rūpasya na bhavati | gṛhītagrāhitvaṃ ca viṣayāntaragrahaṇādapāstaṃ | (243)

{2.244}

[2.244,0]

yadyanyaviṣayagrāhakaṃ mānasaṃ tadā bhūtabhaviṣyadgrāhakamapi syādityāha |

[2.244,1]

"svārthānvayārthāpekṣaiva heturindriyajā matiḥ | tatonyagrahaṇepyasya niyatagrāhyatā matā || 244 ||"

[2.244,2]

svārthaḥ svakīyo viṣayastasmāda"nvaya" utpādo yasyārthasya tada"pekṣaiva indriya"rmanovijñānasya "hetu"riṣyate | "tato'nya"sya viṣayasya "grahaṇepi" manovijñānasyeṣyamāṇe niyata indriyajñānagrāhyopādeyakṣaṇa eva grāhyo yasya tadbhāvo "niyatagrāhyatā " | (244)

{2.245}

[2.245,0]

nanu svajñānena svālambanajñānena ekakālikastulyakālikorthaḥ |

[2.245,1]

"tadatulyakriyākālaḥ kathaṃ svajñānakālikaḥ | sahakārī bhavedartha iti cedakṣacetasaḥ || 245 ||"

[2.245,2]

tena sahakārisammatendriyajñāne"nātulyaḥ kriyākālo" yasya bhinnakālatvātso'rthaḥ "sahakārī" katha"makṣacetaso bhavediti cet" | (245)

{2.246}

[2.246,0]

atrāha |

[2.246,1]

"asataḥ prāgasāmarthyāt paścāccānupayogataḥ | prāgbhāvaḥ sarvvahetūnāṃ nātorthaḥ svadhiyā saha || 246 ||"

[2.246,2]

kāryotpatteḥ prāgasatastatrāsā"marthyāt" | sadadhiṣṭhānaṃ hi "sāmarthyamasataḥ kathaṃ" syāt | kāryotpatteḥ "paścāt" sataḥ kāraṇavyāpārādvā paścāt kāryasamakālasya sato vā tatrā"nupayogato" vyāpārābhāvāt | kāryā"tprāgbhāvaḥ sarvvahetūnāmi"ti sthitaṃ | viṣayaśca jñānānāṃ nākāraṇamatiprasaṅgāt | "ato" viṣayaḥ kāraṇātmakaḥ "svadhiyā" svālambanadhiyā "saha na" bhavati | pūrvvabhāvitve ca viṣayasya tatkālendriyajñānasahakāritā yuktimatī | (246)

{2.247}

[2.247,0]

nanu |

[2.247,1]

"bhinnakālaṃ kathaṃ grāhyamiti ced grāhyatāṃ viduḥ | hetutvameva yuktijñā jñānākārārpaṇakṣamam || 247 ||"

[2.247,2]

prāgbhāvabhāvitvād "bhinnakālaṃ" vastu "kathaṃ grāhya"miti "cet | hetutvameva "sya svānurūpasyā"rpaṇakṣaṇaṃ grāhyatāṃ yuktijñā viduḥ" | na hi saṃdaṃśāyogolayoriva jñānapadārthayorgrāhyagrāhakabhāvaḥ | kathantarhi yadākāramanukaroti tat grāhyasya grāhakamityucyate | (247)

{2.248}

[2.248,0]

nanu yadi kāraṇaṃ grāhyaṃtadā samanantarapratyayādikaṃ ca tathā syāt | ityāhaṃ |

[2.248,1]

"kāryaṃ hyanekahetutve'pyanukurvvadudeti yat | tattenāpyatra tadrūpaṃ gṛhītamiti cocyate || 248 ||"

[2.248,2]

"kāryaṃ" hi jñānama"nekahetutve'pi" yatkāraṇamākāradvāreṇā"nukurvvadudeti" tatkāraṇamarpi tadrūpamuparopitasvākāraṃ "tena" kāraṇākāreṇa "gṛhītamiti cocyate" | yathā pitṛrūpaṃ putreṇa gṛhītamiti kathyate | uktaṃ "mānasaṃ" || ḹ ḹ || (248)

{2.249}

<(3) ka. svasaṃvedanapratyakṣam>

[2.249,0]

svasamvedanamākhyātumāha |

[2.249,1]

"aśakyasamayo hyātmā rāgādīnāmananyabhāk | teṣāmataḥ svasaṃvittirnnābhijalpānuṣaṅgiṇī || 249 ||"

[2.249,2]

rāgadveṣasukhaduḥkhādīnāṃ sarvvacittacaittānāmātmasaṃvedanaṃ pratyakṣamavikalpatvāt |

[2.249,3]

tathā hi | "rāgādīnāmātmā svarūpamananyabhāk" nānyaṃ bhajate | svarūpamātrāvasthiteḥ | tasmā"daśakyaḥ samayaḥ" saṃketo'smin "ataḥ" saṃketāviṣayatvāt "teṣāṃ" rāgādīnāṃ "sva"syātmanaḥ "samvittiḥ" prakāśo'"bhijalpo" vācakaśabdollekhasta"danu"ṣaṅgo yasyāsti sā tathā na bhavati | vācyaṃ hi vācakena saṃyojyeta | na ca rāgādyātmā vācyastatastatprakāśo na śabdasaṃgataḥ | (249)

{2.250}

[2.250,0]

"avedakāḥ parasyāpi te svarūpaṃ kathaṃ viduḥ |"

[2.250,1]

nanu rāgasukhādaya ātmaguṇāḥ"parasya" bāhyasyā"pyavedanā"ṅgajñātatvāt "te " | vedakasya kadācit svavedanaṃ saṃbhāvyeta | avedakaṃ ca na kvacidupayogi ||

[2.250,2]

yadi na svavedanā rāgādayastadā kathaṃ vedayanta ityāha |

[2.250,3]

"ekārthāśrayiṇā vedyā vijñāneneti kecana || 250 ||"

[2.250,4]

"ekortha" ātmā "āśrayo" rāgādibhiḥ saha yasyāsti "tenai"kārthāśrayiṇā "jñānena vedyā" rāgādaya "iti kecana nai" yā yi kā dayaḥ | (250)

{2.251}

[2.251,0]

atrāha |

[2.251,1]

"tadatadrūpiṇo bhāvastadatadrūpahetujāḥ | tatsukhādi kimajñānaṃ vijñānābhinnahetujam || 251 ||"

[2.251,2]

"tadrūpiṇo" vivakṣitaikarūpavanto'"tadrū"piṇa itararūpavanto bhāvā yathākramaṃ tadrūpād dṛṣṭaikarūpāddhetoḥ sāmagrīlakṣaṇājjātā "atadrūpahetujātā" vilakṣaṇasāmagrījātā bhavantīti tāvat sthitaṃ | tat tasmādimaṃ nyāyamullaṅdhya "vijñānena sahābhinna" eko "hetu"rindriyaviṣayamanaskārādisāmagrīlakṣaṇastasmā (t) jātaṃ "sukhādikaṃ" kasmādajñānaṃ samānasāmagrīprasūtatvāt dvayamapi jñānaṃ syānna vā kiñcit | (251)

{2.252}

[2.252,0]

abhinnahetukatāmeva samarthayitumāha |

[2.252,1]

"sārthe satīndriye yogye yathāsvamapi cetasi | dṛṣṭaṃ janma sukhādīnāṃ tattulyaṃ manasāmapi || 252 ||"

[2.252,2]

yasya yadātmīyaṃ janakaṃ tasmi"nnindriye sārthe" saviṣaye yogye kāryotpādanaṃ prati "cetasi" samanantarapratyaye sati "sukhādīnā"mapi "janma dṛṣṭaṃ" | tadyathāsvamindriyādiṣu yogyeṣu satsu janma darśanaṃ "mana"sāṃ jñānānā"mapi tulyaṃ" | atastulyahetukatvāt tulyajātīyataiva yuktā nānyathā kvacidekatā syāt | (252)

{2.253}

[2.253,0]

tulyahetukatvepi saṃskārāderniyāmakatvāt sukhādikamajñānaṃ syādityāha |

[2.253,1]

"asatsu satsu caiteṣu na janmājanma vā kvacit | dṛṣṭaṃ sukhāderbuddhervā tattato nānyataśca te || 253 ||"

[2.253,2]

"asa"tsvindriyādiṣu duḥkhāderbuddhervvā janma na kvacidiṣṭaṃ | "satsu" ca eteṣvi"ndriyā"diṣu ajanma vā "sukhāderbbuddhervvā na kvacid dṛṣṭaṃ" | tat tasmāt tata indriyāderdṛṣṭasāmarthyāt kāraṇāt te sukhabuddhī jāyete | "anyataḥ" saṃskārāde"rna te" tasya sāmarthyādarśanāt | (253)

{2.254}

<kha. sukhādiparavedyatānirasa>

[2.254,0]

nanvabhinnahetukatve sukhaduḥkhādibhedaśca na syādityāha |

[2.254,1]

"sukhaduḥkhādibhedaśca teṣāmeva viśeṣataḥ || tasyā eva yathā buddhermmāndyapāṭavasaṃśrayāḥ || 254 ||"

[2.254,2]

"sukhaduḥkhādibhedaścā"vāntara"steṣāmi"ndriyādīnā"meva" hetūnāṃ "viśeṣato"'vāntarāt | "yathā tasyā buddhe"revāntarahetuviśeṣāt "māndyapāṭavasaṃśrayāḥ" parasparasaṃbhavino bhavanti | tasmāt sukhādayo vijñānenābhinnahetukatvādvijñānasvabhāvā evetisthitaṃ | (254)

{2.255}

[2.255,0]

idānīṃ paravedyatāmeṣāṃ niṣeddhumāha |

[2.255,1]

"yasyārthasya nipātena te jātā dhīsukhādayaḥ | muktvā taṃ pratipadyeta sukhādīneva sā katham || 255 ||"

[2.255,2]

"yasyārthasya" stryāde"rnipātena" sannidhānena "te dhīsukhādayo jātā"staṃ kāraṇabhūtamākārārpaṇakṣamaṃ "muktvā" sukhādīneva sahabhāvino viṣayalakṣaṇarahitān sā buddhiḥ "kathaṃ pratipadyeta" | akāraṇasya viṣayatvetiprasaṅgāt | (255)

{2.256}

[2.256,0]

"avichinnātha bhāseta tatsaṃvittiḥ kramagrahe | tallāghavāccettattulyabhityasaṃvedanaṃ na kim || 256 ||"

[2.256,1]

"athe"ndriyajñānena viṣayagrahastadanantaraṃ mānasādhyakṣeṇa sukhādigraha iti "kramagrahe" svīkriyamāṇe tayorvviṣayasukhayoḥ "saṃvittiravicchinnā" yaugapadyena na "bhāseta" | asti ca yugapatpratibhāsaḥ parisphuṭaḥ | tayorbbāhyasukhagrāhimanasorlāghavāt yaugapadyapratibhāsa"ścet | ta"llāghavaṃ pratikṣaṇamekaikatvasaṃvedanābhāvasyāpi "tulyami" sāhityasya "kiṃ na bhavati" | (256)

{2.257}

[2.257,0]

indriyabuddhyaivaikayā bāhyasukhayoḥ sakṛdgrahaṇamiti cet | āha |

[2.257,1]

"na caikayā dvayajñānaṃ niyamādakṣacetasaḥ |"

[2.257,2]

"na caikayā dvayasya jñānaṃ" saṃbhavati | "akṣacetaso"rbbāhyarūpādigrahaṇa eva "niyamā "yatatvāt "sukhā dyā"tmaguṇagrahaṇā"bhā"vāt |

[2.257,3]

kiñca |

[2.257,4]

"sukhādyabhāvepyarthācca jātestacchaktyasiddhitaḥ || 257 ||"

[2.257,5]

nākāraṇaṃ viṣayaḥ "sukhādyabhāvepi" kevalā"darthādi"ndriyabuddherjāterutpādāt | tasya sukhāderindriyabuddhijananaṃ prati "śaktyasi"ddheraviṣayatvaṃ | (257)

{2.258}

[2.258,0]

"pṛthak pṛthak ca sāmarthye dvayornīlādivat sukham | gṛhyeta kevalaṃ;"

[2.258,1]

"dvayo" rūpisukhādyoḥ "pṛthak pṛthagjñā"nopapattau "sāmarthye" vābhyupagamyamāne "nīlā" |

[2.258,2]

ayuktaṃ caitat |

[2.258,3]

"tasya taddhetvarthamagṛhṇataḥ || 258 ||"

[2.258,4]

"na hi tasya" sukhāde"rhetumarthaṃ" stryādi"magṛhṇataḥ" | (258)

{2.259}

[2.259,0]

"na hi saṃvedanaṃ yuktamarthenaiva saha grahe |"

[2.259,1]

sukhasya "saṃvedanaṃ yuktaṃ | arthenaiva saha" sukhasyendriyadhiyā "grahe" nāsti "doṣa" iti cet | na |

[2.259,2]

"kiṃ sāmarthyaṃ sukhādīnāṃ neṣṭā dhīryattadudbhavā || 259 ||"

[2.259,3]

"sukhā"derindriyabuddhijanane "kima"sti "sāmarthyaṃ" | yena tasyāḥ sa viṣayaḥ san saha gṛhyeta | "yadya"smā"ttadudbhavā" sukhādudbhavā nendriya"dhīriṣṭā" tasmānna tadgrāhikā | (259)

{2.260}

[2.260,0]

"vinārthena sukhādīnāṃ vedane cakṣurādibhiḥ | rūpādiḥ stryādibhedo'kṣṇā na gṛhyeta kadācana || 260 ||"

[2.260,1]

tataśca kathamarthasukhayoḥ sahavedanaṃ | "arthena vinaiva cakṣurādi"bhiścakṣurādijñānaiḥ "sukhādīnāṃ" vedane cābhyupagamyamāne "stryāderbhedo" viśeṣo "rūpādiḥ" sukhaheturakṣṇā cakṣurjñānena na "kadācana gṛhyeta" | (260)

{2.261}

[2.261,0]

kasmādevamityāha |

[2.261,1]

"na hi satyantaraṅgerthe śakte dhīrbāhyadarśano | arthagrahe sukhādīnāṃ tajjānāṃ syādavedanam || 261 ||"

[2.261,2]

"anta"raṅge sannihite "arthe" kṣetrajñasamavete sukhādau "śakte" svagrāhijñānotpādanakṣame sati na hi "bāhyadarśanī dhī"rarthagrāhiṇī yuktā | bahiraṅgo bāhyortha indriyālokādisahakāryapekṣaṇāt | sukhādistu na tatsāpekṣa iti tasmājjātā dhīstameva gṛhṇīyāt | indriyadhiyā"'rthagrahe" svīkriyamāṇe "sukhādīnāṃ" tajjānāmarthadarśanaprasūtānāma"rthamavedanaṃ syāt" | indriyabuddhirarthagraha evopayuktā tatkālamanyā ca dhīrnāsti paścāt jñānāntarakāle viṣayabalabhāvinaḥ sukhāderabhāva iti kathaṃ vedanaṃ | (261)

{2.262}

[2.262,0]

"dhiyoryugapadutpattau tattadviṣayasambhavāt | sukhaduḥkhavidau syātāṃ sakṛdarthasya sambhave || 262 ||"

[2.262,1]

viṣayasukhagrāhiṇyordvayorindriyabuddhimanobuddhyātmikayoḥ | tasya sukhahetorduḥkhahetośca "viṣayasya sambhavāt yugapadutpattā"vabhimatāyāṃ "sakṛdarthasya" sukhaduḥkhahetoḥ "sambhave" sati "sukhaduḥkhavidau syātāṃ" | (262)

{2.263}

[2.263,0]

syādetat |

[2.263,1]

"satyāntarepyupādāne jñāne duḥkhādisambhavaḥ | nopādānaṃ viruddhasya taccaikamiti cenmatam || 263 ||"

[2.263,2]

na kevalamarthe sati kintarhyā"ntare" samanantarapratyaye "jñāna upādāne sati""duḥkhādisaṃbhavaḥ" | taccopādānāpekṣaṃ jñānaṃ "viruddhasya" sukhaduḥkhāderna kāraṇaṃ bhavitumarhatī"ti mataṃ cet" | (263)

{2.264}

[2.264,0]

atrāha |

[2.264,1]

"tadajñānasya vijñānaṃ kenopādānakāraṇaṃ | ādhipatyaṃ tu kurvīta tadviruddhepi dṛśyate || 264 ||"

[2.264,2]

"tadvijñānamajñānasya" sukhaduḥkhāderu"pādānakāraṇaṃ" kena hetunā sammataṃ | samānajātīyaṃ kāraṇamupādānaṃ nānyat | na ca sukhādijñānāmiṣṭaṃ | jñānamajñānakārye ādhipatyaṃ sahakāritvaṃ kurvvīta | "tadā"dhipatyaṃ "viruddhepi" kārye dṛśyate | (264)

{2.265}

[2.265,0]

"akṣṇoryathaika āloko naktañcaratadanyayoḥ | rūpadarśanavaiguṇyāvaiguṇye kurute sakṛt || 265 ||"

[2.265,1]

"yathā eka āloko naktaṃca"rasya manuṣyāderakṣṇo rūpadarśanasya vaiguṇyāvaiguṇye yathākramaṃ "sakṛt kurute" | (265)

{2.266}

[2.266,0]

"tasmāt sukhādayorthānāṃ svasaṃkrāntāvabhāsinām | vedakāḥ svātmanaścaiṣāmarthebhyo janma kevalam || 266 ||"

[2.266,1]

yasmādanyena sukhādīnāṃ vedanaṃ na ghaṭate | "tasmātsukhādayo" jñānātmānaḥ svasmin svarūpe pratibandhadvāreṇa "saṃkrāntāvabhāsana"śīlāśca ye"'rthānāṃ" teṣāṃ "vedakāḥ" | "ātmanaścā"parokṣatvādvedakāḥ | arthasarūpasyātmano'parokṣataiva arthavedanaṃ svavedanañca | na tvanyaḥ kaścid grahaṇaprakāraḥ | tata"ścaiṣāṃ" sukhādīnāmarthasarūpāṇā"marthebhyo janmaiva " grahītṛtvaṃ nāparaḥ kaścid vyāpāraḥ | (266)

{2.267}

[2.267,0]

"arthātmā svātmabhūto hi teṣāṃ tairanubhūyate | tenārthānubhavakhyātirālambastu tadābhatā || 267 ||"

[2.267,1]

ata evā"rthānubhavaḥ" kathaṃ svavedanamarthajñānayorbhedāt | tadvedanayośca bhedasya nyāyaprāptatvāditi bruvāṇaḥ pratikṣiptaḥ | tathā hi teṣāṃ sukhādīnā"marthātmā" arthākāraḥ pratibimbasaṃkrāntyā "svātmabhūtaḥ" svabhāvabhūta"staiḥ" sukhādibhi"ranubhūyate"'parokṣatvāt | tenopacāreṇārthasya parabhūtasya pratibimbahetoranubhavasya khyātiḥ prasiddhiḥ | tataśca jñānasyālambo'rthālambanaṃ tadābhatā arthākāratvaṃ vicāryamāṇamavaśiṣyate na tu pāramārthikamālamvyālambakatvaṃ nāma | (267)

{2.268}

<ga. svasaṃvedane sāṃkhyamatanirāsaḥ>

[2.268,0]

idānīṃ sāṃ khya ma tamutthāpayannāha |

[2.268,1]

"kaścid bahiḥsthitāneva sukhādīnapracetanān | grāhyānāha na tasyāpi sakṛdyukto dvayagrahaḥ || 268 ||"

[2.268,2]

"kaścid bahiḥsthitāneva" na tvātmasamavāyinaḥ | pradhānapariṇāmajatvena sukhaduḥkhamohasvabhāvatvāt arthāna"pracetanāt" ātmana eva cetanatvād | buddhidarpaṇe jaḍātmani svacche'rthacetanayoḥ pratibimbasaṃkrāntidvāreṇa cchāyāpattyā cetanasya "grāhyā" mate "dvayasya" sukhasya nīlādeśca "sakṛd graho" niyamena "na yuktaḥ" | kadācidrūpanirapekṣamapi rūpasukhamanubhūyeta | (268)

{2.269}

[2.269,0]

"sukhādyabhinnarūpatvānnolādeścet sakṛd grahaḥ | bhinnāvabhāsinorgrāhyaṃ cetasostadabhedi kim || 269 ||"

[2.269,1]

"sukhāderabhinna"rbhinnākārayoḥ sukhanīla"cetasorgrāhyaṃ tat kimabhedi" iṣyate | sukhaduḥkhādīnāṃ nīlapītādīnāñca bhinnamanogrāhyānāmekatvamevaṃ syāt | (269)

{2.270}

[2.270,0]

kiñca |

[2.270,1]

"tasyāviśeṣe bāhyasya bhāvanātāratamyataḥ | tāratamyañca buddhau syānna prītiparitāpayoḥ || 270 ||"

[2.270,2]

yadi nīlādyeva sukhādyātmakaṃ tadā "tasya bāhyasya" sukhaduḥkhādyātmatayā'"viśeṣe" viśeṣābhāve rucyaruciviṣayatayā "bhāvanā"yāstā"ratamyataḥ | tāratamyañca buddhau " syāt | na hi grāhyāviśeṣe tajjñānaṃ viśiṣyate | (270)

{2.271}

[2.271,0]

"sukhādyātmatayā buddherapi yadyavirodhitā | sa idānīṃ kathaṃ bāhyaḥ sukhādyātmeti gamyate || 271 ||"

[2.271,1]

buddherapi pradhānapariṇāmarūpāyā bhāvanātāratamyāt sukhādyātmatāviśeṣād bāhyāviśeṣepi prītiparitāpatāratamyasyāvirodhiteṣyate | "yadi idānī"manyābhyupagame "bāhyo'rthaḥ" sa sukhādyātmeti kathaṃ gamyate | anubhūyamānaṃ sukhamanyatrāsaṃbhavad bāhye vyavasthāpanīyaṃ | (271)

{2.272}

[2.272,0]

"agrāhyagrāhakatvācced bhinnajātīyayoḥ pumān | agrāhakaḥ syāt sarvvasya tato hīyeta bhoktṛtā || 272 ||"

[2.272,1]

yadā tu buddhirapi sukhātmikā tadā kiṃ bāhyasukhakalpanayā | bāhyamahatorasukharūpatvācca "bhinnajātīyayorgrāhyagrāhakatvā"bhāvāt sukhādyātmatā bāhyasya gamyata iti cet | "pumān" cetano nirguṇatvādasukhādirūpo grāhyasyācetanasya sukhādyātmakasya sarvvasya bhinnajātīyatvāt "agrāhakaḥ" syāt | "tato"'grāhakatvāt "bhoktṛ" | anubhavitā hi bhoktocyate'nubhavābhāve kathaṃ bhoktā | (272)

{2.273}

[2.273,0]

"kāryakāraṇatānena pratyuktā'kāryakāraṇe | grāhyagrāhakatābhāvād bhāvenyatrāpi sā bhavet || 273 ||"

[2.273,1]

buddhisukhayorgrāhyagrāhakābhāvāt | nākāraṇaṃ viṣaya iti kāryakāraṇatā | tato grāhyasya sukhādyātmakatvāt tatkāryayā buddhyāpi sukhādyātmikayābhavitavyamiti parairuktā "kāryakāraṇatā" sānenātiprasaṅgena "pratyuktā" | tathā hi bhoktāpi "grāhaka" iti sa ca kāryasukhādyātmakaḥ kathaṃ "syāt" | api cākāryakāraṇe buddhisukhe | grāhyagrāhakatāyāḥ kāryakāraṇatānibandhanāyā abhāvāt | "grāhyagrāhaka"bhāvāt kāryakāraṇabhāvasya ca "bhāve"'bhyupagamyamāne"'nya"trātmaviṣayayorapi "sā" kāryakāraṇatā syāt | grāhyagrāhakatāyā bhāvāt | (273)

{2.274}

[2.274,0]

yasmātsukhāderbbāhyasya bhāvanātastāratamyānuyogayogaḥ |

[2.274,1]

"tasmātta āntarā eva,"

[2.274,2]

"tasmāda"sukhādaya "āntarā" jñānasvabhāvā abāhyā abhyupagantavyāḥ |

[2.274,3]

kiñca |

[2.274,4]

"samvedyatvācca cetanāḥ | saṃvedanaṃ na yad rūpaṃ na hi tattasya vedanam || 274 ||"

[2.274,5]

"samvedyatvācca hetoste cetanāḥ" | tathā hi samvedanaṃ tadrūpaṃ yadviṣayasvarūpaṃ na bhavati "tatsaṃvedanaṃ tasya" viṣayasya "vedanaṃ" yasmā"nna" bhavati | na hyaviṣayasvarūpaṃ prativiṣayaṃ bhedavyavasthāṃ karttumarhatīti sākāraṃ grāhakaṃ | tathā ca sākāraṃ jñānameva sukhamastu tadupadhāyakaṃ tu bāhyamayuktaṃ | bhāvanāviśeṣeṇa sukhādivedanasyāviśeṣadarśanāt | bāhyādhīnatve ca tadayogāt | (274)

{2.275}

[2.275,0]

syādetad |

[2.275,1]

"atatsvabhāvo'nubhavo bauddhāṃstān sannavaiti cet | muktvādhyakṣasmṛtākārāṃ saṃvittiṃ buddhiratra kā || 275 ||"

[2.275,2]

bhāvanātastāratamyayoginastān buddhyātmakasukhādīn "atatsvabhāvo"'sukhyādyākāro'"nubhavaḥ sannavaiti" pratyetīti"cet | saṃvittimadhyakṣā"kārāṃ harṣaviṣādākārāṃ "smṛtākārāma"tītasukhādikalpanārūpāṃ saumanasyalakṣaṇāṃ muktvā atra saṃvedanāvasare "kā" parā buddhiranubhūyate | yasyāḥ sukhādyātmakatvamadhyavasāyātmakatvañceṣyate | (275)

{2.276}

[2.276,0]

"tāṃstānarthānupādāya sukhaduḥkhādivedanam | ekamāvirbhavad dṛṣṭaṃ na dṛṣṭaṃ tvanyadantarā || 276 ||"

[2.276,1]

"tāṃstānarthāni"ṣṭānaniṣṭā"nupādāyā"śrityaikaṃ "sukhaduḥkhādivedanamāvirbhavad dṛṣṭaṃ" anyad buddhirūpa"mantarā" viṣayasaṃvedanayorantarāle "na dṛṣṭaṃ" | (276)

{2.277}

[2.277,0]

"saṃsargādavibhāgaścedayogolakavahnivat | bhedābhedavyavasthaivamucchinnā sarvavastuṣu || 277 ||"

[2.277,1]

buddhicetanayoḥ "saṃsarggādayogolakavahnyo"rivāvibhāgo bhedānupalabdhiriti "cet" | evaṃ bhinnākārānubhavepyabhedakalpanāyāṃ"sarvvavastuṣu bhedābhedavyavasthocchinnā" syāt | (277)

{2.278}

[2.278,0]

tathā hi |

[2.278,1]

"abhinnavedanasyaikyaṃ yannaivaṃ tad vibhedavat | sidhyedasādhanatvesya na siddhaṃ bhedasādhanam || 278 ||"

[2.278,2]

"abhinna"mekākāraṃ "vedanaṃ" yasya tasyaikyaṃ | "yannaivaṃ" bhinnavedanaṃ "tadvibheda vat " asyaikākārajñānasyābhedampra"tyasādhanatve" tadviparītabhinnākāravedanaṃ "bheda" || (278)

{2.279}

[2.279,0]

"bhinnābhaḥ sitaduḥkhādirabhinno buddhivedane | abhinnābhe vibhinne cet bhedābhedau kimāśrayau || 279 ||"

[2.279,1]

sāṃ khya sya tu sitaduḥkhādirbhinnākāro'bhinna iṣṭaḥ | "buddhivedane tvabhinnā" kiṃ nimittau te vyavasthāpanīyau | (279)

{2.280}

[2.280,0]

nanu vedanācetanāsaṃjñādīnāṃ caittānāṃ mahābhūmikādīnāṃ sakṛdutpannānāṃ bhedaḥ parasparaṃ pratīyate | atha cāsti | tadvadbuddhisukhayorapi syādityāha |

[2.280,1]

"tiraskṛtānāṃ paṭunāpyekadā'bhedadarśanāt | pravāhe vittibhedānāṃ siddhā bhedavyavasthitiḥ || 280 ||"

[2.280,2]

"paṭunā" sukhaduḥkhādīnāṃ vedanāskandhasaṃgṛhītena caittena "tiraskṛtānāma"bhibhūtānāṃ saṃjñādī"nāme"kadā'"bhedadarśanāt | pravāhe" citta santāne sukhādyabhāvakāle svarūpeṇopalakṣitānāṃ "bhedavyavasthitiḥ siddhā" | raverudaye tārakā anupalakṣitā api niśāyāmupalakṣyamāṇā bhedena vyavasthāpyanta eva | tasmājjñānātmānaḥ svavedanāśca sukhādaya ityākhyātaṃ svavedanaṃ || ḹ ḹ || (280)

{2.281}

<(4) yogijñānapratyakṣam>

[2.281,0]

yogijñānamākhyātumāha |

[2.281,1]

"prāguktaṃ yogināṃ jñānaṃ teṣāṃ tad bhāvanāmayam | vidhūtakalpanājālaṃ spaṣṭamevāvabhāsate || 281 ||"

[2.281,2]

"prāk" prathamaparicchede"yogināṃ jñānaṃ" sattyaviṣayamuktaṃ | "teṣāṃ" yogināṃ "bhāvanā" bhāvanāhetuniṣpattikaṃ "tat" jñānaṃ sattyasvarūpaviṣayatvena "vidhūtakalpanājālama"vikalpatvācca "spaṣṭaṃ" viśadajñeyākāra"mevāvabhāsate" | (281)

{2.282}

[2.282,0]

bhāvanābhavaṃ kathaṃ spaṣṭamityāha |

[2.282,1]

"kāmaśokabhayonmādacaurasvaprādyupaplutāḥ | abhūtānapi paśyanti puratovasthitāniva || 282 ||"

[2.282,2]

"kāmaśca" śokaśca bhayañca tairunmādāścaurasvapnādayaśceti "kāmaśokabhayonmāda" bhrāntāste"'bhūtānapya"rthān bhāvanāvaśāt "purato'vasthitā"| yasmāttadanurūpāṃ pravṛttiṃ ceṣṭante || (282)

{2.283}

[2.283,0]

bhavatu bhāvanājaṃ spaṣṭamavikalpaṃ tu kathamityāha |

[2.283,1]

"na vikalpānubaddhasyāsti sphuṭārthāvabhāsitā ||"

[2.283,2]

"na vikalpenānubaddhasya" saṃstutasya jñānasya "sphuṭārthāvabhāsitāsti" ||

[2.283,3]

nanu viplavavaśāt vikalpakamapi svapne spaṣṭābhaṃ jñānaṃ bhavatītyāha |

[2.283,4]

"svapnepi smaryate smārttaṃ na ca tattādṛgarthavat || 283 ||"

[2.283,5]

"svapnepi smārttaṃ" smaraṇaṃ kiñcidutpadyate | "na ca" tatprabodhāvasthāyāṃ "tādṛgartha"dṛśo nirvvikalpenānubhūto'rthastādṛśārthena yuktaṃ smaryate | kintarhi aspaṣṭārthameva svapnasmaraṇaṃ smaryate | (283)

{2.284}

[2.284,0]

nanvabhūtārthabhāvanābalajaṃ bhavatāpi spaṣṭābhamavikalpañca siddhānte neṣyate iti tena saha virodha ityā ha |

[2.284,1]

"aśubhā pṛthivīkṛtsnādyabhūtamapi varṇyate | spaṣṭābhaṃ nirvikalpañca bhāvanābalanirmitam || 284 ||"

[2.284,2]

"aśubhā" vinīlakavipūyakāsthisaṃkalādikā "pṛthvīkṛtsnādi" bhūmayatvādi "abhūta"masatyamapi "bhāvanābalena nirmitaṃ spaṣṭābhaṃ nirvvikalpakañcā"smā"bhirvvarṇṇyata" iti nāsti siddhāntavirodhaḥ | (284)

{2.285}

[2.285,0]

"tasmād bhūtamabhūtaṃ vā yad yadevābhibhāvyate | bhāvanāpariniṣpattau tat sphuṭākalpadhīphalaṃ || 285 ||"

[2.285,1]

yato bhāvanāyā bhāvyaspaṣṭatāyāmādhipatyaṃ | "tasmād bhūta"māryasatyādi "abhū"śubhādi "yadyadevā"tyantaṃ "bhāvyate" | tad bhāvyamānaṃ "bhāvanāyāḥ" sādaranirantaradīrghakālapravarttitāyāḥ "pariniṣpattau" sā phalaṃ yasya tattathā | (285)

{2.286}

[2.286,0]

"tatra pramāṇāṃ samvādi yat; prāṅ nirṇītavastuvat | tad bhāvanājaṃ pratyakṣamiṣṭaṃ śeṣā upaplavāḥ || 286 ||"

[2.286,1]

"tatra" bhāvanābalabhāviṣu spaṣṭānirvvikalpeṣu "yatsaṃvādi" upadarśitārthaprāpakaṃ tad bhāvanājaṃ pratyakṣaṃ "pramāṇamiṣṭaṃ" |

[2.286,2]

kimivetyāha |

[2.286,3]

"prāk" prathamaparicchede "nirṇṇītaṃ vastu" satyacatuṣṭayaṃ tasminniva | yathā āryasattyaviṣayaṃ bhāvanābalajaṃ saṃvāditvātpratyakṣaṃ pramāṇamevamanyadapīdṛśaṃ | "śeṣā" bhramā yathā aśubhā pṛthvīkṛtsnādipratyayāḥ | (286)

{2.287}

[2.287,0]

kalpanāpi svasaṃvittāviṣṭā nārthe vikalpanāditi vyākhyātumāha |

[2.287,1]

"śabdārthagrāhi yad yatra tajjñānaṃ tatra kalpanā | svarūpañca na śabdārthastatrādhyakṣamato'khilam || 287 ||"

[2.287,2]

"śabdārthagrāhi" anyavyavacchedasya grāhakaṃ "yajjñānaṃ yatra" viṣaye "tajjñānaṃ tatra kalpa" | jñānānāṃ "svarūpañca" svalakṣaṇātmakaṃ "na śabda"syā"rtho" viṣayo"'to" vācyatvā"ttatra svarūpe'khilaṃ" jñānamavikalpatvā"dadhyakṣaṃ" | uktaṃ caturvvidhaṃ pratyakṣaṃ || ḹ ḹ || (287)

{ii.vii}

<7. pratyakṣābhāsacintā>

{2.288}

[2.288,0]

pratyakṣābhāsamidānīṃ vaktavyaṃ |

[2.288,1]

"trividhaṃ kalpanājñānamāśrayopaplavodbhavam | avikalpakamekañca pratyajñābhaṃ caturvidham || 288 ||"

[2.288,2]

"trividhaṃ kalpanājñānaṃ" pratyakṣābhaṃ marīcikāyāṃ jalādhyavasāyi bhrāntijñānaṃ saṃvṛtau vi saṃvādivyavasāyasāṃvṛtajñānaṃ | pūrvvadṛṣṭaikatvakalpanāpravṛttaṃ liṅgānumeyādijñānaṃ | "avikalpakañca ekaṃ pratyakṣābhaṃ" | kīdṛśamā"śrayasye"ndriyasyo"paplavasti"mirā dyupaghātastasmā"d bhavo" yasya tattathā | evañca "caturvidhañca" pratyakṣābhāsaṃ || (288)

{2.289}

[2.289,0]

nanvavikalpakaṃ pratyakṣaṃ | tatastrayamapīdaṃ savikalpakatvādekaḥ pratyakṣābhāsaḥ | tat kiṃ bhrāntijñānaṃ mṛgatṛṣṇikāyāṃ jalāvasāyi | saṃvṛtisato dravyāderjñānaṃ | anumānaṃ liṅgajñānaṃ ānumānikaṃ liṅgijñānaṃ smārtta smṛtiḥ ābhilāpikaṃ ceti vikalpaprabheda ācārya di gnā ge nokta ityāha |

[2.289,1]

"anakṣajatvasiddhyarthamukte dve bhrāntidaśanāt || siddhānumādivacanaṃ sādhanāyaiva pūrvvayoḥ || 289 ||"

[2.289,2]

dve sāṃvṛtāropitayoḥ kalpanājñāne'"nakṣajatva"syānindriyatvasya "siddhyarthaṃ" bhede"nokte" | pareṣāṃ tayorakṣajatvabhrāntidarśanād | ghaṭoyaṃ dvau kampata ityādi | jalamidamiti ca vyavasāyātmaka"mindriyapratyakṣameva" pratipadyata iti paro manyate | tannirā sārthaṃ dvayorupādānaṃ | anindriyatvena smṛtibalabhāvitvena siddhaṃ ca tada"numādi" ca tasya "vacanaṃ pūrvvayoḥ" saṃvṛtāropitakalpanayorevā"nakṣajatvasādhanāya" | tathā hi yatpūrvvānubhūtasamayasmṛtibhāvi na tatpratyakṣaṃ | yathā'numānādi | anubhūtasamayasmṛtisāpekṣā cāvayavijalādikalpanā iti viruddhopalabdhiruktā | (289)

{2.290}

[2.290,0]

nanu sāṃvṛtāropitakalpanāyāḥ kathaṃ pratyakṣatāśaṅketyāha |

[2.290,1]

"saṃketasaṃśrayānyārthasamāropavikalpane | na pratyakṣānuvṛttitvāt kadācid bhrāntikāraṇam || 290 ||"

[2.290,2]

bahūnāṃ rūpādīnāmekārthakāritvakhyāpanārthaṃ ghaṭa ityādiśabdaniveśaḥ sa saṃśrayo heturyasyāḥ sā "saṃketasaṃśrayā"kalpanā dṛśyamānānmarīcinicayāderanyasya jalāderāropitasya kalpanā | "anyārtha"kalpanā | te ete kalpane pratyakṣānantarabhāvitvena "pratyakṣānuvṛttitvādā"tmanyapi "kadācida"vimarśakānāṃ pratyakṣatā — "bhrāntikāraṇaṃ" bhavataḥ | (290)

{2.291}

[2.291,0]

"yathaiveyaṃ parokṣārthakalpanā smaraṇātmikā | samayāpekṣiṇī nārthaṃ pratyakṣamadhyavasyati || 291 ||"

[2.291,1]

ato "yathaiveyama"numānānumānikādi"paro" pūrvvaṃ gṛhīta"samayāpekṣiṇī" satī "smaraṇā"dirūpā "pratyakṣaṃ" pratyakṣaviṣaya"marthaṃ nā""dhya""vasyati" | kintu kalpitameva gṛhṇāti | (291)

{2.292}

[2.292,0]

"tathānubhūtasmaraṇamantareṇa ghaṭādiṣu | na pratyayonuyaṃstacca pratyakṣāt parihīyate || 292 ||"

[2.292,1]

"tathā" saṃketakāle vyavahāralaghavārthaṃ kalpitasya dravyāderanu"mānabhūta"sya paścā"tsmaraṇamantareṇa ghaṭādiṣu" ghaṭo'yamityādyekavastvavasāyī "pratyayo" na bhavati | "tacca" saṃketitamāropitaṃ cārthamanuyan ghaṭo'yaṃ jalamiti ca pratyayaḥ "pratyakṣāt" pratyakṣa"tvāt " | tasya vastuviṣayatvāt saṃketāpekṣasya ca viparyayāt | (292)

{2.293}

[2.293,0]

"apavādaścaturthotra tenoktamupaghātajam | kevalantatra timiramupaghātopalakṣaṇam || 293 ||"

[2.293,1]

sataimiramiti "caturtho" hetvābhāsaḥ kalpanārahitatvenātiprasaktāyāḥ pratyakṣatāyā "apavādaḥ" | abhrāntatvasya lakṣaṇaikadeśatvopalakṣaṇatvaṃ ca na tu kalpanāpoḍhatvanirākṛtasyodāharaṇamidaṃ | "kevalaṃ sataimirami"tyatra timiraṃ sabāhyo"paghātasya" jñānavikṛtiheto"rupalakṣaṇaṃ" | tenānyendriyavikārajamindriyajañca nirvvikalpaṃ pratyakṣābhāsaṃ sidhyati || (293)

{2.294}

[2.294,0]

"mānasaṃ tadapītyeke teṣāṃ grantho virudhyate | nīladvicandrādidhiyāṃ heturakṣāṇyapītyayam || 294 ||"

[2.294,1]

"tad" dvicandrādijñāna"mapi mānasaṃ" manobhrama "ityeke" ā cā ryāḥ | "teṣā"mevaṃ vādināṃ "nīladvicandrādidhiyāmakṣāṇyapi hetu"rityetadarthavācako "grantho virudhyate | " punarayaṃ yāvaccakṣurādīnāmapyā"lambanatvaprasaṅgaḥ" | tepi hi paramārthato'nyathā vidyamānā nīlādyābhāsasya dvicandrādyābhāsasya ca jñānasya kāraṇībhavantīti | (294)

{2.295}

[2.295,0]

syādetat |

[2.295,1]

"pāramparyeṇa hetuścedindriyajñānagocare | vicāryamāṇe prastāvo mānasasyeha kīdṛśaḥ || 295 ||"

[2.295,2]

mānasasya pratyakṣasyendriyaṃ "pāramparyeṇa hetuḥ" | tena virodhābhāva"ścet" vā da vi dhi pra karaṇe "indriyajñāna"sya pratyakṣasya "gocare" vikalpasya ihāvasare kīdṛśaḥ "prastāvaḥ" | yena paramparayā taddheturindriyamucyate | (295)

{2.296}

[2.296,0]

"kimvaindriyaṃ yadakṣāṇāṃ bhāvābhāvānurodhi cet | tattulyaṃ vikriyāvaccet saiveyaṃ kiṃ niṣidhyate || 296 ||"

[2.296,1]

timirajñānaṃ bhramamanicchatopi "kiṃ" kīdṛśa"maindriya"jñānamiṣyate | "yadakṣāṇāṃ bhāvā" svabhāvābhyāmanuvartakaṃ tadaindriyamiti "cet" | tat indriya"bhāvābhā"vānurodhitvaṃ taimirikajñānasyāpi "tulyaṃ" | na hīndriyavyāpāramantareṇa taimirikajñānamutpadyate | indriyavikāreṇa vikriyāvat jñānamaindriyaṃ cet dvicandrādijñānānāṃ timirādīndriyavikāreṇa "vikriyā" | "saiveya"mabhūtārthopadarśanānmikā bhrāntatvanimittamuktā'smābhiḥ "kiṃ niṣidhyate" | (296)

{2.297}

[2.297,0]

"sarppādibhrāntivaccāsyāḥ syādakṣavikṛtāvapi | nivṛttirna nivartteta nivṛttepyakṣaviplave || 297 ||"

[2.297,1]

yadi ca dvicandrādidhīrmānasī bhrāntistadā sarpocitadeśe mandamandāloke rajvādau saṃsthānasāmyagrahāt utpannāyāḥ sarpādibhrānteriva marīciṣu jalabhrānteriva yathā pratyakṣaṃ vicārāt | asya(ā) dvicandrādibhrānterakṣa"vikṛtāvapi" sā nivṛttiḥ syāt | akṣaviplavo hi na tasyā hetuḥ | tataśca satyapi tasmin vimarśānnivartate sarpabuddhiriva | tathā hyakṣa"viplavepi" timirādau "nivṛttepi" tattvamavicārayato "na " taddvicandrabuddhiḥ | akṣaviplavasya tatkāraṇatvābhāvāt | akāraṇanivṛttau ca nivṛttyayogāt | (297)

{2.298}

[2.298,0]

kiñca |

[2.298,1]

"kadācidanyasantāne tathaivārpyeta vācakaiḥ | dṛṣṭasmṛtimapekṣeta na bhāseta parisphuṭam || 298 ||"

[2.298,2]

yathānubhavaṃ samadeśakālasyānyasya cittasantāne yathā ahirahirityupadarśanena sarpabhrāntirarpyate | "tathā" dvicandrādibhrāntirapi tasyā vācakaiḥ śabdaira"rpyeta" sāmagrītulyatvāt | timirasya cāhetukatvāt | api ca | yathā marīciṣu taraṅgajalasamāsu pūrvvadṛṣṭajalasmaraṇasāpekṣā jalabhrāntiḥ | tatra dvicandrādibhrāntirapi mānasītvāt "dṛṣṭa"candradvaya"smṛtimapekṣeta" | na ceyaṃ smaraṇasāpekṣā cakṣurvvisphāraṇamātreṇa spharaṇāt | tathā mānasītvāt "parisphuṭaṃ" suvyaktagrāhyākārā "na bhāseta" | jalādibhrāntiriva | (298)

{2.299}

[2.299,0]

"suptasya jāgrato vāpi yaiva dhīḥ sphuṭabhāsinī | sā nirvvikalpobhayathāpyanyathaiva vikalpikā || 299 ||"

[2.299,1]

tasmā"tsuptasya jāgratopi vā yaiva dhīḥ sphuṭāvabhāsinī" vyaktagrāhyākārā sā "nirvvikalpā"'bhyupagantavyā"anyathaiva" hyasphuṭāvabhāsinī dhīrubhayathā suptasya jāgrato pi vā "kalpikā" yuktā | (299)

{2.300}

[2.300,0]

yata evaṃ |

[2.300,1]

"tasmāttasyāvikalpepi prāmāṇyaṃ pratiṣidhyate | visaṃvādāttadarthaṃ ca pratyakṣābhaṃ dvidhoditam || 300 ||"

[2.300,2]

"tasmāt" kalpanāpoḍhamityukte timirajñānasyā"vikalpe" nirvvikalpatvepi sati "prāmāṇyaṃ" pratyakṣātmakaṃ prāptaṃ sataimiramityapavādena "visamvādāt pratiṣidhyate" | saṃvādalakṣaṇatvātprāmāṇyasya | "tadarthamu"paplutajñānanivṛttyartha cācārya diṅ nā ge na pratya "kṣābhaṃ" saṃkṣepato "dvidhoktaṃ" savikalpamavikalpañca | uktaṃ pratyakṣābhaṃ || ḹḹ || (300)

{ii.viii}

<8. pramāṇaphalacintā>

{2.301}

[2.301,0]

pramāṇaphalavyavasthāṃ kartumāha |

[2.301,1]

"kriyāsādhanamityeva sarvvaṃ sarvvasya karmmaṇaḥ | sādhanaṃ na hi tattasya sādhanaṃ yā kriyā yataḥ || 301 ||"

[2.301,2]

"kriyāyāḥ sādhanaṃ" heturi"tyeva na" hi "sarvvaṃ" kāraṇaṃ "sarvvasya karmmaṇaḥ" kriyāyāḥ "sādhanaṃ" karaṇaṃ | kintarhi tadvastu "tasya" karmaṇaḥ "sādhanaṃ" karaṇaṃ "yā kriyā yataḥ" padārthādavyavadhānena bhavati sa tasyāḥ kāraṇamucyate | tataścendriyādeḥ pramitiṃ pratyavyavahitasādhakatvābhāvāt na pramāṇaṃ | (301)

{2.302}

[2.302,0]

kintarhi pramāṇamastītyāha |

[2.302,1]

"tatrānubhavamātreṇa jñānasya sadṛśātmanaḥ | bhāvyantenātmanā yena pratikarmma vibhajyate || 302 ||"

[2.302,2]

"tatra" rūpādau karmaṇi "jñānasyānubhavamātreṇā"nubhavātmano "sadṛśātma"nastulyarūpasya"tenātmanā" svarūpeṇa prativiṣayaṃ vyatirekiṇā "bhāvyaṃ yena pratikarmma" prativiṣayajñānaṃ "vibhajyate" | nīlasyedaṃ pītasyedamiti | anyathānubhavamātratayā sarvvatra viṣaye sadṛśaṃ jñānaṃ prativiṣayaṃ kathaṃ bhedena vyavasthāpayituṃ śakyeta | (302)

{2.303}

[2.303,0]

syādetadindriyāderhetoḥ savyāpā ratādilakṣaṇo viśeṣo jñānānāṃ bhedena niyāmakamityāha |

[2.303,1]

"anātmabhūto bhedosya vidyamānopi hetuṣu | bhinne karmaṇyabhinnasya na bhedena niyāmakaḥ || 303 ||"

[2.303,2]

"hetu"ṣvindriyādiṣu "bhedo" viśeṣaḥ savyāpāratādilakṣaṇo "vidya" jñānasyānubhavamātrātmatayā bhinnasya "bhinne karmmaṇi" nīlādau grāhye "bhedena niyāmako" na yuktaḥ | kasmādityāha | "anātmabhūtaḥ" | jñānāsvarūpatvādindriyasya viśeṣaḥ pratikarmma na bhettumarhati | (303)

{2.304}

[2.304,0]

"tasmād yatosyātmabhedādasyādhigatirityayam | kriyāyāḥ karmaniyamaḥ siddhā sā tatprasādhanā || 304 ||"

[2.304,1]

"tasmādasya" jñānasyā"tmabhedāt yato'syā"rthasyeyama"dhigatiriti" kriyāyā adhigateḥ "karmaṇi" vedye "niyamaḥ sā kriyā tatprasādhanā" tatkaraṇā'bhyupagantavyā | (304)

{2.305}

[2.305,0]

syādetad | indriyādireva svabhedād bhedako jñānasya prativiṣayamadhigaterniyāmakaḥ | tataścānubhavātmatvādaviṣaya evāsiddha ityāha |

[2.305,1]

"arthena ghaṭayatyenāṃ na hi muktvārtharūpatām | anyaḥ svabhedājjñānasya bhedakopi kathañcana || 305 ||"

[2.305,2]

"enāma"dhigatima"rtharūpatā"marthasarū patāṃ "muktvā na" hyanyaḥ kaścindriyādiḥ "svabhedāt " kenāpi prakāreṇa "jñānasya bhedakopyartheva" jñeyena "ghaṭayati" yojayati nīlasyeyamadhigatiḥ pītasya ceyamityādi | tathā hi yadyapi pratyarthaṃ pratīndriyañca jñānānāmasti bhedaḥ tathāpi viṣayasārūpyābhāve sa eva viśeṣo'śakyanirdeśaḥ | atha viśeṣopyadhigatereva vyavasthāpyata iti cet | nanu tasyā eva vyavasthāpakamiṣyate | na cāvyasthite vyavasthāpake vyavasthāpyasiddhiḥ | nanu na sarvatra paraśuvyāpāradṛṣṭipūrvvikācchidāsiddhiḥ | chidādarśanādapi paraśuvyāpāravyavasthiteḥ | evamihāpyadhigatipūrvvikāyāṃ pramāṇasthitau na doṣaḥ | asamānametat | tathā hi paraśucchidayoḥ kāryakāraṇabhāvaviśeṣaḥ kriyākaraṇabhāvaḥ | adhigatijñānātmabhūtaviśeṣayostu vyavasthāpyavyavasthākabhāva eṣitavyaḥ | ubhayorapi jñānasvarūpātmatvāt | tatra kāraṇamajñātamapi svakāryaṃ nirvartayatīti kāryadarśa"nācca tadvyavasthā" yuktaiva | vyavasthāpakastu nānupalakṣito vyavasthāpya vyavasthāyāṃ kṣamate | na hyapratītaṃ kalpyamānaṃ āśvastyaṃvyavasthāpayati | (305)

{2.306}

[2.306,0]

"tasmātprameyādhigateḥ sādhanaṃ meyarūpatā | sādhane'nyatra tatkarmasambandho na prasidhyati || 306 ||"

[2.306,1]

"tasmātprameyādhigateḥ" phalabhūtāyāḥ vyavasthāpyāyāḥ "sādhanaṃ" pramāṇaṃ "meyarūpatā" | atha na sārūpyaṃ tasya prativiṣayaṃ bhinnasya sūpalakṣaṇatvāt sārūpyātpunara"nyatra sādhane " kriyāyāḥ "karmmasambandho" nīlasyeyamadhigatiḥ pītasya cetyādi "na sidhyati" | indriyādhigativiśeṣasya sambhavepyanubhavamātrātmakajñānasyāviśeṣakatvāyogāt | jñānagatasyāparaviśeṣasya lakṣaṇabhedenānupalakṣaṇāt | (306)

{2.307}

[2.307,0]

"sā ca tasyātmabhūtaiva tena nārthāntaraṃ phalam |"

[2.307,1]

"sā cā"dhigatiranubhavasvabhāvā jñānasyā"tmabhūtaiva | tena" pramāṇānnā"rthāntaraṃ phalaṃ" | prameyameva phalamityarthaḥ |

[2.307,2]

grāhyagrāhakabhāvopi bhākta eveti darśayitumāha |

[2.307,3]

"dadhānaṃ tacca tāmātmanyarthādhigamanātmanā || 307 ||"

[2.307,4]

"tacca" jñānamā"tmani" tāmartha"sarūpatāṃ dadhānaṃ" bibhrad arthasyā"dhiga manātmanā"'dhigamalakṣaṇena (307)

{2.308}

[2.308,0]

"savyāpāramivābhāti vyāpāreṇa svakarmaṇi | tadvaśāttadvyavasthānādakārakamapi svayam || 308 ||"

[2.308,1]

vyāpāreṇa savyāpāra"miva" svakarmmaṇi grāhye "ābhāti" | vyāpāramapi vastuto'kārakamapi svayaṃ tadvaśānmeyasārūpyavaśāttasyādhigamasya "vyavasthānāt" | (308)

{2.309}

[2.309,0]

"yathā phalasya hetūnāṃ sadṛśātmatayodbhavād | heturūpagraho loke'kriyāvatvepi kathyate || 309 ||"

[2.309,1]

"yathā lokepi hetūnāṃ sadṛśātmatayā" sadṛśarūpatayo"dbhavāt | phalasyākriyāvattvepi" heturūpagrahaṇavyāpārābhāvepi "heturūpagrahaḥ kathyate" pitū rūpaṃ gṛhītaṃ sutenetyādi | ato'rtharūpatāṃ muktvā'dhigatisādhanamanyadayuktaṃ | (309)

{2.310}

[2.310,0]

"ālocanākṣasambandhaviśeṣaṇadhiyāmataḥ | neṣṭamprāmāṇyameteṣāṃ vyavadhānāt kriyāmprati || 310 ||"

[2.310,1]

ata ā"locana"syārthālocanamātrasya jātyādiviśiṣṭaniścayaphalaṃ prati | "akṣasambandhasya" indriyārthasannikarṣasyālocanaphalaṃ prati "viśeṣaṇa"sya vedyaviśeṣyabuddhiphalaṃ prati "prāmāṇyaṃ" sādhanatvaṃ "neṣṭaṃ | eteṣā"mālocanārthasambandhaviśeṣaṇajñānānāṃ "kriyā"yāmadhigativiṣayasārūpyeṇa "vyavadhānāt" | (310)

{2.311}

[2.311,0]

vyavasthānepi sādhakatamatvaṃ syāditi cet | āha |

[2.311,1]

"sarveṣāmupayogepi kārakāṇāṃ kriyāmprati | yadantyaṃ bhedakaṃ tasyāstat sādhakatamaṃ matam || 311 ||"

[2.311,2]

"sarvveṣāṃ" sākṣātpāramparyeṇa "kriyāṃ pratyupayogepi" teṣu madhye "yatkāraka" kārakāntareṇāvyavahitavyāpyāraṃ sat kriyā"bhedakaṃ tattasyāḥ sādhakatamaṃ mataṃ" nānyat | (311)

{2.312}

[2.312,0]

tathā hi |

[2.312,1]

"sarvasāmānyahetutvādakṣāṇāmasti nedṛśam | tadbhedepi hyatadrūpasyāsyedamiti tatkutaḥ || 312 ||"

[2.312,2]

"akṣāṇāṃ" tāvadī"dṛśaṃ" sādhakatamatvaṃ "nāsti sarvvaṃ — sāmānyahetutvāt" | sarvvajñānasādhāraṇahetutvāt | avāntarādhigatibhedakatvānupapatteḥ | teṣāmindriyāṇāṃ pramādāvilatvādi"bhedepi" jñānasyātadrūpasya viṣayasārūpyarahitasya idamasya grāhakamiti grāhakatvaṃ yadiṣyate "tatkutaḥ" | (312)

{2.313}

[2.313,0]

"etena śeṣaṃ vyākhyātaṃ viśeṣaṇadhiyāṃ punaḥ | atādrupye na bhedopi tadvadanyadhiyopi vā || 313 ||"

[2.313,1]

"ete"nākṣāṇāmasādhanatvadarśanena "śeṣa"mālocanārthasambandhādi "vyākhyātaṃ" | tadapyarthasārūpyarahitamasādhanaṃ | sārūpye ca svīkartavye tadevāvyavahitatvāt sādhanamastu | "viśeṣaṇadhiyāṃ punara"yamadhiko doṣaḥ | "atādrūpye" viśeṣaṇasārūpyābhāve viśeṣyadhiyaḥ sakāśā"dbhedopi" na syāt | dvayorapyākārarahitatvena bhedasthityanupapatteḥ | tataścaikā pramāṇamanyā ca phalamiti kutaḥ | atha sārūpyaṃ viśeṣaṇadhiyo bhedakamiṣyate | evaṃ ca sati tadeva pramāṇaṃ phalaṃ ca syāt | arthasarūpatvādadhigatirūpatvācca | "tadvad" viśeṣaṇabuddheriva "anya" buddherviṣayasārūpyaṃ phalātmakañceṣyatāṃ | (313)

{2.314}

[2.314,0]

kiñca |

[2.314,1]

"neṣṭo viṣayabhedopi kriyāsādhanayordvayoḥ | ekārthatve dvayaṃ vyarthaṃ na ca syāt kramabhāvitā || 314 ||"

[2.314,2]

"kriyāsādhanayorviṣayabhedopi neṣṭaḥ" sarvvasya | na hyanyatra paraśuvyāpāraśchidā cānyatra | iha tu viśeṣaṇe pramāṇavyāpāraḥ kriyā ca viśeṣya iti bhinnaviṣayatā kathamiṣṭā |

[2.314,3]

athaitaddoṣatayā "dvayoḥ" kriyāsādhanayoḥ kramabhāvino"rekārthatve" ekaviṣayatve ca svīkriyamāṇe "dvayaṃ" bhinnaṃ pramāṇaṃ phalaṃ ca "vyarthaṃ" viśeṣaṇajñānaṃ pramāṇaṃ phalaṃ cāstu viṣayasvarūpatvādadhigamasvabhāvācca | tataḥ paraṃ tu viśeṣyajñānamadhigatādhigantṛtvādanupayuktaṃ | "na cai"kaviṣayayorjñānayoḥ "kramabhāvitā"sti viṣayasya tajjananaśaktasya krameṇa svakāryajananavirodhāt | (314)

{2.315}

[2.315,0]

sakṛdutpattāveva viśeṣaṇaviśeṣyadhiyoḥ pramāṇaphalatā bhaviṣyatīti cet | āha |

[2.315,1]

"sādhyasādhanatābhāvaḥ sakṛdbhāve;"

[2.315,2]

"sakṛd bhāve sādhyasādhanatāyāḥ abhāvaḥ" | kāryakāraṇabhāvaviśeṣatvena tasyā iṣṭatvāt |

[2.315,3]

nanvevamākārādhigamayorekajñānātmatvepi pramāṇaphalatā'nupapannetyāha |

[2.315,4]

"dhiyoṃśayoḥ | tadvyavasthāśrayatvena sādhyasādhanasaṃsthitiḥ || 315 ||"

[2.315,5]

"dhiyo'śaṃyo"rākārādhigamalakṣaṇayoḥ "sādhyasādhanasaṃsthitiḥ" kriyākaraṇavyavasthā | "tadvyavasthāśrayatve"nākāravaśenādhigativiśeṣavyavasthānāt | nāstyatra kāryakāraṇātmakaḥ kriyākaraṇabhāvaḥ kiṃ tu vyavasthāpyavyavasthāpakabhāvaḥ | sa ca tādātmyepyaviruddhaḥ | (315)

{2.316}

[2.316,0]

arthasannikarṣopi na pramāṇamityāha |

[2.316,1]

"sarvātmanāpi sambaddhaṃ kaiścidevāvagamyate | dharmaiḥ sa niyamo na syāt sambandhasyāviśeṣataḥ || 316 ||"

[2.316,2]

bāhyaṃ "sarvvātmanā" sarvvairākārairindriyādibhiḥ "sambaddhamapi kaiścideya dharmmai"rnīlatvādibhi"rggamyate" na tpaṇupuñjatvādibhiḥ | "sa eṣa" grahaṇasya "niya mo na syāt | ""ndha"syāpi gatisthitihetora"viśeṣataḥ" | (316)

{2.317}

[2.317,0]

"tadabhedepi bhedoyaṃ yasmāttasya pramāṇatā | saṃskārāccedatādrūpye na tasyāpyavyavasthiteḥ || 317 ||"

[2.317,1]

"yasmā"dindriyasannikarṣādeḥ prāmāṇyamayuktaṃ "tatta"smāda"bhedepi" sannikarṣādyaviśeṣepi yasmānniyāmakāt tajjñānasyā"yaṃ bhedo" nīlasyedaṃ jñānaṃ pītasya cedamityādi "tasya "tā yuktā | sa ca ākāra eveti sa eva pramāṇaṃ jñānajātajñānahetoḥ "saṃskārā"jjñānasya kaiścideva dharmairgrahaṇaniyama iti cet "na" | "tasya" saṃskārasyāpya"tādrūpye" viṣayāsarūpatve"'vyavasthiteḥ" | (317)

{2.318–2.319}

[2.318–2.319,0]

yadākāraṃ jñānaṃ syāttasyānubhavaḥ saṃskāraśca bhavet | tasmācca grahaṇapratiniyamaḥ | anubhavasthityabhāve tu sarvvamavyavasthitaṃ |

[2.318–2.319,1]

"kriyākaraṇayoraikyavirodha iti cedasat | dharmabhedābhyupagamād;"

[2.318–2.319,2]

"kriyākaraṇayo"radhigamākārayoraikātmye virodha "iti cet | asade"tat | "dharma"sya vyāvṛttyupakalpitasyā"bhyupagamāt" | anākāravyāvṛttiḥ pramāṇaṃ | anadhigativyāvṛttiśca phalamiti nānayoraikyaṃ |

[2.318–2.319,3]

kathantarhyuktaṃ | sā ca tasyātmabhūtaiva tena nārthāntaraṃ phalami(2 | 307)tyāha |

[2.318–2.319,4]

"vastvabhinnamitīṣyate || 318 ||"

[2.318–2.319,5]

paramārthato jñānātmakaṃ "vastvabhinnamitīṣyate" | (318) na tu kalpitadharmadvāreṇapi | kiṃ punastattvata eva sādhanād bhinnā'dhigatiśchi dādivanneṣyata ityāha |

[2.318–2.319,6]

"evaṃ prakārā sarvvaiva kriyākārakasaṃsthitiḥ | bhāvasya bhinnābhimateṣvapyāropeṇa vṛttitaḥ || 319 ||"

[2.318–2.319,7]

"sarvaiva kriyākāraka"yoḥ "saṃsthiti"rvyavasthā "evaṃprakārā" kalpitaiva "bhinnābhi" dāruparaśvādiṣu kriyākaraṇabhāvasyā"ropeṇa vṛttitaḥ" | na hi tatrāpi kāryakāraṇavastudvayavyatiriktā kriyāsti | dvidhābhūtaṃ kāṣṭhamevātadvyāvṛttyā bhedāntarapratikṣepeṇa chidetyucyate | tatkāraṇeṣu ca puruṣakaraparaśvādiṣu sāmagryantaravarttinaḥ karācchidāyāḥ anutpatteḥ paraśorasādhāraṇaṃ sahakāritvamupadarśayitumatadvyāvṛttyā karaṇavyapadeśaḥ | na tu kriyākaraṇatvamanyadeva kāryakaraṇābhyāṃ | adhigamākārayostu vyavasthāpyavyavasthāpakabhāvaḥ kriyākaraṇabhāvaḥ | yathā yaḥ kampate so'śva iti | uktā pramāṇaphalavyavasthā || ḹ ḹ || (319)

{ii.ix}

<9. vikṣaptimātratācintā>

<(1) arthasaṃvedanacintā>

<ka. arthasaṃvid>

{2.320}

[2.320,0]

idānīṃ yo gā cā ro vedyavedakabhāvamapaśyan sau trā nti kaṃ pṛ cchati |

[2.320,1]

"kārthasaṃvid;"

[2.320,2]

"kā'rthasya saṃvit" jñānamucyate |

[2.320,3]

ata āha |

[2.320,4]

"yadevedaṃ pratyakṣaṃ prativedanam |"

[2.320,5]

"yadevedaṃ pratyakṣa"manubhavasiddhaṃ "prativedanaṃ" nīlādyākāreṇa pratiniyataṃ vedanaṃ pratisantānaniyataṃ vā saivārthasaṃviducyate |

[2.320,6]

"tadarthavedanaṃ kena tādrūpyād vyabhicāri tat || 320 ||"

[2.320,7]

nanu "tat" pratiniyataṃ "vedana"manubhūyamānamarthaṃsya vedanaṃ "kena" hetunocyate svaprakāśātmakatvāt svavedanameva tadyuktaṃ nārthavedanaṃ | tasya sarvvadā parokṣatvāt | "tādrū"darthasarūpatvāt jñānamarthavedanamiti cet | tadarthasārūpyaṃ"vyabhi cāri", dvicandrakeśoṇḍūkajñānādyākārasyārthamantareṇāpi bhāvāt | (320)

{2.321}

[2.321,0]

"atha sonubhavaḥ kvāsya"

[2.321,1]

athānubhāvyābhāve "so'nubhavaḥ" pratyātmavedyo"'sya" jñānasya na karmmaṇi vyavasthāpanīyaḥ | na hi karmarahitā kriyā "kva"cidasti |

[2.321,2]

atrāha |

[2.321,3]

"tadevedaṃ vicāryate |"

[2.321,4]

yaducyate vyavahartṛ bhiridamanenānubhūyate iti "tadeveda"masmābhi"rvvicāryate" | jñānaṃ svaprakāśamupalabhyate prakāśaścocyata ityayuktaṃ |

[2.321,5]

yaccārthasārūpyamanubhavanibandhanamuktaṃ tadapyasambhavīti darśayannāha |

[2.321,6]

"sarūpayanti tat kena sthūlābhāsañca te'ṇavaḥ || 321 ||"

[2.321,7]

"te" parasparaṃ bhinnā "aṇavaḥ" tajjñānaṃ "sthūlābhāsaṃ" sthūlākāraṃ kena rūpeṇa sa"rūpa" | yadaṇusvarūpamasthūlamasti na tat jñānārūḍhaṃ | yacca jñānārūḍhaṃ sthaulyaṃ nāṇuṣu tadasti | (321)

{2.322}

[2.322,0]

"tannārtharūpatā tasya satyāṃrthāvyabhicāriṇī | tatsamvedanabhāvasya na samarthā prasādhane || 322 ||"

[2.322,1]

tasmāttulyajñānasya "nārtharūpatā"'sti | satyāṃ vārtharūpatāyāṃ vyabhicāriṇī sā dvicandrajñānādiṣu | tataśca "tatsaṃvedanabhāvasyā"rthasaṃvedanatvasya "pra"ṣu sā'rtharūpatā na "samarthā | na" kevalādarthasārūpyādarthasaṃvedanatvaṃ yena vyabhicāraḥ syāt | kintarhi sārūpyatadutpattibhyāṃ | te ca dvicandrajñānādīnāṃ na staḥ | candradvayasyābhāvāt tadutpatterayogāt | (322)

{2.323}

[2.323,0]

etadevāha |

[2.323,1]

"tatsārūpyatadutpattī yadi samvedyalakṣaṇam | samvedyaṃ syāt samānārthaṃ vijñānaṃ samanantaram || 323 ||"

[2.323,2]

"tena" grāhyeṇa "sārūpyaṃ tasmādutpattiḥ" sva"samvedya"sya "lakṣaṇaṃ" yadi saṃmataṃ tadāpi "samanantaraṃ jñāna"muttarajñānena "samānārthaṃ" samānagrāhyaṃ "saṃvedyaṃ syāt" | tatsarūpatadutpattyoḥ saṃbhavāt | (323)

{2.324}

<kha. dṛśyadarśane pratyāsattivicāraḥ>

[2.324,0]

syādetat |

[2.324,1]

"idaṃ dṛṣṭaṃ śrutamvedamiti yatrāvasāyadhīḥ | sa tasyānubhavaḥ;"

[2.324,2]

sārūpyatadutpattimattvepīdaṃ "dṛṣṭaṃ śrutamvedamiti yatrāvasāyadhī"rutpadyate "tasya " nānyasya | na ca samanantarapratyaye dṛṣṭaśrutādyavasāyo bhavati tanna grāhyo'sau |

[2.324,3]

atrāha |

[2.324,4]

"saiva pratyāsattirvvicāryate || 324 ||"

[2.324,5]

dṛśyadarśanayoḥ "saiva" pratyāsatti"rvvicāryate"'smābhiḥ | (324)

{2.325}

[2.325,0]

"dṛśyadarśanayoryena tasya tad darśanammatam | tayoḥ sambandhamāśritya draṣṭureṣa viniścayaḥ || 325 ||"

[2.325,1]

"yena" pratyāsattisambhavena "tasya" bāhyasya tajjñānaṃ "darśanaṃ mataṃ | tayordṛ śyadarśanayoḥ " pratyāsattimā"śritya draṣṭuḥ" puruṣa"syedaṃ dṛṣṭaṃ śrutaṃ vedamityarthaniścayaḥ" | tatsārūpyatadutpattilakṣaṇā ca pratyāsattiḥ samanantarapratyayepi samāneti tannibandhano dṛṣṭaśrutādhyavasāya(o) pi tatra syādityarthaḥ | (325)

{2.326}

[2.326,0]

"ātmā sa tasyānubhavaḥ sa ca nānyasya kasyacit | pratyakṣaprativedyatvamapi tasya tadātmatā || 326 ||"

[2.326,1]

tasmādvedyarahitastasya jñānasya sa nīlādirūpa ātmā"nubhavaḥ | sa cānubhavo " bāhyasya | "tasya" jñānasya "pratyakṣaprativedyatvamapi" yaducyate | sā tadātmatā'parokṣānubhavātmatā | (326)

{2.327}

[2.327,0]

"nānyonubhāvyastenāsti tasya nānubhavoparaḥ | tasyāpi tulyacodyatvāt svayaṃ saiva prakāśate || 327 ||"

[2.327,1]

yathā ca svarūpāda"nyo" buddhyā "anubhāvyo nāsti" | tathā "tasya" jñānasya cāparo'"nubhavo nāsti" | tasyajñānagrahaṇa syāpi "tulyārthacodyatvāt" | sa hyanyatvanibandhano grāhyagrāhakabhāvaḥ | taccānupapannamityuktaṃ | tattasmāttat jñānamaparokṣatayotpannaṃ "svayaṃ prakāśate" | nānyena prakāśyate | (327)

{2.328}

<ga. nīlādyanubhavaprasiddhiḥ>

[2.328,0]

kathaṃ tarhi nīlādyanubhavaprasiddhirityāha |

[2.328,1]

"nīlādirūpastasyāsau svabhāvonubhavaśca saḥ || nīlādyanubhavāt khyātaḥ svarūpānubhavopi san || 328 ||"

[2.328,2]

tasya jñānasya nīlādirūpo'sau svabhāvo'nubhavaḥ prakāśātmakaśca saḥ | tena svarūpānubhavopi sannīlādyanubhavot tathā saṃprasiddhiḥ | (328)

{2.329}

[2.329,0]

"prakāśamānastādātmyāt svarūpasya prakāśakaḥ | yathā prakāśobhimatastathā dhīrātmavedinī || 329 ||"

[2.329,1]

"yathā prakāśastādātmyāt" prakāśātmakatvāt paranirapekṣaḥ "prakāśamānaḥ " paranirapekṣā prakāśātmanotpannā prakāśamānā'"tmavedinīti" upacārāducyate | (329)

{2.330}

[2.330,0]

"tasyāścārthāntare vedye durghaṭau vedyavedakau | avedyavedakākārā; yathā bhrāntairnirīkṣyate || 330 ||"

[2.330,1]

"vibhaktalakṣaṇagrāhyagrāhakākāraviplavā |"

[2.330,2]

cakāro hetau | yasmā"ttasyā" dhiyo'"rthāntare vedye vedyavedakākārau durghaṭau" | tasmād vastuto'"vedyavedakākārā" sā buddhirnīlaprakāśātmanotpannā tathā prakāśate | na tu tatra kaścid grāhyasya grāhakasya cākāraḥ samasti | kathaṃ tarhi grāhyagrāhakapratibhāsavyavasāyāvityāha | "bhrāntai"raprahīṇadvayavāsanāviplavai"ryathā vibhakta" yasyāḥ sā tādṛśī "nirīkṣyate " | (330)

{2.331}

<gha. grāhyagrāhakapratibhāsavyavasāyaḥ>

[2.331,0]

"tathā kṛtavyavastheyaṃ keśādijñānabhedavat || 331 ||"

[2.331,1]

"tathā" grāhyagrāhakabhedena "kṛtavyavasthā" sa nīlādibahirdeśaṃ grāhyamāntarañca saṃvedanaṃ grāhakamiti viplava eṣa "keśādijñānabhedavat" | na hi keśoṇḍūkajñānaviśeṣasya grāhakavad grāhyaḥ keśāvayavosti | kiṃ tarhi keśābhāsaḥ prakāśa eva kevalaḥ | (331)

{2.332}

[2.332,0]

"yadā tadā na saṃcodyagrāhyagrāhakalakṣaṇī | tadānyasamvidobhāvāt svasamvit phalamiṣyate || 332 ||"

[2.332,1]

viplavavaśācca grāhyagrāhakabhedena buddhi"ryadā" vyavasthāpyate "tadā na saṃ codya""grāhyagrāhakalakṣaṇā sā" | na hi vastuto grāhyagrāhakabhāvaḥ sambhavati | na ca viplavavaśādvastuvyavasthā keśadvicandrāderapi tattvaprasaṅgāt | yadā ca na grāhyagrāhakatā vijñaptimātratāyāṃ "tadānya"sya grāhyasya "saṃvido" jñānasyā"bhāvāt svasaṃvit phalami" | (332)

{2.333}

<ṅa. bāhyārthanirāsaḥ>

[2.333,0]

"yadi bāhyonubhūyeta ko doṣo naiva kaścana | idameva kimuktaṃ syāt sa bāhyorthonubhūyate || 333 ||"

[2.333,1]

nanu "yadi bāhyo'rtho" jñānenā"nubhūyate" tadā "ko doṣaḥ" | yena svasaṃvit phalamiṣyate |

[2.333,2]

āha | yadyanubhūyate tadā "naiva kaścana" doṣaḥ | anubhava eva tu bāhyasya nāstītyucyate | tathā "idameva kimuktaṃ syāt " iti(333 | )

{2.334}

[2.334,0]

"yadi buddhistadākārā sāstyākāraviśeṣiṇī | sā bāhyādanyato veti vicāramidamarhati || 334 ||"

[2.334,1]

"yadi buddhistadākārā" vā bāhyasarūpetyucyate | satyamasti "sā buddhirākāra" nīlānīlādyākāraviśeṣayuktā | kiṃtu sā buddhi"rbbāhyāda"rthājjāyetā"nyato" vāsanāpratiniyamā"dvā iti vicāramidamarhati" | na tāvad buddhivyatirekiṇā'rthaḥ kaściddhetutayopalabhyate | buddhisvarūpamātravedanāt | kādācitkatayā tu kāraṇaṃ tasyāḥ kiñcid vyavasthāpanīyaṃ tacca bāhyaṃ vāsanā vā syāt ubhayathāpyupapatteḥ | (334)

{2.335}

[2.335,0]

"darśanopādhirahitasyāgrahāttadgrahe grahād | darśanaṃ nīlanirbhāsaṃ;"

[2.335,1]

tatra "darśanena" jñāneno"pādhi"nā viśeṣaṇena "rahitasya" nīlādera"grahāt" tasya grahe ca nīlasya "grahāt" sahaiva nīladhiyorvvedanāt "darśanaṃ nīlādinirbhāsaṃ" nīlākāraṃ "vyavasthitaṃ" | yattāvat nīlādikaṃ bāhyamityucyate | tajjñānena sahopalambhaniyamāt tadabhinnasvabhāvaṃ dvica ndrādivat |

[2.335,2]

kastarhi nāstītyāha |

[2.335,3]

"nārtho bāhyosti kevalam || 335 ||"

[2.335,4]

"bāhyo" nīlādi"rarthaḥ kevalaṃ nāsti" | tatsādhakatvenābhimatasyādhyakṣasyāsāmarthyāt | (335)

{2.336}

[2.336,0]

evantarhi jñānasya gajādyākārasyālokādinimittāntarasadbhāvepi deśakālādipratiniyamadarśanāt artho vyavasyatītyāha |

[2.336,1]

"kasyacit kiñcidevāntarvvāsanāyāḥ prabodhakam | tato dhiyāmviniyamo na bāhyārthavyapekṣayā || 336 ||"

[2.336,2]

"kasyacijjñā"nasya gajādyākārasya "kiñcideva" jñānama"ntarvvāsanāyāḥ" samanantarapratyayāntara"varttinyā" niyatajñānajananayogyatālakṣaṇāyāḥ "prabodhakaṃ" kāryotpādanābhimukhyakārakaṃ | "tataḥ" prabodhakavaśāt "dhiyāṃ" niyatākāratayā "viniyamaḥ | na bāhyārtha" | ko hi viśeṣo bāhyo vā niyāmakaḥ pratibhāsasya prabuddhavāsanāviśeṣaḥ samanantarapratyayo vā | tatra vāsanāyāḥ sāmarthyaṃ svapnādāvupalabdhaṃ | na tu bāhyasya nityaparokṣatvāt | na tathāpi parokṣasya bāhyasya sādhakasyābhāvepi nābhāvasthitiriti cet | pratibhāsamānaṃ jñānaṃ bāhyaṃ tu na pratibhāsata eveti tāvataivābhimatasiddheḥ | sādhakapramāṇarahitapiśācāyamānabahirarthaniṣedhenāsmākamādaraḥ | yadi tu tanniṣedhanirbbandho garīyān sāṃśatvānaṃśatvakalpanayā paramāṇupratiṣedhe ā cā ryī yaḥ paryeśitavyaḥ | (336)

{2.337}

<ca. vijñānadvairūpyam>

[2.337,0]

"tasmād dvirūpamastyekaṃ yadevamanubhūyate | smaryate cobhayākārasyāsya samvedanaṃ phalam || 337 ||"

[2.337,1]

yasmād bāhyo'rtho "nānubhūyate tasmā"dekaṃ vijñānaṃ avidyopaplutatvāt "dvirūpaṃ" bodharūpaṃ nīlādirūpañcā"sti" | yat yasmājjñānamevaṃ dvyākāratayā'nubhūyate svavedanena yathānubhavaṃ kālāntare "smaryate ca" | yathā cānyasya saṃvedanābhāvāt | "ubhayādyākārasya" nīlādyanubhavarūpasya "saṃvedanaṃ phalaṃ" | tadevaṃ prameyo grāhyākāraḥ pramāṇaṃ grāhakākāraḥphalaṃ svasaṃviditi darśitaṃ bhavati | (337)

{2.338}

<cha. arthasaṃvitphalam>

[2.338,0]

"yadā niṣpannatadbhāva iṣṭoniṣṭopi vā paraḥ | vijñaptiheturvviṣayastasyāścānubhavastathā || 338 ||"

[2.338,1]

"yadā" bahirarthavādepi "paro" vāhyo'rtha "iṣṭo'niṣṭo'pi vā niṣyannatadbhāvo" bhāvanāvaśād vyavasthiteṣṭāniṣṭabhāvaḥ sarūpāyā "vijñapterhetuḥ" san "viṣayo" bhavati | tadā "tasyā" vijñaptestathā iṣṭāniṣṭākāreṇānubhavo viṣayasya "cānubhava" ucyate | tena viṣayasārūpyaṃ pramāṇamarthasaṃvit phalamuktaṃ | (338)

{2.339}

[2.339,0]

athavā vijñānavādepyaviruddhamityāha |

[2.339,1]

"yadā saviṣayaṃ jñānaṃ jñānāṃśerthavyavasthiteḥ | tadā ya ātmānubhavaḥ sa evārthaviniścayaḥ || 339 ||"

[2.339,2]

"yadā" jñānasyāṃśe ākāre viplavavaśāt "arthasya vyava" miṣṭaṃ | "tadā ya ātmano" jñānākārasyā"nubhavaḥ sa evārthasya niścayaḥ" saṃvedanamiṣyate | tataśca vi jñā na vā de pyarthākāraḥ pramāṇamarthasaṃvitphalamaviruddhaṃ | (339)

{2.340}

[2.340,0]

"yadīṣṭākāra ātmā syādanyathā vānubhūyate | iṣṭoniṣṭopi vā tena bhavatyarthaḥ praveditaḥ || 340 ||"

[2.340,1]

bahirarthanayepi buddhivedanasyaivārthavedanatvāt tathā "yadīṣṭākā"ro'syā buddherā"tmā"niṣṭākāro vā | tadā "tena" jñānene"ṣṭo'niṣṭo vārthaḥ pravedito bhava"ti nānyathā | (340)

{2.341}

[2.341,0]

"vidyamānepi bāhyerthe yathānubhavameva saḥ | niścitātmā svarūpeṇa nānekātmatvadoṣataḥ || 341 ||"

[2.341,1]

yasmā"dvidyamānepi bāhye'rthe yathānubhava"manubhavākārānatikrameṇa sa bāhyo'rtho "niścitātmā" vyavasthāpyate nārtha"svarūpeṇa" | yathā sambhavinā niścitātmā vyavatiṣṭhate | iṣṭāniṣṭatvena puruṣābhyāmekasyārthasya grahaṇāda"nekātmatvadoṣaḥ" prasajyate | (341)

{2.342–2.343}

[2.342–2.343,0]

"yadi bāhyaṃ na vidyeta kasya saṃvedanaṃ bhavet | yadyagatyā svarūpasya bāhyasyaiva na kiṃ matam ||"

[2.342–2.343,1]

anekātmakatvasyā"bhyupāye" svīkārepi"dvayoḥ" puruṣayo"rbhedene"ṣṭatvenaikasyānyasya cāniṣṭatve"nānubhavo na syāt" | dvyākāratvādvastunastathaiva pratītiprasaktiḥ | adṛṣṭena sukhaduḥkhavedanīyena karmaṇāvaraṇāt | dvitīyasyākārasya ekātmatvena pratibhāsaḥ syāditi cet | evaṃ satyartha"vaśā gati"rjñānamiti nāma prasiddhaṃ na syāt | adṛṣṭavaśeneṣṭāniṣṭākārayoḥ pratīterupadarśanāt | (342–343)

{2.344}

[2.344,0]

kiñca |

[2.344,1]

"tamanekātmakaṃ bhāvamekātmatvena darśayat | tadadṛṣṭaṃ kathaṃ nāma bhavedarthasya darśakam || 344 ||"

[2.344,2]

bhāvama"nekātmakamekātmakatve"naikākāratayā darśa"yadadṛṣṭaṃ tatkathamarthasya darśakaṃ nāma " | tadeva hi darśakamasya yat tatsvarūpaṃ pratibhāsayati | na caikākāro'rthaḥ | tatastatpratītirnārthapratītiḥ | (344)

{2.345}

[2.345,0]

"iṣṭāniṣṭāvabhāsinyaḥ kalpanā nākṣadhīryadi | aniṣṭādāvasandhānaṃ dṛṣṭaṃ tatrāpi cetasām || 345 ||"

[2.345,1]

yathāvasthitavastugrāhiṇya"kṣadhī"stadanantara"miṣṭāniṣṭāvabhāsinyaḥ kalpanā" | tenānekātmakatvadoṣaprasaṅga iti "yadī"ṣyate | "tatraindriyatvepyaniṣṭādāvādi"śabdātkāmalādau "cetasāmi"ndriyajñānānāma"sandhānamarthā"kārānanuvidhānaṃ "dṛṣṭaṃ" | tasmādindriyabuddhirayathārthākārā na bhavatīti nāsti | (345)

{2.346}

[2.346,0]

"tasmāt prameye bāhyepi yuktaṃ svānubhavaḥ phalam | yataḥ svabhāvosya yathā tathaivārthaviniścayaḥ || 346 ||"

[2.346,1]

"tasmānna" kevalaṃ svarūpe "bāhyepi prameye svānubhavaḥ phalaṃ yuktaṃ | yataḥ kāraṇāt " jñānasya "yathā" pratibhāti "tathaiva nārthasya viniścayaḥ" sidhyati | (346)

{2.347}

[2.347,0]

"tadarthābhāsataivāsya pramāṇaṃ na tu sannapi | grāhakā'tmā'parārthatvād bāhyeṣvartheṣvapekṣate || 347 ||"

[2.347,1]

"tat" tasmād "bāhyeṣvartheṣu" grāhyeṣvasya jñānasyā"rthābhāsa"rthākārataiva "pramāṇa" na tvanvayi"grāhakātmā" grāhakākāro"'parārthatvāt"ātmaviṣayatvāttasya | (347)

{2.348}

<ja. ātmasaṃvidevārthasaṃcid>

[2.348,0]

"yasmād yathā niviṣṭosāvarthātmā pratyaye tathā | niścīyate niviṣṭosāvevamityātmasaṃvidaḥ || 348 ||"

[2.348,1]

"yasmā"tkāraṇa"dyathā" iṣṭatvenāniṣṭatvena vārthasyātmākāraḥ "pratyaye niviṣṭa"stathā'rthoṃ niścīyate tasmādarthākāraḥ pramāṇaṃ | "asā"varthākāra evamiṣṭāniṣṭatvena buddhau "niviṣṭa" ityātmasaṃvidaḥ svasaṃvedanā"nniścīyate" | (348)

{2.349}

[2.349,0]

"ityarthasaṃvit saiveṣṭā yatorthātmā na dṛśyate | tasmād buddhiniveśyārthaḥ sādhanaṃ tasya sā kriyā || 349 ||"

[2.349,1]

iti tasmāt saivātmasaṃvida"rthasaṃvidiṣṭā | yataḥ" svarūpād bahirbhūto"'rthātmā na " buddhyākāra eva tu vedyate | atastadvedanadarśanamevārthavedanaṃ | yasmāccārthasārūpyavaśenārthādhigativyavasthā "tasmā"d "buddhi"nive"śyārtho"'rthapratibimbaṃ "sādhanaṃ" pramāṇaṃ "tasya" pramāṇasya "sā"dhigatiḥ "kriyā" phalamiṣyate | (349)

{2.350}

[2.350,0]

"yathā niviśate sortho yataḥ sā prathate tathā | arthasthitestadātmatvāt svavidapyarthavinmatā || 350 ||"

[2.350,1]

yataḥ kāraṇāt "yathārtho" jñānātmani "niviśate" tathā sā svasaṃvittiḥ prathate khyāti | tasmādarthasya sthiteradhigatestadātmatvāt paramārthataḥ"svavi" satī "arthavid matā" | svasaṃvedanamevārthavedanamupacārāducyata iti tādātmyamanayoḥ | (350)

{2.351}

[2.351,0]

"tasmād viṣayabhedopi na;"

[2.351,1]

yasmādarthākāra eva pramāṇaṃ pratītisādhanatvāt phalañca pratīyamānaṃ "tasmā"tpramāṇaphalayo"rvviṣayabhedopi" nāsti | yathā paramate ālocanaviśeṣaṇajñānādīnāmekārthāpekṣiṇyāveva hi sārūpyapratipattī pramāṇaphalatvaṃ pratilabhete |

[2.351,2]

yadyarthasaṃvedanaṃ phalaṃ tadā svavitphalaṃ kathamuktamityāha |

[2.351,3]

"svasaṃvedanaṃ phalam | uktaṃ svabhāvacintāyāṃ tādātmyādarthasaṃvidaḥ || 351 ||"

[2.351,4]

arthasaṃvedaṃnasya vastutaḥ "svabhāvacintāyāṃ" svasaṃvedanaṃ phala"muktaṃ | arthasaṃvidastā""dātmyāt"svasaṃvedanātmatvāt | na svākārapratīteranyāstyarthapratītiḥ svarūpeṇa tasyāḥ pratīteḥ | (351)

{2.352}

[2.352,0]

nanu yadi yathārthaṃ nānubhavastadā svavāsanāprabodhakamanuvartamānasya jñānasyārthoṃbāhyostītyetadeva kuta ityāha |

[2.352,1]

"tathāvabhāsamānasya tādṛśo'nyādṛśopi vā | jñānasya heturarthopītyarthasyeṣṭā prameyatā || 352 ||"

[2.352,2]

"tathā" iṣṭāniṣṭākāreṇā"vabhāsamānasya jñānasyā"rtho"pi tādṛśo"nyādṛśo vā heturityarthasya "prameyateṣṭā" sau trā nti ka mate | sārūpyasya paramārthataḥ sarūpa(2 | 321) iti pratiṣedhāt | (352)

{2.353}

[2.353,0]

"yathā kathañcittasyārtharūpaṃ muktvāvabhāsinaḥ | arthagrahaḥ kathaṃ;"

[2.353,1]

yadi sārūpyābhāvastadā tasya jñānasyāvabhāsino "yathā kathañci"diṣṭāniṣṭādinā bhāsamānamartharūpamarthākāraṃ muktvā "kathaṃ" kena prakāreṇārthasya "grahaḥ" syāt | na hyarthaḥ svarūpeṇa dṛśyate | tat svarūpabuddhivedanādarthagrahavyavasthā | sārūpyameva cenna saṃbhavati kathamarthagraha iti manyate sau trā nti kaḥ

[2.353,2]

yo gā cā ra stu tasya sāhāyyakaṃ manyamāna āha |

[2.353,3]

"satyaṃ na jānehamapodṛśam || 353 ||"

[2.353,4]

"satyaṃ na jāne'hamapīdṛśamarthagrahaḥ" kathamiti | (353)

{2.354}

[2.354,0]

kathaṃ tarhyasatyarthe grāhyagrāhakaphalabheda ityāha |

[2.354,1]

"avibhāgopi buddhyātmaviparyāsitadarśanaiḥ | grāhyagrāhakasaṃvittibhedavāniva lakṣyate || 354 ||"

[2.354,2]

paramārthato"'vibhā"go bhedarahito"pi buddhyātmadva"yavāsanayā "viparyāsitaṃ" vibhāgenopa"darśitaṃ" darśanaṃ yeṣāṃ tairatattvadarśipuruṣai"rgrāhyagrāhakasaṃvittī"nāṃ parasparaṃ bhedastadvāniva lakṣyate | (354)

{2.355}

[2.355,0]

atra dṛṣṭāntamāha |

[2.355,1]

"mantrādyupaplutākṣāṇāṃ yathā mṛcchakalādayaḥ | anyathaivāvabhāsante tadrūparahitā api || 355 ||"

[2.355,2]

"yathā mūcchakalādayo mantrādibhirupapluta"yathārthajñānahetukṛta"makṣaṃ" yeṣāṃ teṣāmanyathā suvarṇṇāditve"naivāvabhāsante" | tena suvarṇṇādinā rūpeṇa "rahitā api" vastutaḥ | (355)

{2.356}

[2.356,0]

kasmātpunarmmantrādisāmarthyāt suvarṇṇāditāmeva yātaṃ mṛtkhaṇḍamiti nābhyupagamyate ityāha |

[2.356,1]

"tathaivādarśanātteṣāmanupaplutacakṣuṣām | dūre yathā vā maruṣu mahānalpopi dṛśyate || 356 ||"

[2.356,2]

"mantrādi"nā'nupaplutacakṣuṣānyena puṃsā teṣāṃ mṛcchakalādīnāṃ yathopahatākṣeṇa te dṛśyante "tathaiva darśanāt" mṛdātmatvenaiva darśanāt suvarṇṇāditvena niṣpattikalpanamayuktaṃ | "yathā maruṣu dūre'lpopi mahān dṛśyate" taddeśasthairalpatvenaiva bhātasya darśanāt | (356)

{2.357}

[2.357,0]

"yathānudarśanañceyaṃ meyamānaphalasthitiḥ | kriyate'vidyamānāpi grāhyagrāhakasaṃvidām || 357 ||"

[2.357,1]

tasmād "grāhyagrāhakasaṃvidāṃ" paramārthato"'vidyamānāpi meyamānaphalasthitiryathā"te | grāhyākāro meyaḥ grāhakākāro mānaṃ saṃvittiḥ phalamiti vyavasthāpyate | (357)

{2.358}

[2.358,0]

"anyathaikasya bhāvasya nānārūpāvabhāsinaḥ | satyaṃ kathaṃ syurākārāstadekatvasya hānitaḥ || 358 ||"

[2.358,1]

"anyathā" yadi vastuto grāhakādivibhāga iṣyate ta"daikasya bhāvasya" jñānātmano "nānārūpāvabhāsino"'nekākārapratibhāsavanta ākārā grāhyādikāḥ "kathaṃ satyaṃ " | tasyaikajñānātmana "ekatvasya hānitaḥ" | na hyekaṃ pratibhāsamānānekākārātmakaṃ bhavitumarhati | pratibhāsena sarvveṣāṃ bhedena vyavasthāpanāt | (358)

{2.359}

[2.359,0]

anekameva tarhi jñānaṃ paricchedāditvena syādityāha |

[2.359,1]

"anyasyānyatvahāneśca ;"

[2.359,2]

na cānekaṃ jñānaṃ ekameveṣṭavyaṃ | vastuto bhinnasyābhede iṣyamāṇe grāhyādeḥ parasparato"'nyasyānyatvahāneḥ" | yadā hi bhedapratibhāsepyekatvamiṣṭaṃ tadā bheda eva na vyavasthitaḥ | tataśca sukhaduḥkhādayo nīlapītādayaśca parasparaṃ na bhidyeran | pratibhāsabhedasya tatsādhanatvāt | anyasya ca tatsādhanasyābhāvāt |

[2.359,3]

evantarhyekaṃ tāvat jñānaṃ nānākāraṃ syāditi śaṅkāyāṃ nakāraṃ kākākṣivat saṃbandhayannāha |

[2.359,4]

"nābhedo rūpadarśanāt | rūpābhedepi paśyantī dhīrabhedaṃ vyavasyati || 359 ||"

[2.359,5]

"nābhedo" jñānasyābhibuddhasya "rūpa"syāda"rśanāt" | rūpābhedañcādrayādau "paśya" dhīrabhedaṃ "vyavasyati" | na ca grāhyagrāhakādiṣu bhinnābhāseṣvabhedapratibhāsaḥ | (359)

{2.360}

[2.360,0]

tasyād |

[2.360,1]

"bhāvā yena nirūpyante tadrūpaṃ nāsti tattvataḥ | yasmādekamanekaṃ ca rūpaṃ teṣāṃ na vidyate || 360 ||"

[2.360,2]

"bhāvā" grāhyādayo "yena" rūpeṇa grāhyatvādinā "nirūpyante" anubhūyante "tadrūpaṃ tattvata"steṣāṃ "nāsti | yasmādekaṃ" rūpa"manekañca rūpaṃ teṣāṃ na vidyate" | vastubhavadekamanekaṃ vā syāt | na ca grāhyādyābhā eko'neko vā yuktaḥ | tasmāduppalava evāyaṃ | (360)

{2.361–2.363}

[2.361–2.363,0]

nanu |

[2.361–2.363,1]

"sādharmyadarśanālloke bhrāntirnāmopajāyate | atadātmani tādātmyavyavasāyenā neha tat || 361 ||"

[2.361–2.363,2]

"adarśanājjagatyasminnekasyāpi tadātmanaḥ ||"

[2.361–2.363,3]

"loke sādharmyadarśanādatadātmani tādātmyavyavasāyena bhrāntirvvi"tathākārā buddhi"rjāyate" iti nāma prasiddhaṃ | "iha" vijñaptinaye tat sādharmyadarśanaṃ "nā"sti | (361) "ekasyāpi tadātmano"'bhūtākārasya "jagatyadarśanāt" |

[2.361–2.363,4]

atrāha |

[2.361–2.363,5]

"astīyamapi yā tvantarupaplavasamudbhavā || 362 ||"

[2.361–2.363,6]

"doṣodbhavā prakṛtyā sā vitathapratibhāsinī | anapekṣitasādharmyadṛgādistaimirādivat || 363 ||"

[2.361–2.363,7]

sādharmyadarśanādyā mānasī bhrānti"riyamapyasti | yā punarantarupaplavasamudbhavā" avidyāprabhavā sā prakṛtyā doṣodbhavā | avidyā timirādihetukā vitathapratibhāsinyabhūtākārā anapekṣitasādharmyadṛgādistaimirādivat | yathā timirajñānamindriyadoṣādanapekṣitasādharmyameva jāyate tathā grāhyādibhrāntirapītyarthaḥ, jāyamānameva hi jñānaṃ vāsanāsāmarthyādanubhavānanubhavatvenāntarbbahirdeśatvena sukhādi nīlādi darśayati | evaṃ tarhi bahirarthopadarśanaśaktameva svadarśanahetubalāt kasmānneṣyata jñānamiti cet | na | svapnādāvavidyāyā asadgrāhyākāropadarśanasāmarthyopalabdheḥ | ākārātiriktabahirarthasyādarśanānna jñānasya tadupadarśanasāmarthyakalpanā nyāyyetyāstāṃ tāvadidaṃ || (362–363)

{2.364}

<bha. vijñaptimātratāyāṃ pramāṇaphalavyavasthā>

[2.364,0]

vijñaptimātratāyāṃ pramāṇaphalavyavasthāpanārthamāha |

[2.364,1]

"tatra buddheḥ paricchedo grāhakākārasammataḥ | tadātmyādātmavittasya sa tasya sādhanaṃ tataḥ || 364 ||"

[2.364,2]

"tatra" vijñaptimātratāyāṃ "buddheḥ" sagrāhakākāraḥ "saṃmataḥ pariccheda" ākāra "ātma" tasya grāhakākārasya phalaṃ | "tādātmyāt" paricchedasvabhāvatvāt "svasaṃvittiḥ " paricchedātmaka eva hi grāhakākāraḥ sa eva cātmavedanaṃ | "tataḥ" paricchedavaśenātmavedanavyavasthānāt | sa pariccheda"stasyā"tmavidaḥ phalabhūtāyāḥ "sādhanaṃ" pramāṇaṃ | (364)

{2.365}

[2.365,0]

"tatrātmaviṣaye māne yathā rāgādivedanam | iyaṃ sarvvatra saṃyojyā mānameyaphalasthitiḥ || 365 ||"

[2.365,1]

"tatra" evaṃ satyā"tmaviṣaye māne" svasaṃvedane pramāṇe "yathā rāgādivedanaṃ" mānameyaphalātmakaṃ | "iyaṃ mānameyaphalasthitiḥ" sarvvatra vijñaptinayepi saṃyojyā | (365)

{2.366}

[2.366,0]

tathā hi |

[2.366,1]

"tatrāpyanubhavātmatvātte yogyā svātmasaṃvidi | iti sā yogyatā mānamātmā meyaḥ phalaṃ svavit || 366 ||"

[2.366,2]

"tatrāpi" rāgādivedanepi "te" rāgādayo'"nubhavātmatvāt svā"tmanaḥ "saṃvidi " tasmāt "sā" svavedana"yogyatā" rāgādīnāṃ "mānamātmā meyaḥ phalaṃ svavit" | (366)

{2.367}

[2.367,0]

nanu rāgādiṣṭātmasaṃvedanaṃ phalabhūtaṃ mānayuktamiha tu grāhakākāro yogyatālakṣaṇaṃ pramāṇamucyata iti vyāhatamiti śaṅkāyāmuttaraṃ |

[2.367,1]

"grāhakākārasaṃkhyātā paricchedātmatātmani | sā yogyateti ca proktaṃ pramāṇaṃ svātmavedanam || 367 ||"

[2.367,2]

yā "grāhakākārasaṃkhyātā paricchedātmatā sā'tmani" saṃvedane "yogyatā ceti" tasmādrāgādiṣu "svā" phalabhūtamiha vivakṣitaṃ kintu yogyatā | tasmādabhinnārthataiva | (367)

{2.368}

[2.368,0]

nanu svābhāsaṃ tāvadastu jñānaṃ paricchedasvabhāvatvāt | viṣayābhāsaṃ tu kathaṃ | yathā viṣayaṃ kāraṇaṃ tathā cakṣurādirapīti tadākāratāpi syādityāha |

[2.368,1]

"sarvvameva hi vijñānaṃ viṣayebhyaḥ samudbhavad | tadanyasyāpi hetutve kathañcid viṣayākṛti || 368 ||"

[2.368,2]

"sarvameva hi jñānaṃ viṣayebhyaḥ samudbhavadu"tpadyamānaṃ tebhyo viṣayebhyo'nyasyendriyāderapi hetutve kathañcit svakāraṇāyātaviṣayagataśaktibhedā"dviṣayākṛti" bhavati nendriyādyākāraṃ | (368)

{2.369}

[2.369,0]

"yathaivāhārakālāderhetutve'patyajanmani | pitrostadekasyākāraṃ dhatte nānyasya kasyacit || 369 ||"

[2.369,1]

"yathaivāpatyajanmani" pitrormātā"pitrorāhārakālāde"śca hetutvepi tadekasya pitrormmadhye ekasya piturmmāturvvā"kāra"mapatyaṃ "dhatte'nyasyā"hārakālādeśca "kasya" na | (369)

{2.370}

[2.370,0]

"taddhetutvena tulyepi tadanyairviṣaye matam | viṣayatvaṃ tadaṃśena tadabhāve na tad bhavet || 370 ||"

[2.370,1]

yata evaṃ "tat" tasmāt tato viṣayādanyairindriyādibhi"rhetutvena tulye" sadṛśepi viṣaye rūpādau "viṣayatvaṃ" grāhyatvaṃ tena svākārārpakatvenāṃ"śena" viśeṣaṇaṃ "mataṃ" | yasmādākārārpakatvaṃ viṣayalakṣaṇamavasthitaṃ | tasmāttasyākārārpakatvasyābhāve tadviṣayatvamindriyādiṣu "na bhavet" | (370)

{2.371}

[2.371,0]

kiñca |

[2.371,1]

"anarthākāraśaṅkā syādapyarthavati cetasi | atītārthagrahe siddhe dvirūpatvātmavedane || 371 ||"

[2.371,2]

"arthavati cetasyanarthākāra"tā arthākārarahitatā śaṅkā "syādapi" dṛśyamānasyākārasyārthatvenaiva sambhāvyamānatvāt | "atīta"syā"rthasya grahe" vikalpātmake tvarthasyābhā vāt | arthābhāsatayā ca "dvirūpatvaṃ" tathā cāparokṣatvādā"tmasaṃvedanaṃ" ceti dve apyastu siddhe | na hyasannevārtho dṛśyate | tato'rthākāratā sā jñānasyaiva tathārthena ca parokṣatvābhāvāt svābhāsañca tat | na cānyena jñānena tad vedyate | vedyavedakabhāvasya niṣiddhatvāt | ataḥ svavedanameva tat | (371)

{2.372}

<ba. sāmānyasya nityānityatvapratiṣedhaḥ>

[2.372,0]

syādetad | atītā vyaktirasattvānna vikalpaviṣayo jātisyu sattvāt syādityāha |

[2.372,1]

"nīlādyābhāsabheditvānnārtho jātiratadvatī | sā vānityā na jātiḥ syānnityā vā janikā katham || 372 ||"

[2.372,2]

atītavikalpasya "nīlādyābhāsabheditvāt" varṇṇasaṃsthānādyākāraviśeṣavattvāt "na jātiratadvatī" varṇṇādyākārarahitārtherviṣayaḥ | kiñca | jātirvviṣayībhavantī anityā vā bhavet nityā vā | "sā cānityā jātirna syāt" nityalakṣaṇatvāttasyāḥ "nityā" vā buddhe"rjanikā kathaṃ" syāt | (372)

{2.373}

[2.373,0]

nityasya kramayaugapadyābhyāṃ virahāt || nāmanimitte viprayuktaḥ saṃskāro viṣayaścedityāha |

[2.373,1]

"nāmādikaṃ niṣiddhaṃ prāṅ nāyamarthavatāṃ kramaḥ | icchāmātrānurodhitvādarthaśaktirna sidhyati || 373 ||"

[2.373,2]

"nāmādikaṃ" viṣayatvena "niṣiddhaṃ prāk"(2 | 11)nāmādivacane vaktṛśrotṛvācyānu(2 | 11) tyādinā | kiñcā"rthavatāṃ" saviṣayāṇāṃ cakṣurvvijñānādīnā"mayaṃ "'rthasāmarthyena vinotpāda iti nāsti | manovijñānānāṃ tvarthasannidhānānapekṣāṇā"micchāmātrānurodhitvāt" janikā"rtha" | na cāheturarthī grāhyo'tiprasaṅgāt | (373)

{2.374}

<(2) stṛticintā>

[2.374,0]

bhavatvatītārthalambanaṃ vijñānaṃ viṣayākāramanubhavastu mā bhūdityāha |

[2.374,1]

"smṛtiścedṛgvidhaṃ jñānaṃ tasyāścānubhavādbhavaḥ | sa cārthākārarahitaḥ sedānīṃ tadvatī katham || 374 ||"

[2.374,2]

"īdṛgvidhama"tītavikalpanātmakaṃ "jñānañca" smṛtiḥ | "tasyāścānubhavād bhava" utpādaḥ | na hyanubhavamantareṇa smṛtiḥ | "sa cā"nubhavo bhavanmate"'rthākārarahitaḥ | "masminnabhyupagame sā smṛti"stadvatya"rthākāravatī "kathama"stu | yadyanubhavārūḍho nārthākāraḥ kathamasau viditaḥ | aviditasya kā smṛtiḥ | (374)

{2.375}

<ka. nārthāt smṛtiḥ>

[2.375,0]

arthātsmṛtirutpadyata iti cet | āha |

[2.375,1]

"nārthād bhāvastadābhāvāt syāttathānubhavepi saḥ | ākāraḥ sa ca nārthasya spaṣṭākāravivekataḥ || 375 ||"

[2.375,2]

"nārthād bhāva"stasyā"stadā" smṛtikāle"'bhāvā"datītārthasya | yathā cārthādutpadyamānāyāḥ smṛterarthākāro bhavati | "tathānubhavepya"rthādutpadyamāne "so'rthākāraḥ" syāt | api ca smṛtyārūḍhaḥ "so'"spaṣṭa"ścā"kāro "nārtha"syānubhavārūḍhāt "spaṣṭādarthākārād " bhedāt | (375)

{2.376}

[2.376,0]

"vyatiriktaṃ tadākāraṃ pratīyādaparastathā | nityamātmani sambandhe pratīyāt kathitañca na || 376 ||"

[2.376,1]

yadi ca buddhivyatirikto'rtha eva manovijñānagrāhyastadā buddhe"rvyatiriktame"kena vikalpyamāna"ntadākāramaparo"pi yogyadeśasthaḥ pramā na pratīyāt | paropalabhyatāṃ niṣeddhuṃ "nityamātmanyasya" vikalpyasyārthasya "sambandhe" vā svīkriyamāṇe yadā svayamanucintayituṃ parasmai kathyate tadā kathañcit paro na "pratīyāt" | pratyeti ca "kathitaṃ" (376)

{2.377}

[2.377,0]

"ekaikenābhisambandhe pratisandhirna yujyate | ekārthābhiniveśātmā pravaktṛśrotṛcetasoḥ || 377 ||"

[2.377,1]

pratītyartha"mekenaikena" vaktrā śrotrā ca bhinnasya bhinnasya arthasyā"bhisambandhe"'trāpi svīkrimāṇe "pravaktṛśrotṛcetasoḥ pratisandhirekārthābhiniveśāt" yadevānena kathitaṃ tadeva mayā pratītaṃ yadeva mayā kathitaṃ tadevānena jñātamityabhinnārthādhyavasāyarūpo "na yujyate" | (377)

{2.378}

[2.378,0]

"tadekavyavahāraścet sādṛśyādatadābhayoḥ | bhinnātmārthaḥ kathaṃ grāhyastadā syāddhīranarthikā || 378 ||"

[2.378,1]

vaktṛśrotṛsambandhinostayorarthayore"kavyavahāra" ekatvāvasāyaḥ "sādṛśyāccet" | tadubhayadarśane sādṛśyaṃ na cātra darśanaṃ | bhavatu vā tathāpi atadābhayo"rbhinnātma"sambandhārthāpratibhāsinorvvaktṛśrotṛ cetaso"rbhinnātmā'rthaḥ kathaṃ grāhyaḥ" | yadā cārthābhedo nāsti "tadā"'bhinnārthādhyavasāyinī "dhī"rvvaktṛśrotro"ranarthikā syāt" | yathārthaṃ buddherabhāvāt | yathābuddhi cārthābhāvāt | (378)

{2.379}

[2.379,0]

bhavatu tāvadevaṃ smṛtirvviṣayākārā'nubhavajñānaṃ tvanākṛti syādityāha |

[2.379,1]

"taccānubhavavijñānenuobhayāṃśāvalaṃbinā | ekākāraviśeṣeṇa tajjñānenānubudhyate || 379 ||"

[2.379,2]

"taccānubha"viṣayeṇa smaraṇenānuba dhyate'nugamyate smaryate iti yāvat |

[2.379,3]

kīdṛśeno"bhayāṃśāvalambinā" jñeyaprācīnajñānagataviṣayākārānubhavarūpadharmadvayaviṣayeṇa | katha"manubadhyata" ityāha |

[2.379,4]

"eka"smādavivādasiddhādanubhavā"kārādviśeṃṣo" viṣayākārastena smaraṇajñānena hi vijñānamaryākārānubhavākāraviśiṣṭameva smaryate | tatastādṛśameva tat | (379)

{2.380}

[2.380,0]

"anyathā hyatathārūpaṃ kathaṃ jñānedhirohati | ekākārottaraṃ jñānaṃ tathā hyuttaramuttaram || 380 ||"

[2.380,1]

anyathā'tathārūpamākāradvayarahitamanubhavajñānaṃ svagrāhiṇi smaraṇajñāne "kathaṃ" dvyākāramadhirohati | adhirūḍhaṃ ca | tato dvyākāraṃ tat | tathā "jñānamuttaramuttaraṃ" buddhipūrvvajñānālambana"mekākārottara"mekenaikenākāreṇādhikaṃ pratīyate | arthejñānena tadālambaka eko'rthākāraḥ pratīyate | tadālambanenatu viṣayabhūtajñānākārastadālambakaśca svākāraḥ | (380)

{2.381}

[2.381,0]

"tasyārtharūpeṇākārāvātmākāraśca kaścana | dvitīyasya tṛtīyena jñānena hi vivicyate || 381 ||"

[2.381,1]

yasmā"ttasya" dvitīyasya jñānasya tau dvāvākārāva"rtharūpeṇa" viṣayabhāvena tadālambaka "ātmākāraśca kaścana" tṛtīyena dvitīyajñānālambakena hi yasmād vivecyate avadhāryate | tasmādarthākāraṃ svavedanañca jñānamabhyupagantavyaṃ | (381)

{2.382}

[2.382,0]

"arthakāryatayā jñānasmṛtāvarthasmṛteryadi | bhrāntyā saṅkalanaṃ;"

[2.382,1]

atha nirākārameva "jñānama"rthasya kāryamanubhavarūpa"marthakāryatayā" jñāta"smṛtau" viśeṣaṇatvenā"rthasya smṛteḥ" smaryamāṇasyārthasya "bhrāntyā" jñānātmani "saṃka" sambandhanaṃ yadi syāttadā ko doṣaḥ |

[2.382,2]

āha |

[2.382,3]

"jyotirmanaskāre ca sā bhavet || 382 ||"

[2.382,4]

arthavat jyotiṣa ālokasya manaskārasya ca jñānahetutvāt | tatkāryajñāne smaryamāṇe sā smṛti"rjyotirmanaskāre" ālokasamanantarapratyayorapi syāt | tatra bhrāntyā arthākāramivālokamanaskārākāramapi saṃkalanīyaṃ | na tvarthākārameva niyamena saṃkalayituṃ yuktaṃ | (382)

{2.383}

[2.383,0]

"sarvveṣāmapi kāryyāṇāṃ kāraṇaiḥ syāttathā grahaḥ | kulālādivivekena na smaryeta ghaṭastataḥ || 383 ||"

[2.383,1]

yadi cārthakāryaṃ bhrāntyā smaryate tadā "sarvveṣāmapi kāryyāṇāṃ kāraṇaiḥ" saha "tathā grahaḥ" kāraṇātmatvena grahaṇaṃ "syāt" | tataśca dhaṭakulālādikāryaṃ "kulālā" bhedena "na smaryeta" | (383)

{2.384}

[2.384,0]

athāstyeva kaścidālokādibhyo viṣayasya jñānātmanyāropaṇīyo viśeṣastatastadākārāvagraheṇa smaryate | nānyathetyāha |

[2.384,1]

"yasmādatiśayājjñānamarthasaṃsargabhājanam | sārūpyāttat kimanyat syād dṛṣṭeśca yamalādiṣu || 384 ||"

[2.384,2]

"yasmāda"rthāropitāda"tiśayāt jñānamarthasaṃsarga"syārthasaṃśleṣasya "bhājanaṃ" pātraṃ bhavati | arthena sārūpyā"danyat kintat syāt" | sārūpyādanyasyātiśayasyopalakṣaṇatvāyogāt | "yamalādiṣu" sārūpyād bhrāntyā tathārthaniścayasya "dṛṣṭeśca" | (384)

{2.385}

[2.385,0]

kiñca |

[2.385,1]

"ādyānubhayarūpatve hyekarūpaṃ vyavasthitam | dvitīyaṃ vyatiricyeta na parāmarśacetasā || 385 ||"

[2.385,2]

"ādya"syārthajñānasyā"nubhayarūpatve"'rthākārarahitatvāt anubhavaikarūpatve tadālambakaṃ "dvitīyaṃ" jñāna"meka"smin "rūpe"'nubhavātmani "vyavasthitaṃ parāmarśacetasā" jñānajñānālambakena tṛtīyajñānena na vyatiricyeta | na viṣayajñānagrāhakatayā bhedena gṛhyeta | svābhāsamātratvena sarvvasyāviśeṣāt | (385)

{2.386}

[2.386,0]

"arthasaṃkalanāśleṣā dhīrdvitīyāvalambate | nīlādirūpeṇa dhiyaṃ bhāsamānāṃ purastataḥ || 386 ||"

[2.386,1]

yato buddheranākāratve doṣo'yaṃ "tataḥ" pu"ro'rthasya" dhiyaṃ "nīlādirūpeṇa bhāsamānāṃ "nasyārthākārāvagrahasyā"śleṣaḥ" saṃsarggo yasyāḥ sā tāma"valamba"te | (386)

{2.387}

[2.387,0]

"anyathā hyādyamevaikaṃ saṃyojyetārthasambhavāt | jñānaṃ nādṛṣṭasambandhaṃ pūrvvārthenottarottaram || 387 ||"

[2.387,1]

"anyathā" yadyanākāraṃ jñānamarthakāryatayā bhrāntyā'rthākāraṃ smaryata ityāśrīyate ta"dādyamevaika"marthajñānaṃ smṛtyā'rthena "saṃyojyeta | arthātsaṃbhavāt" tasya | na "uttaro" jñānasyā"rthenā"kāraṇabhūtenā"dṛṣṭasambandhaṃ" saṃyojyeta |

[2.387,2]

tasmātsthitametat jñānānāṃ viṣayasārūpyānubhavarūpatvābhyāṃ dvyākāratvaṃ | tataśca sahopalambhaniyamo'rthavijñānayoḥ | arthākāratāyā arthopalambhāt | anubhavarūpatāyāḥ sva"bhe"danatvāt | (387)

{2.388}

[2.388,0]

tathā ca |

[2.388,1]

"sakṛt samvedyamānasya niyamena dhiyā saha | viṣayasya tato'nyatvaṃ kenākāreṇa sidhyati || 388 ||"

[2.388,2]

"dhiyā saha niyamena sakṛtsaṃvedyamānasya viṣayasya tato" dhiyo"'nyatvaṃ" bhedaḥ "kenā"ṇa prakāreṇa "sidhyati" | bhinnayoḥ sahopalambhaniyamāyogāt | (388)

{2.389}

[2.389,0]

yadi viṣayajñānayorabhedastadā grāhyagrāhakatayā bhedaḥ kathaṃ pratibhātītyāha |

[2.389,1]

"bhedaśca bhrāntavijñānairdṛśyetendāvivādvaye |"

[2.389,2]

"bhedaśca" vāsanāvaśāt "bhrānta"mupaplutākāraṃ "jñānaṃ" yeṣāṃ tairarvāgdarśibhi"rdṛśyeta | indāvivādva"ye ekarūpe dvaitaṃ timiropahatabuddhibhiḥ |

[2.389,3]

bhedepi kasbhānna sahopalambhaniyama ityāha |

[2.389,4]

"saṃvittiniyamo nāsti bhinnayornīlapītayoḥ || 389 ||"

[2.389,5]

bhinnayornīlapītayoḥ "saṃvittiniyamo nāsti" | tato yatrāsti tatrābhedaeva | (389)

{2.390–2.392}

[2.390–2.392,0]

tathā hi |

[2.390–2.392,1]

"nārtho'samvedanaḥ kaścidanarthamvāpi vedanam | dṛṣṭaṃ samvedyamānantat tayornāsti vivekitā || 390 ||"

[2.390–2.392,2]

"tasmādarthasya durvāraṃ jñānakālāvabhāsinaḥ | jñānādavyatirekitvaṃ;"

[2.390–2.392,3]

nārthonubhavamantareṇa kaścid dṛṣṭaḥ | vedanañcārthākāramvinā na dṛṣṭaṃ samvedyamānaṃ | tattasmāttayorarthatadupalambhayornāsti vivedhitā | (390)tasmāt jñānakālāvabhāsinorthasya | arthajñānayorapi sahasaṃvittijñānādavyatirekitvamabhinnatvaṃ durvvāramityupasaṃhāraḥ |

[2.390–2.392,4]

syādetat |

[2.390–2.392,5]

"hetubhedānumā bhavet || 391 ||"

[2.390–2.392,6]

"abhāvādakṣabuddhīnāṃ satsvapyanyeṣu hetuṣu | niyamaṃ yadi na brūyāda pratyayāt samanantarāt || 392 ||"

[2.390–2.392,7]

"satsvapyanyeṣvi"ndriyādiṣu "hetuṣvakṣabuddhīnāmabhāvāt" | hetubhedasya tadatiriktasya kāraṇaviśeṣasyānumā bhavet | kāraṇasākalye sati tanmātrasādhyasya kāryasyānutpādāyogāt | yaścāsau kāraṇabhedaḥ sa bāhyo'rtho bhaviṣyayīti manyate paraḥ | evamapyanumānagamyo bahirartho bhavenna pratyakṣo yatheṣyate | kintu vyatirekasāmarthyādapi tadā'rthaḥsidhyeta | "yadi" yo gā cā ro nānārthapratibhāsinīnāṃ dhiyāmutpādakramasya "niyamaṃ"yathāpratyayaṃ prabuddhavāsanāgarbhāt "samanantarapratyayānna brūyāt" | (391–392)

{2.393}

[2.393,0]

"bījādaṃkurajanmānnerdhūmāt siddhiritīdṛśī | bāhyārthāśrayiṇī yāpi kārakajñāpakasthitiḥ || 393 ||"

[2.393,1]

nanu bāhyārthā bhāve "bījādaṅkurasya janme"tīdṛśī evaṃjātīyā yāpi pratītisiddhā kārakasthitiḥ | "dhūmāt" kāryātkāraṇasyāgneḥ "siddhiritīdṛśī" yāpi "jñāpaka" taducchedaḥ syāt | hetuphalabhāvāśrayasya bāhyasyaivābhāvāt | (393)

{2.394–2.396}

[2.394–2.396,0]

atrāha |

[2.394–2.396,1]

"sāpi tadrūpanirbhāsā tathā niyatasaṅgamāḥ | buddhīrāśritya kalpyeta yadi kiṃ vā virudhyate || 394 ||"

[2.394–2.396,2]

"sā" kārakajñāpakasthiti"rapi tadrūpanirbhāsā" bījāṅkuradhūmāgnipratibhāsavāsanāpratiniyamāt | "tathā" kramaviśeṣeṇa "niyataḥ saṅgama" utpādo yāsāṃ tā "buddhīrāśritya" yadi "kalpyate" tadā "ki" na kiñcit | hi bījapratibhāsaṃ jñānaṃ svahetoḥ prabuddhāṅkurajñānavāsanāpāṭavamaṅkurajñānaṃ janayati | evaṃ dhūmajñānamagnijñānamutpādayati | tāvataiva ca jñāpakavyavasthāyā avirodhaḥ | (394)

[2.394–2.396,3]

nanvasti virodhaḥ | tathā hi |

[2.394–2.396,4]

"anagnijanyo dhūmaḥ syāt tatkāryāt kāraṇe'gatiḥ | na syāt kāraṇatāyāṃ vā kuta ekāntato gatiḥ || 395 ||"

[2.394–2.396,5]

dhūmajñānādagnijñānotpāde"'nagnijanyo dhūmaḥ syāt" | agnipratibhāsasya prāgavidyamānatvāt viparyayaḥ syāt | "tat" tasmā"tkāryāt kāraṇe gatirna syāt" | agnijñānaṃ prati dhūmajñānasya "kā" kāraṇāt kārya"ekāntato"'saṃdigdhā "kuto "riti (395)

[2.394–2.396,6]

atrāha |

[2.394–2.396,7]

"tatrāpi dhūmābhāsā dhīḥ prabodhapaṭuvāsanām | gamayedagninirbhāsāndhiyameva na pāvakam || 396 ||"

[2.394–2.396,8]

"tatra" dhūmādagnyanumā"nepi dhūmābhāsā dhīra"gnivāsanāpratibaddhā "ekasāmagagraya"dhīnatayā"'gninirbhāsāndhiyameva" dhūmajñānādeva "prabodhena paṭuja"nanonmukhā "vāsanā" śaktiryasyāstā"ṅgamayet | na pāvakaṃ bāhyarūpaṃ" sarvvadā'darśanāt | (396)

{2.397}

[2.397,0]

agnivāsanādhūmajñānayorhetuphalatāmākhyātumāha |

[2.397,1]

"tadyogyavāsanāgarbha eva dhūmāvabhāsinīm | vyanakti cittasantāno dhiyaṃ dhūmognitastataḥ || 397 ||"

[2.397,2]

"ta"syāgnipratibhāsasya "yogyā" jananasamarthā "vāsanāgarbhe" svabhāvabhūtā yasya cittasantānasya sa "cittaṃsantāno dhūmāvabhāsinīṃ dhiyaṃ vyanakti" utpādayati | "tato" eva "dhūmo" bhavatīti na kāryakāraṇatāviparyayaḥ | na ca kāraṇātkāryānumānamagnivāsanāprabhavatvāt dhūmāgnijñānayoḥ | dhūmajñānāt prabuddhāgnivāsanādvāreṇāgnijñānānumitirekasāmagrayadhīnā | (397)

{2.398}

<kha. jñānadvayarūpatāsiddhi>

[2.398,0]

<a.>

evantarhi vijñānanaya eva sarvvavyavasthā namavirodhāt kathamācāryeṇa bahirarthāpekṣayā jñānadvirūpatoktetyāha |

[2.398,1]

"astyeṣa viduṣāṃ vādo bāhyantvāśritya varṇyate | dvairūpyaṃ sahasaṃvittiniyamāttacca sidhyati || 398 ||"

[2.398,2]

"astyeṣa" sarvvavyavasthāsu vijñaptimātratāpratipādako "viduṣāṃ" nyāyadarśināṃ "yo gā" cā rā ṇāṃ "vādaḥ" | sau trā nti kai riṣṭaṃ "bāhya"marthamā"śritya" jñānasya dvairūpyamā"cāryeṇa varṇyate" | tacca "dvairūpyaṃ" sahasamvedana"niyamāt" sahopalambhaniyamāt "sidhyati" | (398) bhedepi sati tadabhāvāt |

{2.399}

[2.399,0]

<ba.>

dvairūpyasiddhāvupapattyantaraṃ vaktumāha |

[2.399,1]

"jñānamindriyabhedena paṭumandāvilādikām | pratibhāsabhidāmarthe vibhradekatra dṛśyate || 399 ||"

[2.399,2]

indriyasya "bhedena" prasādopaghātādinā viśeṣeṇa puru"ṣārthe jñānaṃ paṭumandā"vilādikāṃ "pratibhāsabhidāṃ vibhrat" dadhat "dṛśyate" | (399)

{2.400}

[2.400,0]

"arthasyābhinnarūpatvādekarūpaṃ bhavenmanaḥ | sarvaṃ tadarthamarthāccet tasya nāsti tadābhatā || 400 ||"

[2.400,1]

"tasya" jñānasyārthā"ccennāsti tadābhatā'" rthākāratā tadā"rthasyābhinnarūpa tvāt | " tadviṣayaṃ "sarvvaṃ mano"vedana"mekarūpambhavet" | na paṭumandāvilatādibhinnaṃ jñānasya svagatākārabhedānabhyupagamāt | arthasyaikarūpatvāt pratibhāsabhedavirodhāt | asti cāyaṃ tasmādartharūpatā'nubhavarūpatā ceti dvairūpyasiddhiḥ | (400)

{2.401}

[2.401,0]

nanvartharūpatāyāmapyarthasyaikarūpatvāt tatsarūpaṃ jñānamekākāraṃ syāt | na prasannāvilādirūpamityāha |

[2.401,1]

"arthāśrayeṇodbhavatastadrūpamanukurvvataḥ | tasya kenacidaṃśena paratopi bhidā bhavet || 401 ||"

[2.401,2]

"artha"sya sarūpasyā"śrayeṇodbhavatastasya" jñānasya "tadrūpama"rthākāra"manukurvvataḥ kena"kāreṇa paṭumandatvādinā "parato" vāsanāderapi kāraṇād"bhidā " | (401)

{2.402}

[2.402,0]

"tathā hyāśritya pitaraṃ tadrūpo hi sutaḥ pituḥ | bhedaṃ kenacidaṃśena kutaścidavalambate || 402 ||"

[2.402,1]

"tathā hi pitaramāśritya tadrūpaḥ" pitrākāropi "suta" utpannaḥ "ke" karmmāderhetoḥ "pituḥ" śakāsāt "bhedama"nyādṛśatva"mavalamvate "tāputrayoḥ sarvvathā sāmyābhāvāt | (402)

{2.403}

[2.403,0]

<cha.>

dvairūpyasiddhāvupapattyantaramāha |

[2.403,1]

"mayūracandrakākāraṃ nīlalohitabhāsvaram | sampaśyanti pradīpādermmaṇḍalaṃ mandacakṣuṣaḥ || 403 ||"

[2.403,2]

"mayūracandrakākāramantarāntarā nīlalohitabhāsvaraṃ dīptaṃ pradīpādermaṇḍalamavidya"mānameva "mandacakṣuṣaḥ saṃpaśyanti" | dīpasya tādṛśasvarūpābhāvāt | "jñānasyānu"bhavātmanaḥ sa ākāra iti dvairūpyasiddhiḥ | (403)

{2.404–2.405}

[2.404–2.405,0]

atha tādṛśaṃ vastvevotpannaṃ dṛśyata iti na jñānākāra ityāha |

[2.404–2.405,1]

"tasya tadbāhyarūpatve kā prasannekṣaṇe'kṣamā | bhūtaṃ paśyaṃśca taddarśī kathañcopahatendriyaḥ || 404 ||"

[2.404–2.405,2]

"śodhitaṃ timireṇāsya vyaktaṃ cakṣuratīndriyam | paśyato'nyākṣadṛśyerthe tadavyaktaṃ kathaṃ punaḥ || 405 ||"

[2.404–2.405,3]

"tasya" maṇḍalasya "tadbāhyarūpatve"'bhyupagamyamāne "prasannekṣaṇe" draṣṭari "kā'kṣamā dveṣo" yenāsmai nātmānamupadarśayet | yadvastupahatendriyeṇa dṛśyate | tadanupahatendriyeṇa sutarāṃ dṛśyate | "bhūtaṃ" satyaṃ "ca paśyan taddarśī" maṇḍaladarśī "kathamupahatendriyaiḥ" (404) "aparairadṛśyaṃ" maṇḍalaṃ "paśya"to'sya mandacakṣuṣṭvena naṣṭasya "timireṇa vyaktaṃ cakṣuḥ śodhita"mityupahasati | kintu taimirikasyātīndriyārthadarśanakṣamaṃ taccakṣuranyasyātaimirikasyākṣadṛśye'rthe pradīpe "kathaṃ punaravyaktama"sphuṭaṃ yadatīndriyaṃ paśyati tat sarvvaṃ dṛśyaṃ sutarāṃ paśyati | (405)

{2.406}

[2.406,0]

kiñca |

[2.406,1]

"ālokākṣamanaskārādanyasyaikasya gamyate | śaktirhetustato nānyo'hetuśca viṣayaḥ katham || 406 ||"

[2.406,2]

"ālokākṣamanaskārādanyasya dīpasya ekasya" maṇḍalajñānajanane "śaktirggamyate" tanmātrabhāvena bhāvāt | tato dīpādanyo maṇḍalo na heturahetuścāsau maṇḍalajñānasya "kathaṃ viṣayo"tiprasaṅgāt | (406)

{2.407}

[2.407,0]

"sa eva yadi dhīhetuḥ kimpradīpamapekṣate |"

[2.407,1]

"sa" maṇḍala "eva" maṇḍalagrāhiṇyā "dhiyo hetu"rna dīpo "yadī"ṣyate tadā maṇḍalaṃ "kiṃ" kasmāt "pradīpamapekṣate" na hyahetorapekṣā'tiprasaṅgāt |

[2.407,2]

dīpo maṇḍalañca maṇḍalabuddhiheturityāha |

[2.407,3]

"dīpamātreṇa dhībhāvādubhayannāpi kāraṇam || 407 ||"

[2.407,4]

"ubhayaṃ na kāraṇaṃ dīpamātre" maṇḍaladhiyo "bhāvāt" | (407)

{2.408}

[2.408,0]

"dūrāsannādibhedena vyaktāvyaktaṃ na yujyate | tatsyādālokabhedāccettatpidhānāpidhānayoḥ || 408 ||"

[2.408,1]

yadi cārtha eva sākāro grāhyo jñānantvanākāraṃ tadārthasya "dūrāsannādinā bhedena " ekātmanaḥ padārthasya svarūpeṇa dṛśyamānatvāt | dūrāsannasthābhyāṃ samānaḥ pratīyeta | jñānasvagatākārabhedānabhyupagamāt | vyavaghānāvyavadhānayorā"loka"sya māndyāmāndya"bhedāt | tad" vyaktāvyaktaṃ vastu "syādi"ti cet | dūrasthitau tasyālokasya "pidhānamapidhā"nañcā'bhyupagantavyaṃ tayo"stulyayoḥ" | (408)

{2.409}

[2.409,0]

"tulyā dṛṣṭiradṛṣṭirvā sūkṣmoṃśastasya kaścana | ālokena ca mandena dṛśyateto bhidā yadi || 409 ||"

[2.409,1]

sarvvasya pratipattu"rdṛṣṭiradṛṣṭi"rvvā "tulyā"rthasya syāt | dūrasthasya rajonīhārādibhirupahatatvāt "mandenālokena tasya" dṛśyārthasya "sūkṣmo'śo"'vayavaḥ "kaścana" na dṛśyate'taḥ | sannikṛṣṭād vyaktaṃ dṛśyamānādarthādavyaktatvena "bhidā yadyucyate" | tadāpi dvayī kalpanā | (409)

{2.410}

[2.410,0]

yosau sthavīyān dṛśyate sa eko'neko vā |

[2.410,1]

"ekatverthasya bāhyasya dṛśyādṛśyabhidā kutaḥ || anekatve'ṇuśo bhinne dṛśyādṛśyabhidā kutaḥ || 410 ||"

[2.410,2]

tatrai"katve'rthasya bāhya"bhyupagamyamāne "dṛśyādṛśyabhidā kutaḥ" śaṅkitā | evaṃ dṛśyamadṛśyameva vā syādekāntena | anekatve dṛśyasyārthasyābhyupagamyamāne'ṇuśo bhinne'smin dṛśyādṛśyabhidā kutaḥ | na hyaṇuṣvapi sthūlasūkṣmabhedaḥ | yena kiñcidupalabhyeta kiñcinneti vibhāgaḥ | (410)

{2.411}

[2.411,0]

"māndyapāṭavabhedena bhāso buddhibhidā yadi | bhinne'nyasminnabhinnasya kuto bhedena bhāsanam || 411 ||"

[2.411,1]

athaikarūpepyarthe "bhāsa" ālokasya "māndyapāṭavabhedena" spaṣṭāspaṣṭatayā "bhedo "ṣyate | tadāpya"nyasminnā"loke paṭumandatayā "bhinne'bhinnasyā"rthasya svarūpeṇa dṛśyamānasya "kuto bhedena" spaṣṭāspaṣṭatayā "bhāsanaṃ" yuktaṃ | (411)

{2.412}

[2.412,0]

kiñca |

[2.412,1]

"mandantadapi tejaḥ kimāvṛtteriha sā na kim | tanutvantejasopyetadastyanyatrāpyatānavam || 412 ||"

[2.412,2]

vyavahitavastvantarālavartti "tejo mandaṃ kiṃ" kasmāddheto rajonīhārādibhistaddeśavarttibhirā"vṛtte"rāloko manda iti cet | iha sannihitavastvantarālavarttinyāloke "sā" rajonīhārādibhirāvṛttiḥ "kinna" bhavati |"tanutvā"dāvārakasya nīhārādernnāvṛttiścet | "tattanutvaṃ tejasopi" sannihitavastvantarālavarttino"'stīti" sannihitañca vastu na sphuṭaṃ pratīyate tathā"'nyatra" dūrasthaṃ vastu sphuṭaṃ pratīyet | dūrasthe vastunyāvārakālokayoḥ samānamatānavaṃ, samīpasthe ca samaṃ tānavamiti na syāt pratītibhedaḥ | (412)

{2.413}

[2.413,0]

kiñca |

[2.413,1]

"atyāsanne ca suvyaktaṃ tejastatsyādatisphuṭam | tatrāpyadṛṣṭamāśritya bhavedrūpāntaraṃ yadi || 413 ||"

[2.413,2]

locanasyā"tyāsanne" śalākādau "suvyaktaṃ teja" āvārakasya tanutvāditi tadatyāsannaṃ śalākādika"matisphuṭaṃ syāt" | na ca manāgavyavahitamivātyāsannaṃ vastu sphuṭamīkṣyate | "tatra" dūrātyāsattibhedena vyaktāvyaktadarśane"pyadṛṣṭaṃ" dharmādharma"māśri"tyāpekṣya "rūpāntaraṃ" vyaktāvyaktaṃ jāyata iti yadyucyate | (413)

{2.414}

[2.414,0]

"anyonyāvaraṇātteṣāṃ syāttejovihatistataḥ | tatraikameva dṛśyeta tasyānāvaraṇe sakṛt || 414 ||"

[2.414,1]

tadā "teṣāṃ" vyaktāvyaktānāṃ rūpāṇā"manyonya"syā"varaṇāt" kadācitkasyacidupalambho bhavatīti vaktavyaṃ | "tata" ekopalambhakāle'paropalambhaheto"stejaso"rāvṛtiriti ca "syāt" | anyathā nāvṛtte tasminnaparasyāpyupalabdhiḥ syādavaikalyātsāmagryāḥ | "tatrā"paropalambhahetorālokasyāvaraṇe sati "ekameva" vyaktamavyaktasvarūpaṃ dūrāsannādideśasthitaiḥ pratipattṛbhiḥ sarvvairdṛśyeta | na tvekena vyaktamitareṇa cāvyaktamiti syāt | "tasyā"dṛṣṭotpannarūpasya parasparamanāvaraṇe tejasaścā"nāvaraṇe sakṛt" | (414)

{2.415}

[2.415,0]

"paśyet sphuṭāsphuṭaṃ rūpameko'dṛṣṭena vāraṇe | arthānarthau na yena stastadadṛṣṭaṃ karoti kim || 415 ||"

[2.415,1]

"sphuṭāsphuṭaṃ rū"kaḥ pratipattā | dṛśyarūpadvayasya darśanahetoścālokasyānāvaraṇādadṛṣṭena dvitīyasya rūpasya | varaṇe vyaktamavyaktameva vā rūpamekaṃ dṛśyata iti cet | "yena" dvitīyarūpāvaraṇena kṛtena puṃso"'rthānarthāva"dṛṣṭakāryau "na staḥ" sambhavata"stadāvaraṇamadṛṣṭaṃ" karttṛ "kiṃ" kasmāt "karoti" śubhāśubhalakṣaṇaṃ hyadṛṣṭamarthānarthaphalaṃ | yatpunaranubhavasvabhāvaṃ tat dṛṣṭaphalameva bhavati | (415)

{2.416}

[2.416,0]

yasmāt sarvvamanantaroktamasaṃgataṃ |

[2.416,1]

"tasmāt saṃvid yathāhetu jāyamānārthasaṃśrayāt | pratibhāsabhidāṃ dhatte śeṣāḥ kumatidurnnayāḥ || 416 ||"

[2.416,2]

"tasmādarthasaṃśrayājjāyamānā saṃvit" buddhiryathāhetu vāsanāprabodhahetvanatikrameṇa "pratibhāsa"syākārasya vyaktāvyaktāde"rbhidāṃ dhatte" vibharttīti nyāyyaṃ | taditare punarālokabhedopanyāsādyāḥ "śeṣāḥ kumatirdurnayāḥ" paravādināṃ kumatīnāṃ durvvimarśāḥ | (416)

{2.417}

[2.417,0]

kiñca | anākāreṇa jñānenārthaḥkṣaṇiko'kṣaṇiko vā vyajyeta | tatra |

[2.417,1]

"jñānaśabdapradīpānāṃ pratyakṣasyetarasya vā | janakatvena pūrveṣāṃ kṣaṇikānāṃ vināśataḥ || 417 ||"

[2.417,2]

"kṣaṇikānāṃ jñānaśabdapradīpādīnāṃ" svaviṣayasya "pratyakṣa"syāpratyakṣasya "vā" jñānasya "janakatvena" hetūnāṃ "pūrvveṣāṃ" jñānakāle "vināśataḥ" (417)

{2.418}

[2.418,0]

"vyaktiḥ kuto'satāṃ jñānād;"

[2.418,1]

"asatāṃ jñānāt kuto vyaktiḥ" | yadā'rthastadā na jñānaṃ yadā jñānaṃ "tadā nārtha iti" kuto vyaṅgyavyañjakabhāvastayoḥ | atha śabdādayo jñānena saha dvitīyaṃ svopādeyakṣaṇaṃ janayanti sa eva tena jñānena vyajyate netaradityāha |

[2.418,2]

"anyasyānupakāriṇaḥ | vyaktau vyajyeta sarvvorthastaddhetorniyamo yadi || 418 ||"

[2.418,3]

svakāraṇāda"nyasya" sahotpannasyā"nupakāriṇo vyakti"vivakṣāyāṃ sarvvo'rthaḥ samānakālena jñānena "vyajya"tāmanupakārakatvāviśeṣāt | "tasmā"tsahotpādakāt "hetora"nupakārakatvaviśeṣeṣvapi sahotpanna evārtho "jñānena" vyajyata iti "niyamo" yadi kalpyate(418)

{2.419}

[2.419,0]

"naiṣāpi kalpanā jñāne jñānantvarthāvabhāsataḥ | taṃ vyanaktītiṃ kathyeta tadabhāvepi tatkṛtam || 419 ||"

[2.419,1]

tadaiṣāpi "kalpanā na" yuktā jñāne vyañjakatvasya sahotpannendriyādivyañjakatvaprasaṅgāt | asmākaṃ mate tu sākāraṃ tenārthena kṛtaṃ "jñānamiti" jñānasya kāle "tasyārtha"syā"bhāve"pyarthā"vabhāsato"rthākārātsaṃvedyamānāt "tamarthaṃ vyanaktīti kathyate"'nyasyārthavyaktiprakārasyāyogāt | (419)

{2.420}

[2.420,0]

sahotpannasyāpi tarhi svākārajñānena vyaktiḥ syādityāha |

[2.420,1]

"nākārayati cānyortho'nupakārāt sahoditaḥ | vyaktonākārayajjñānaṃ svākāreṇa kathaṃ bhavet || 420 ||"

[2.420,2]

kāraṇādanyasyā"nyaścārthaḥ saho"tpanno jñānaṃ "nākārayati svākāreṇa" viśeṣayati "anupakārāt" | na hyanupakārakākāreṇa viśiṣyate'tiprasaṅgāt | yaścārtho "jñānaṃ nākārayati sa kathaṃ vyakto bhavet" | (420)

{2.421}

<ga. akṣaṇikasya vyaktirasambhavā>

[2.421,0]

akṣaṇikasyāpyarthasya vyaktiṃ niṣeddhumāha |

[2.421,1]

"vajropalādirapyarthaḥ sthiraḥ sonyānapekṣaṇāt | sakṛt sarvasya janayejjñānāni jagataḥ samam || 421 ||"

[2.421,2]

yo "vajropalādiḥ" sthiro"'rthaḥ so'pi" jñānotpādanasvabhāvatve"nānyasya" sahakāriṇo'nupakārakasyā"napekṣaṇāt sakṛtsarvvasya jagataḥ" svagrāhakāṇi "jñānā"ni "samame"kakālaṃ "janayet" | (421)

{2.422}

[2.422,0]

na caitadasti |

[2.422,1]

"kramād bhavanti tānyasya sahakāryupakāryataḥ | āhuḥ pratikṣaṇaṃ bhedaṃ sa doṣo'trāpi pūrvavat || 422 ||"

[2.422,2]

krameṇotpādāt "kramād" bhavanti jāyamānāni"tāni" vajrādijñānānyasya vajropalādeḥ | "sahakāri"ṇāmupakārāt svabhāvāntaralakṣaṇāt "pratikṣaṇaṃ bheda" manyasvabhāvatā"māhuḥ", yathā ca "pūrvvavat" śabdādiṣvi"vātra" vajrādiṣvapi kṣaṇikeṣu vijñānāt pūrvvakālabhāviṣu "so"'vyakti"doṣa"prasaṅgastadavasthaḥ | (422)

{2.423}

<(3) a. svasaṃvedanacintā>

<ka. buddhirarthākārā>

[2.423,0]

punarbuddherarthākārasiddhyarthamāha |

[2.423,1]

"saṃvedanasya tādātmye na vivādosti kasyacit | tasyārtharūpatā'siddhā sāpi sidhyate saṃsmṛteḥ || 423 ||"

[2.423,2]

"samvedanasya tādātmye"'nubhavarūpatve "kasyaci"dviduṣo "vādo nāsti | tasya" saṃvedanasyā"rtharūpatā" vivādāda"siddhā""sā'rthā"kāratā"pi saṃsmṛtera"rthābhāsānubhavasya samyak smaraṇāt "sidhyati" | (423)

{2.424}

[2.424,0]

"bhedenānanubhūtesminnavibhakte svagocaraiḥ | evametanna khalvevamiti sā syānna bhedini || 424 ||"

[2.424,1]

"asminna"rthasaṃvedaneṃna "bhedenānubhūte" sva sya "gocarairartheḥ" svākārasamarpaṇadvāreṇā"vibhakte" parasparato bhedena vyavasthāpite "etajjñā"namevaṃ ghaṭagrāhakaṃ | "na khalvevaṃ naiva" ghaṭagrāhaka"miti | sā" samvedanasmṛti"rbhedinī" vibhāgavatī "na syāt" jñānena saha | (424)

{2.425}

[2.425,0]

"na cānubhavamātreṇa kaścid bhedo vivecakaḥ | vivekinī na cāspaṣṭabhede dhīryamalādivat || 425 ||"

[2.425,1]

"na cānubhavamātreṇā"vāntarabhinnena pratijñānaṃ "kaścid bhedo" vidyamānopi parasparaṃ "vivecako" bhedavyavasthāpanahetuḥ | tathāvidhā"'spaṣṭe bhede" satyapi "dhīḥ" smṛtirūpā "vivekinī" na bhavati | kintvekabodhādhyavasāyinī pratyabhijñaiva syā"dyamalādivadya"malayorarthāntarabhedasadbhāvepyeko dṛśyamāno nāparasmād bhedenāvasīyate kintvekatvenaiva pratyabhijñāyate | (425)

{2.426}

[2.426,0]

tasmādarthākārānubhavākāratayā buddhirdvirūpaiva ||

[2.426,1]

"dvairūpyasādhanenāpi prāyaḥ siddhaṃ svavedanam | svarūpabhūtābhāsasya tadā saṃvedanekṣaṇāt || 426 ||"

[2.426,2]

jñānānāṃ "dvairūpyasādhanenāpi prāyo" bāhulyena"svaveda"naṃ jñānaṃ "siddhaṃ | tathā"jñānasya "svarūpabhūtasyābhāsasyā"kārasya "tadā" dvirūpajñānotpattikāle "saṃvedanādanu"bhūterīkṣaṇāt | (426)

{2.427}

<kha. arthānubhavākārā>

[2.427,0]

jñānāntareṇa sarūpeṇa jñānamarthavadvedyate iti cet | tadā |

[2.427,1]

"dhiyā'tadrūpayā jñāne niruddhe'nubhavaḥ katham || svañca rūpaṃ na sā vettītyutsannonubhavo'khilaḥ || 427 ||"

[2.427,2]

"dhiyā'tadrūpayā"'grāhyajñānasvarūpayā "niruddhe" grāhye "jñāne kathamanubhavaḥ | svakāle"jñānaṃ na vedyate grāhakakāle grāhyasyaivābhāva iti kathaṃ buddhivedanaṃ | svañca rūpaṃ tvanmate sā buddhirna "vettītyanubhavo"'rthasya jñānasya co"tsannaḥ" syāt | jñānaprakāśo hyarthaprakāśaḥ | sa ca svaparakālayornāstīti prakāśo na syāt sarvvasya | (427)

{2.428}

[2.428,0]

kiñca |

[2.428,1]

"bahirmukhañca tajjñānaṃ bhātyarthapratibhāsavat | buddheśca grāhikā vittirnnityamantarmukhātmani || 428 ||"

[2.428,2]

asyārthasya grāhyasya pratibhāsavadākāravattad bāhyagrāhakaṃ jñānaṃ "bahirmukhaṃ" bāhyatayā pratibhāti yathā nīlādijñānaṃ | "buddheścātmani grāhikā" vitti"rnityaṃ" sarvvakāla"mantarmukhā"'bāhyatayā grāhakatvena pratibhāti | tadetat svavedanatāyāmevopapannaṃ | (428)

{2.429}

[2.429,0]

yadi tu buddhyantaragrāhikā buddhiḥ syāttadā nīlādivat smaryamāṇā'tītasvabuddhivacca grāhakākāratvād bahiṣṭvenāvabhāseta tathā svavedanatā'bhāve |

[2.429,1]

"yo yasya viṣayābhāsastaṃ vetti na tadityapi | prāptāṃ kā saṃvidanyāsti tādrūpyāditi cenmatam || 429 ||"

[2.429,2]

"yo viṣayasyābhāsa" ākāro "yasya" jñānasya "taṃ" svākārārpakaṃ viṣayaṃ "tadā"kāravat jñānaṃ na "vettīti" prāptaṃ viṣayasvarūpasyātmano vedane hi viṣayavedanaṃ tatparokṣatayā arthopi parokṣaḥ syāt | yato'rthasvarūpadhīvedanādanyā "kā saṃvidartha"syāsti | "tādrūpyādvi"ṣayasārūpyādasvasaṃvedanādarthasya saṃvidi"ti cenmataṃ" | (429)

{2.430}

[2.430,0]

evaṃ sati |

[2.430,1]

"prāptaṃ saṃvedanaṃ sarvvasadṛśānāṃ parasparam | buddhiḥ sarūpā tadviccet nedānīṃ vit sarūpikā || 430 ||"

[2.430,2]

"sarvve"ṣāṃ yamalakādīnāṃ "sadṛśānāṃ parasparaṃ samvedanaṃ prāptaṃ" na sadṛśa ityevānubhavaḥ "sarūpā tadvida"rthasya saṃvedana"ñcet" | "idānīma"sminnabhyupagame "sarūpekā" vinna bhavati | sārūpyaṃ vedanalakṣaṇaṃ na bhavati | kintvanubhavarūpatā | satyapi sārūpye yamalakādīnāmanubhavatvāt | nāpi sārūpyavāhitānubhavamātraṃ vedanaṃ, kintu svasaṃvedanaṃ sārūpyaṃ | (430)

{2.431}

[2.431,0]

yadi sārūpyavaśādvedanaṃ tadā buddhyātmanāpi sārūpyādvedanaṃ syāt | tathā grāhyagrāhakayorbheda eva prāpta ityāha |

[2.431,1]

"svayaṃ sonubhavastasyā na sa sārūpyakāraṇaḥ |"

[2.431,2]

"tasyā" buddheḥ "so'nubhavo"'parokṣatvaṃ svayaṃ svarūpeṇa tathotpatterna "sārūpyakāraṇaḥ" so'nubhavo buddheḥ | evaṃ tarhi bāhyepyarthe buddhisārūpyaṃ niṣphalamityāha |

[2.431,3]

"kriyākarmmavyavasthāyāstalloke syānnibandhanam || 431 ||"

[2.431,4]

"tadartha"sārūpyaṃ "kriyāyā" arthādanubhūteḥ | "karmaṇo" bāhyasya "vyavasthāyā nibandhanaṃ " bahiradhyavasāyini syāt | (431)

{2.432}

[2.432,0]

na hyasya sārūpyamantareṇeṃyamasya saṃvittiriti śakyaṃ vyavasthāpayituṃ ||

[2.432,1]

"svabhāvabhūtatadrūpasaṃvidāropaviplavāt | nīlāderanubhūtākhyā nānubhūteḥ parātmanaḥ || 432 ||"

[2.432,2]

yasyā buddheḥ "svabhāvabhūtasya" rūpasya viṣayākārasya "saṃvido" bahirartheṣvā"ropaḥ" sa eva "viplavo" bhrāntyupanītatvāt tasmā"nnīlāde"rvvastuto'dṛśyamānasyāpya"nubhūtākhyā"'nubhavavyavahāro lokasya "na" punarjñānā"tparātmano"rthasya sākṣāda"nubhūte"rarthānubhavavyavahāraḥ | (432)

{2.433}

[2.433,0]

"dhiyo nīlādirūpatve bāhyorthaḥ kiṃ pramāṇakaḥ |"

[2.433,1]

paramārthatastu "dhiyo" nīlā"dirūpatve" svasamvedye tadākārārppako "bāhyo'rthaḥ" svarūpeṇādṛśyamānaḥ "kiṃ pramāṇakaḥ" | na hyākāradvayaṃ vedyate yenaiko bāhyasyāparo jñānasyeti syāt |

[2.433,2]

bāhya evākāravān dhīstu nirākāreti pratyakṣasiddho'rthaḥ syādityāha |

[2.433,3]

"dhiyo'nīlādirūpatve sa tasyānubhavaḥ katham || 433 ||"

[2.433,4]

"dhiyo'nīlādirūpatve so"'rthākārarahito"nu" nīlasya grāhaka iti "kathaṃ" śakyavyavasthāpanaḥ | (433)

{2.434}

[2.434,0]

"yadā saṃvedanātmatvaṃ na sārūpyanibandhanam | siddhaṃ tat svata evāsya kimarthenopanīyate || 434 ||"

[2.434,1]

anubhavamātrātmatayā sarvvatra jñāne'viśeṣāt vieśeṣavyavasthānaśaktayā |

[2.434,2]

"yadā samvedanātmakatva"maparokṣatvaṃ "na sārūpyanibandhanaṃ tadā svata eva" prakāśātmatayotpattestatsaṃvedanātmatvaṃ "siddhaṃ" | tataścārthenāsya jñānasya "kimunnīyate" yena tasya tadvedanamityucyate | na hi jñānasya svaprakāśe'rthāpekṣā | na ca svasmād vyatiriktaṃ tena vedyate tatkathamarthavedanamanenetyucyate | (434)

{2.435}

[2.435,0]

kiñca |

[2.435,1]

"naca sarvātmanā sāmyamajñānatvaprasaṅgataḥ | na ca kenacidaṃśena sarvaṃ sarvasya vedanam || 435 ||"

[2.435,2]

jñānaṃ "sarvvātmanā" vā ekadeśena vā'rthasya sarūpaṃ yattadgrāhakaṃ syāt | tatra na tāvatsarvveṇa jaḍatvādinā "sāmyamajñānatvaprasaṅgataḥ | na ca" jaḍayorgrāhyagrāhakabhāvaḥ "kenacidaṃśena" vastutvanīlatvādīnā "sarvvaṃ" jñānaṃ sarvvasyārthasya saṃvedanaṃ syāt | "sarvvaṃ" vā nīlajñānaṃ sarvvasya nīlasya "vedanaṃ syāt" | (435)

{2.436}

[2.436,0]

"yathā nīlādirūpatvānnīlādyanubhavo mataḥ | tathānubhavarūpatvāttasyāpyanubhavo bhavet || 436 ||"

[2.436,1]

"yathā nīlādi" jñānaṃ "nīlādī"nāma"nubhavo mataḥ" tathā kimanubhava"rūpatvāt" tasyānubhavasyārthaviṣayasyāpi pūrvvakasyottaraṃ jñānama"nubhavo na bhavet" | (436)

{2.437}

[2.437,0]

"nānubhūtonubhava ityarthavad hi viniścayaḥ | tasmādadoṣa iti cet nārthepyastyeṣa sarvadā || 437 ||"

[2.437,1]

"nā"nubhave'"nubhūto'nubhava ityarthavadartha" iva gṛhīte "viniścayo" bhavati | "tasmā"danubhavasyāpyanubhavo grāhyaḥ kaḥ syādityaya"madoṣa iti cet" | na kevalamanubhave"'rthe'pyeṣo"nubhūtatvaniścayaḥ "sarvvadā nā"sti | na hi dhārāvāhinyarthajñāne'rtheṣu pratikṣaṇamanubhūtaniścayaḥ | tataścārthopi nānubhūtaḥ syāt | (437)

{2.438–2.439}

[2.438–2.439,0]

"kasmādvā'nubhave nāsti sati sattānibandhane | api cedaṃ yadābhāti dṛśyamāne sitādike || 438 ||"

[2.438–2.439,1]

"puṃsaḥ sitādyabhivyaktirūpaṃ saṃvedanaṃ sphuṭam | tatkiṃ sitādyabhivyakteḥ pararūpamathātmanaḥ || 439 ||"

[2.438–2.439,2]

"kasmādvā'nubhave"'nubhūtaniścayasya "sattānibandhane" sārūpye tadutpāde ca "sati " sattāniścayaḥ | arthepyanubhūtanibandhane sārūpyatadutpattī eva te tajjñānepi samāne | "api ca" svasaṃvedanānabhyupagame "sitādike dṛśyamāne, yadidaṃ" (438) "sitādyabhivyaktirūpamantaḥ" prakāśamānaṃ "saṃvedanaṃ sphuṭaṃ puṃsaḥ" pratipattu"rābhāti | " pararūpa"mathātma"bhūtamiti vikalpau, satastattvānyatvāvyatikramāt | (439)

{2.440}

[2.440,0]

"pararūpe'prakāśāyāṃ vyaktau vyaktaṃ kathaṃ sitam | jñānaṃ vyaktirna sā vyaktetyavyaktamakhilaṃ jagat || 440 ||"

[2.440,1]

"pararūpe"'bhyupagamyamāne samvedanaṃ yatprakāśate tanna sitādivyaktirūpamitya"prakā"śāyāṃ śuklādi"vyaktau sitaṃ kathaṃ vyaktaṃ | jñānaṃ" hi "vyaktirna ca sā vyaktā" sitādike dṛśyamāne iṣyata "ityavyaktamakhilaṃ jaga"tprāptaṃ | sitādyabhivyaktireṣitavyā | (440)

{2.441}

[2.441,0]

tathā hi |

[2.441,1]

"vyaktervyaktyantaravyaktāvapi doṣaprasaṅgataḥ |"

[2.441,2]

artha"vyaktervyaktirā"padyamānā na vyaktā syāt | atha vyaktireva na sidhyet | tasyāḥ svaprakāśatve'rthavyaktirapi tathāstu | athārthavyaktirvyaktervyaktyantarād uttarakālabhāvivedanād vyaktirevaṃ tasyāścānyata ityanavasthā durvvārā |

[2.441,3]

kiñca |

[2.441,4]

"dṛṣṭyā vājñātasambandhaṃ viśinaṣṭi tayā kathaṃ || 441 ||"

[2.441,5]

"dṛṣṭyā" dhi yā'samviditayā sahā"jñātasambandhamarthaṃ kathaṃ viśinaṣṭi" pratipattā dṛṣṭoyamiti | (441)

{2.442}

[2.442,0]

kathamartho dṛṣṭyā'jñātasambandha ityāha |

[2.442,1]

"yasmād dvayorekagatau na dvitīyasya darśanam | dvayoḥ saṃsṛṣṭayordṛṣṭau syād dṛṣṭamiti niścayaḥ || 442 ||"

[2.442,2]

"yasmād" dvayorarthajñānayormadhye "ekasya gatau" darśanakāle "na dvitīyasya darśanamasti" | tathā hi na padārtho dṛśyate na tadā buddhirupalabhyate tadupalambhasya bhāvitvāt |

[2.442,3]

yadā ca buddhirupalabhyate na tadā'nyo'tītatvāt | tasmād "dvayo"rarthajñānayoḥ "saṃsṛṣṭayore"kopalambhāt "dṛṣṭau" satyāṃ "dṛṣṭamidamiti niścayaḥ" tato'nyopalabdhiḥ svopalabdhirūpeva "syāde"tat | (442)

{2.443}

[2.443,0]

"sarūpaṃ darśanaṃ yasya dṛśyatenyena cetasā | dṛṣṭākhyeti na cet;"

[2.443,1]

"yasyārthasya sarūpaṃ" samānākāraṃ "darśanaṃ" jñāna"manyena cetasā dṛśyate" tatrārthe "dṛṣṭākhyā" dṛṣṭavyavahāra "iti cet" |

[2.443,2]

atrāha |

[2.443,3]

"siddhaṃ sārūpye'sya svavedanam || 443 ||"

[2.443,4]

asya jñānasyārthena saha "sārūpye" siddhe "svasaṃvedanaṃ" jñānaṃ siddhaṃ | tathā hyarthākārastāvat jñānakāle parisphuṭaṃ vedyamāno jñānasyātmā cet jñānamapyarthākāravadaparokṣameva svabhāvata iti nānyavedyaṃ | (443)

{2.444}

[2.444,0]

"athātmarūpaṃ no vetti pararūpasya vit katham |"

[2.444,1]

"atha" jñānamātmarūpaṃ "na vetti pararūpasya" bāhyarūpasya "vit kathaṃ" | na hyarthākārajñānavedanamantareṇārthavedanamityuktaṃ |

[2.444,2]

sārūpyamātreṇārthavittirbhaviṣyatīti cet |

[2.444,3]

"sārūpyād vedanākhyā ca prāgeva prativarṇṇitā || 444 ||"

[2.444,4]

"sārūpyādanu"bhavātmatārahitā"dvedanākhyā" vedanavyavahṛtiśca "prāgeva"(2 | 430)prāptaṃ saṃvedanaṃ sarvasadṛśānāṃ parasparabhityanena prativarṇṇitā "pratyuktā" | (444)

{2.445}

[2.445,0]

kiñca |

[2.445,1]

"dṛṣṭayoreva sārūpyagrahorthañca na dṛṣṭavān | prāk kathaṃ darśanenāsya sārūpyaṃ sodhyavasyati || 445 ||"

[2.445,2]

"dṛṣṭayoreva" kayościt "sārūpyagraho" dṛṣṭo yathā yamalakayoḥ | na ca kaścid draṣṭā jñānāt prāgarthaṃ dṛṣṭavān | tatkathandarśanena sahāsyādṛṣṭasyārthasya sa draṣṭā "sārūpyamadhyavasyati" niścinoti | (445)

{2.446}

[2.446,0]

kiñca |

[2.446,1]

"sārūpyabhapi necchedyaḥ tasya nobhayadarśanam | tadārtho jñānamiti ca jñāte ceti gatā kathā || 446 ||"

[2.446,2]

"sārūpyamapi" śabdāt svasamveda"naṃ yo" vādī "necchet na tasyobhaya"syārthasya jñānasya ca "darśanaṃ" saṃgacchate | sārūpyābhāve'rthavedanā'yogāt | svavedanābhāve ca na jñānasamvedanaṃ | anyena tadgrahasya niṣiddhatvāt | yadā caivaṃ "tadārtho jñānamiti" bhedaḥ | "te ca jñāte coti kathāpi gateti" kṛtsnaṃ jagadandhamūkaṃ bhavet | pratītinibandhanatvādasya vyavahārasya | (446)

{2.447}

[2.447,0]

"atha svarūpaṃ sā tarhi svayameva prakāśate | yattasyāmaprakāśāyāmarthaḥ syādaprakāśitaḥ || 447 ||"

[2.447,1]

"atha" yadetatsitādyabhivyaktirūpaṃ sphṛṭasamvedanamābhāti tad buddheḥ "svarūpaṃ" | sā buddhi"starhi svayamevā"parokṣatayā "prakāśate yadyasmādasyāṃ" buddhāva"prakāśāyāṃ" parokṣāyā"martho'prakāśitaḥ syāt" | prakāśate cārtha iti buddhirapyaparokṣasvabhāveti svasamvedanasiddhiḥ | (447)

{2.448}

[2.448,0]

"etenānātmavitpakṣe sarvvārthādarśanena ye | apratyakṣāṃ dhiyaṃ prāhustepi nirvvarṇitottarāḥ || 448 ||"

[2.448,1]

"anātmavitpakṣe" svasaṃvedanābhāve etenānantaramupadarśitena "sarvva"syā"rtha"syā"darśa" darśanābhāvaprasaṅgena "ye" jai mi nī yā "apratyakṣāṃ dhiya"marthāpattigamyāmā"huḥ tepi " dattottarā boddhavyāḥ | tathā hyarthadarśanānyathānupapattyā buddhirvyavasthāpanīyā | arthadarśanameva tu buddhiparokṣatāyāmasaṅgatamiti na tadanyathānupapadyamānaṃ bṛddhiṃ kalpayitumalaṃ | (448)

{2.449}

[2.449,0]

api ca |

[2.449,1]

"āśrayālambanābhyāsabhedād bhinnapravṛttayaḥ | sukhaduḥkhābhilāṣādibhedā buddhya eva tāḥ || 449 ||"

[2.449,2]

"āśrayasye"ndriyasyā"lambana"sya sukhādivedanīyasyā"bhyāsa"sya ca yathā vṛttasya "bhedā"dviśeṣāt "sukhaduḥkhabhilāṣādibhedā bhinnapravṛttayo" nānākārāḥ samvi ditarūpā jāyante "buddhya eva" ca tā bodhasvabhāvatvāt | jñānenābhinnahetukatvācca | (449)

{2.450}

[2.450,0]

"pratyakṣāstadviviktañca nānyat kiñcid vibhāvyate | yattajjñānaṃ | paropyetān bhuñcītāṃnyena vidyadi || 450 ||"

[2.450,1]

tataḥ "pratyakṣāḥ" | na ca sāmānyena vedanamiti svavedanataiva | "na ca te"bhyaḥ sukhādibhyo "viviktaṃ" bhinna"manyat kiñcid" bṛddhisvarūpaṃ "vibhāvyate" upalabhyate "yattat" pratyakṣaṃ "jñānaṃ" syāt | ki"ñcānyena" jñānenānyasya jñānasya "vit" vedanaṃ yadīṣyate tadā bhoktṛsantānavarttina "etā"n sukhādīn "paraḥ" pratipattā'la bhyamāno "bhuñjīta" sukhādyupabhogavānbhavet bhoktṛpuruṣavat | (450)

{2.451}

[2.451,0]

"tajjā tatpratibhāsā vā yadi dhīrvetti nāparā | ālambamānasyānyasyāpyastyavaśyamidaṃ dvayam || 451 ||"

[2.451,1]

"tasmā"tsukhāderjātā "tatpratibhāsā" sukhādipratibhāsā "vā" tān sukhādīn "vetti" bhoktṛtvena "nāpa"rāyāḥ kāśicad buddhiriti yadīṣyate tadā bhoktṛsantānavarttinaḥ sukhādīnā"lambamānasyānyasya" puruṣāntarajñāna"syedaṃ" tajjatvaṃ tatpratibhāsitvaṃ "dvaya"mālambanīyasukhādyapekṣayāpya"daśyamasti" tataḥ sopi bhoktā syāt | (451)

{2.452–2.453}

[2.452–2.453,0]

"atha notpadyate tasmānna ca tatpratibhāsinī | sā dhornirviṣayā prāptā;"

[2.452–2.453,1]

"athā"nyasya dhīrbhoktṛsukhādeḥ sakāśā"nnotpadyate nāpi tatpratibhāsinī"ṣyate tadā "sā dhīrnirviṣayā prāptā" | grāhyasya pararūpasyābhāvepi prakāśamānā svaprakāśaiva syāt |

[2.452–2.453,2]

syādetat | bhoktuḥ sukhaṃ yadyapi svarūpeṇa parabuddhyā na gṛhyate tatsāmānyamātraṃ tu gṛhyate iti bhoktṛtvanirālambanatvayorabhāva ityāha |

[2.452–2.453,3]

"sāmānyaṃ ca tadagrahe || 452 ||"

[2.452–2.453,4]

"na gṛhyata iti proktaṃ;"

[2.452–2.453,5]

"tasya" bhoktṛsukhaviśeṣasyā"grahe" (452) tatsamavāyi "sāmānyaṃ na gṛhyata iti " | atatsamānatā vyaktī tena ni(2 | 20) tyādinā |

[2.452–2.453,6]

"na ca tadvastu kiñcana | tasmādarthāvabhāsosau nānyastasyā dhiyastataḥ || 453 ||"

[2.452–2.453,7]

na ca tatsāmānyaṃ "kiñcana vastu" | yathā hyupagatasyānupalambhabādhitatvāt |

[2.452–2.453,8]

"tasmāda"nantaroktād yuktikalāpāt "arthāvabhāsosau" sphṛṭaṃ prakāśamāna"stasyāḥ" parokṣatveneṣṭāyā "dhiyo nānyaḥ" kintu tadrūpa eva | (453)

{2.454}

[2.454,0]

"siddhe pratyakṣabhāvātmavidau | gṛhṇāti tatpunaḥ | nādhyakṣamiti cedeṣa kuto bhedaḥ samārthayoḥ || 454 ||"

[2.454,1]

tato'rthābhāsajñānayostādātmyāt "pratyakṣabhāvātmavidau" pratyakṣatvasvasaṃ"vittī " | jñānasyāparokṣatayā paranirapekṣaprakāśatvācca |

[2.454,2]

syādetat | svasantānavarttinaḥ sukhādīnadhya"kṣamālambate" tataḥ prītiparitāpādiyogād bhoktṛtā |

[2.454,3]

anyasya "puna"stān sukhādīn "nādhyakṣaṃ gṛhṇāti" kintu buddhimātraṃ tataḥ prītiparitāpādyabhāvāt na bhoktṛttvamiti cet | "samārthayo"rekaviṣayayoḥ svaparasantānavarttinorjñānayoreṣa pratyakṣāpratyakṣalakṣaṇaḥ "kuto bhedaḥ " | sukhasvarūpaviṣayatvāt dvayamapi pratyakṣamapratyakṣamvā syāt | (454)

{2.455}

[2.455,0]

"adṛṣṭaikārthayogādeḥ samvido niyamo yadi | sarvathānyo na gṛhṇīyātsamvidbhedopyapoditaḥ || 455 ||"

[2.455,1]

"adṛṣṭā"cchubhāśubhādilakṣaṇāde"kārtha"samavāyādervvā nimittātsvasantānavarttisukhagrāhikāyāḥ "samvido niyamo" bhogarūpatvāvadhāraṇaṃ | tenānyasya na bhoktṛteti yadīṣyate tadā'dṛṣṭenaikārthasamavāyena vā niyamitaṃ sukhādya"nyo na gṛhṇīyā"devetyastu svarūpapratibhāse bhoktṛtvasyāpratiṣedhāt | na hyātmasamavāyitāmātreṇa sukhāderbhogaḥ kintarhyupalambhena | sa ca parasyāpyastīti bhoktā syāt | ekasya viṣayasya "samvi" grahaṇabhede"pi" vyaktāvyaktatayā "udito" nirākṛtaḥ | tataḥ svarūpapratibhāsasyaikaprakāratvāt | (455)

{2.456}

[2.456,0]

"yeṣāñca yoginonyasya pratyakṣeṇa sukhādikam | vidanti tulyānubhavāstadvattepi syurāturāḥ || 456 ||"

[2.456,1]

"yeṣāñca" pareṣāṃ kāraṇādīnāṃ "yoginonyasya sukhādikaṃ pratyakṣeṇa" yogabalotpannena "vidantī"ti mataṃ | teṣāṃ mate pareṇa sukhinā duḥkhinā ca saha "tulyānubhavā" yogina iti "tadvat" duḥkhipuruṣavat yogino"pyāturā" duḥkhapīḍitāḥ syuḥ | (456)

{2.457}

[2.457,0]

"viṣayendriyasampātābhāvātteṣāṃ tadudbhavam | nodeti duḥkhamiti cet na vai duḥkhasamudbhavaḥ || 457 ||"

[2.457,1]

"viṣayendriyayoḥ sampāta"sya saṃsargasyā"bhāvāt | tadudbha" viṣayendriyasaṃsargajaṃ "duḥkhaṃ teṣāṃ" yogināṃ "nodetīti cet | na vai" naiva "duḥkha"sya "samudbhava" utpattiḥ (457)

{2.458}

[2.458,0]

"duḥkhasya vedanaṃ kintu duḥkhajñānasamudbhavaḥ | na hi duḥkhādyasaṃvedyaṃ pīḍānugrahakāraṇam || 458 ||"

[2.458,1]

"duḥkhasya vedanaṃ" duḥkhitvaṃ | "kintu duḥkha"viṣaya"jñānasamudbhavo" duḥkhitā | na hi "duḥkhaṃ ādi"śabdāt sukha"masamvedyaṃ" ajñāyamānaṃ "pīḍānugrahayoḥ kāraṇaṃ" bhavati yena duḥkhasukhayorūtpattī duḥkhitāsukhite syātāṃ | (458)

{2.459}

<ga. svasaṃvedananaye yogināmanāturatā>

[2.459,0]

nanu bauddhasyāpi mate yoginaḥ sukhādyākāreṇa jñānena paraduḥkhamālambamānāḥ kasmādāturā na bhavanti duḥkhina iva yoginopi duḥkhākāraṃ svasamvedanañca jñānamiti na kaścidviśeṣa ityāha |

[2.459,1]

"bhāsamānaṃ svarūpeṇa pīḍā duḥkhaṃ svayaṃ yadā | na tadālambanaṃ jñānaṃ na tadaivaṃ prayujyate || 459 ||"

[2.459,2]

"duḥkhaṃ svayaṃ" paranirapekṣaprakāśaṃ "svarūpeṇa" prakāśasvabhāvena "bhāsamānaṃ pīḍā" | tattasmādutpannaṃ tatsarūpaṃ "tadālambanaṃ" yogino "jñāna"nna pīḍeti yadā bauddhairiṣyate "tadaivaṃ" yoginopi paraduḥkhālambakā duḥkhinaḥ syuriti "na yujyate" yenāyaṃ bhedaḥ (459)

{2.460}

[2.460,0]

"bhinne jñānasya sarvvasya tenālambanavedane | arthasārūpyamālamba ātmā vittiḥ svayaṃ sphuṭā || 460 ||"

[2.460,1]

tena "sarvvasya jñānasyālamba" bhinnalakṣaṇe tathā "hyarthasārūpyamā" ālambanārthaḥ | "ātmā svayaṃ" paranirapekṣaḥ "sphuṭā vitti"rvvedanārthaḥ | (460)

{2.461}

[2.461,0]

"api cādhyakṣatā'bhāve dhiyaḥ syālliṅgato gatiḥ || taccākṣamartho dhīḥ pūrvvo manaskāropi vā bhavet || 461 ||"

[2.461,1]

"api ca" dhiyo"'dhyakṣatā'bhāve liṅgato gatiḥ syāt | tacca" liṅgambhavadakṣamindriya"martho" viṣayo "dhī"ranantarā "pūrvva"ko "manaskāro vā bhavet |" (461)

{2.462–2.463}

[2.462–2.463,0]

"kāryakāraṇasāmagrayāmasyāṃ sambandhi nāparām | sāmarthyādarśanāttatra nendriyaṃ vyabhicārataḥ || 462 ||"

[2.462–2.463,1]

"tathārtho dhīmanaskārau jñānaṃ tau ca na sidhyataḥ | nāprasiddhasya liṅgatvaṃ vyaktirarthasya cenmatā || 463 ||"

[2.462–2.463,2]

"liṅgaṃ;"

[2.462–2.463,3]

yasmā"tkāryakāraṇasāmagrayāmasyā"mebhyo"'paramā"tmanaḥ saṃyogādi"sambandhi nāsti " teṣvi"ndriyaṃ" tāvanna liṅgaṃ "vyabhicārataḥ" satyapi tasmin jñānābhāvāt | (462) "tathārthopi" jñānavyabhicārānna liṅgam | "dhīmanaskārau" bodhasvabhāvatvāt "jñānaṃ tau ca" līṅgajñānātprāṅ "na sidhyataḥ" jñānasyānumeyatvāt | na cā"prasiddhasya" niścitasya "liṅgatvaṃ" sattāmātreṇa liṅgatve'tiprasaṅgāt | "arthasya vyaktiḥ" sphuṭatā burddharliṅgaṃ "matā cet" (463)

{2.464}

[2.464,0]

"saiva nanu jñānaṃ vyaktorthonena varṇṇitaḥ | vyaktāvananubhūtāyāṃ tadvyaktatvāviniścayāt || 464 ||"

[2.464,1]

"nanu saiva" vyaktirjñānamarthaprakāśalakṣaṇatvāt | na ca tadeva liṅgi ceti yuktaṃ | anena vyakterliṅgatvakathanena "vyakto'rtho varṇṇitaḥ" pratikṣiptaḥ | tathā hi "vyaktau" bṛddhirūpāyāma"nanubhūtāyā"marthasambandhina"stadbyaktatvasya" vyaktivyaktatvasyā"viniśca" liṅgatvaṃ sattāmātreṇa liṅgatve'tiprasaṅgāt | (464)

{2.465}

[2.465,0]

"athārthasyaiva kaścitsa viśeṣo vyaktiriṣyate |"

[2.465,1]

"athārthasyaiva" svabhāvabhūtaḥ "sa kaścit" svabhāva"viśeṣo vyaktiriṣyate" na jñānaṃ |

[2.465,2]

"nānutpādavyayavato viśeṣo'rthasya kaścana || 465 ||"

[2.465,3]

tada"pyarthasya" sthiraikarūpatvāda"nutpādavyayavato" vyaktirūpaḥ "kaścana" na saṅgataḥ | (465)

{2.466}

[2.466,0]

"tadiṣṭau vā pratijñānaṃ kṣaṇabhaṅgaḥ prasajyate | sa ca jñāto'thavā'jñāto bhavejjñātasya liṅgatā || 466 ||"

[2.466,1]

tasya viśeṣa"syeṣṭau vā pratijñāna"marthasya pūrvvasvabhāvanāśe sati svabhāvāntarotpādāt "kṣaṇabhaṅgaḥ prasajyate" | "sa cā"rthasvabhāvaviśeṣo "jñāto'jñāto vā bhavet" liṅgaṃ jñānasya tatra "jñātasya yadi līṅgate"ṣyate | (466)

{2.467}

[2.467,0]

tadā |

[2.467,1]

"yadi jñāne'paricchinne jñātosāviti tatkutaḥ | jñātatvenāparicchinnamapi tad gamakaṃ katham || 467 ||"

[2.467,2]

"jñāne'paricchinne" tadupādhirjñātosāvarthoṃ liṅgamiti yadiṣṭaṃ tatkuta upapadyate | athājñātasya liṅgatā tadā "jñātatve" tadvastu "kathaṃ " liṅgaṃ sattāmātreṇa gamakatve'tiprasaṅgādityuktaṃ | na ca jñānādarśane dṛṣṭatā yuktā | (467)

{2.468–2.469}

[2.468–2.469,0]

"adṛṣṭādṛṣṭayonyena draṣṭrā dṛṣṭā na hi kvacit |"

[2.468–2.469,1]

"hirya"smāda"dṛṣṭā dṛṣṭi"rjñānaṃ yeṣāṃ te'rthāḥ "kvaci"danyena "draṣṭrā dṛṣṭā" iti na dṛṣṭā niścayaviṣayāḥ syuḥ |

[2.468–2.469,2]

athārthasyaiva viśeṣaḥ kaścid buddhikṛta āste tena buddhyanumānamityāha |

[2.468–2.469,3]

"viśeṣaḥ sonyadṛṣṭāvapyastīti syātsvadhīgatiḥ || 468 ||"

[2.468–2.469,4]

"sa viśeṣo"'rthasyānyena puruṣeṇa "dṛṣṭāvapyastīti" puruṣāntarasyātadvyāpṛtendriyasya tasmādarthagataviśeṣāt "svadhīgatiḥ syāt" | (468)

[2.468–2.469,5]

atha dharmasya sādhāraṇatvāt tasya buddhyavyabhicārāt |

[2.468–2.469,6]

"tasmādanumitirbuddheḥ svadharmanirapekṣiṇaḥ | kevalānnārthadharmātkaḥ; svadharmaḥ svadhiyo paraḥ || 469 ||"

[2.468–2.469,7]

"tasmāt kevalādarthadharmāt svadharmanirapekṣiṇo'"numātṛpuruṣātmabhūtajñānanirapekṣādvuddheranumitirna sambhavati sarvvasyaiva tasmāt svabuddhyanumānaprasaṅgāt | athātmadharma eva sa kaścid buddhergamaka iti cet | āha | "svasyā"tmano "dharmaḥ sva"buddherātmasambandhinyā buddheraparonyaḥ kaḥ | (469)

{2.470}

[2.470,0]

"pratyakṣādhigato hetuḥ tulyakāraṇajanmanaḥ | tasya bhedaḥ kuto buddhervyabhicāryanyajaśca saḥ || 470 ||"

[2.470,1]

"pratyakṣādhiga" syāt | na hyapratītasya hetutā | na ca buddheḥ pratyakṣateṣyate tadvyatiriktiśca kaścidātmadharmo na pratyakṣa iti na syād buddhyanumānaṃ | kiñcātmadharmosau buddhyā samamekakāraṇo vā syāt bhinnakāraṇo vā | tatra buddhyā saha "tulyāt kāraṇājjanma" yasya "tasyā"tmadharmasya "buddheḥ" sakāśāt "kuto bhedaḥ" | abhinnahetukatve'bhinnataiva yuktā | athānyahetukosau tadā"nyajaśca " syāt | ekasāmagrayadhīnayorekadarśanādaparānumānamavyabhicāri nānyathā | (470)

{2.471}

[2.471,0]

uktamevārthaṃ saṃgṛhṇannāha |

[2.471,1]

"rūpādīn pañcaviṣayānindriyāṇyupalambhanam | mukttvā na kāryamaparaṃ tasyāḥ samupalabhyate || 471 ||"

[2.471,2]

"rūpa"mādiryeṣāṃ tān śabdagandharasasparśan "pañcaviṣayān" pañce"ndriyāṇi" cakṣuḥśrotrādīni "upalambhanaṃ" jñānaṃ "muktvā tasyā" buddherna "kāryamaparaṃ samupalabhyate |" iyataiva sarvvasya saṃgrahāt | (471)

{2.472}

[2.472,0]

"tatrātyakṣaṃ dvayaṃ | pañcasvartheṣvekopi nekṣyate | rūpadarśanato jāto yonyathāvyastasambhavaḥ || 472 ||"

[2.472,1]

"tatra" teṣu madhye "dvaya"mindriyaṃ jñānañcā"tyakṣa"matīndriyaṃ indriyasya jñānānyathānupapattyā vyavasthāpanāt | jñānasya tvanmate'pratyakṣatvāt | rūpādiṣu "pañcasvartheṣu ekopi " buddherapratyakṣatvāt | "yo yā"vad dṛśyamāno'"nyathā" jñānamantareṇa vya"stasambhavaḥ" pratikṣiptasattvo viṣayasya "rūpadarśanato" buddhe"rjāto"'bhyupagamyate | (472)

{2.473}

[2.473,0]

"yadevamapratītaṃ talliṅgamityatilaukikam | vidyamānepi liṅge tāntena sārddhamapaśyataḥ || 473 ||"

[2.473,1]

"yaccaivaṃ" buddhināntarayīkatayā"'pratītaṃ" tad buddhe"rliṅgami"tyati"laukikaṃ" lo kātikrāntaṃ | kiñcābhyupagamyocyate | "vidyamānepi" kasmiṃścilli"ṅge" kadācid buddhiṃ "tāṃ " liṅgena "sārdhamapaśyato"'pratipatteḥ | (473)

{2.474}

[2.474,0]

"kathaṃ pratītirliṅgaṃ hi nādṛṣṭasya prakāśakam | tata evāsya liṅgātprāk prasiddherupavarṇṇane || 474 ||"

[2.474,1]

tasmālliṅgāt "kathaṃ" buddhi"pratītiḥ | liṅgaṃ hyanva"yarahitama"dṛṣṭa"syārthasya "na prakā"kaṃ yuktaṃ | "tata eva liṅgādasya" jñānasyānvayasiddhyarthamātmanyanumānā"tprāk " vābhidhīyamāne (474)

{2.475}

[2.475,0]

"dṛṣṭāntāntarasādhyatvaṃ tasyāpītyanavasthitiḥ | ityarthasya dhiyaḥ siddhiḥ nārthāttasyāḥ kathañcana || 475 ||"

[2.475,1]

"tasyā"nvayasādhakasyāpyanumānasya "dṛṣṭā"ṇānumānasādhyena "sādhyatva" syāt | tathā caikasyāsiddhau sarvvasyāsiddhiḥ prasajyate |

[2.475,2]

"iti" tasmā"darthasya dhiyaḥ" sakāśāt "siddhirnārthāt tasyā" dhiyaḥ "kathaṃ ca na" siddhiriti nyāyyaṃ | (475)

{2.476}

[2.476,0]

"tadaprasiddhāvarthasya svayamevāprasiddhitaḥ | pratyakṣāñca dhiyaṃ dṛṣṭvā tasyāśceṣṭābhidhādikam || 476 ||"

[2.476,1]

yasmāttasyā dhiyo"'siddhāvarthasya svayamevāprasiddhitaḥ" kathaṃ liṅgatā |

[2.476,2]

svaprakāśatvāt "pratyakṣāṃ dhiyaṃ tasyāśca ceṣṭā'bhidhā'diryasya" sukhaprasādavaivarṇṇyādestaṃ "dṛṣṭvā" gṛhītavyāptikasyānyasambandhiceṣṭādidarśanāt | (476)

{2.477}

[2.477,0]

"paracittānumānañca na syādātmanyadarśanāt | sabandhasya manobuddhāvarthaliṅgāprasiddhitaḥ || 477 ||"

[2.477,1]

"paracittānumānañceṣṭaṃ na syāt" | buddherā"tmani" svasantatau ceṣṭādibhiḥ saha "sambandha"syā"darśanāt" | api ca vāsanāmātrabalabhāvinyā "manobṛddhau" vikalpabuddhau viṣayabhūtasyārthasyābhāvāt"arthasya liṅgasyāsiddhito" buddhyantarālliṅgādanumānaṃ syāt | (477)

{2.478}

[2.478,0]

"prakāśitā kathaṃ vā syāt buddhirbuddhyantareṇa vaḥ | aprakāśātmanoḥ sāmyād vyaṅgyavyañjakatā kutaḥ || 478 ||"

[2.478,1]

"kathamvā buddhyantareṇā"pratyakṣeṇa "buddhiḥ prakāśitā syā" yuṣmākaṃ darśane | yasmāda"prakāśātmano"rlliṅgaliṅginorasiddhatvena "sāmyāt vyaṅgyavyañjakatā kutaḥ" | yadyaprakāśātmanorna vyaṅgyavyañjakatā tadārthajñānayorapi kathaṃ vyaṅgyavyañjakatābhāva iti | (478)

{2.479}

[2.479,0]

"viṣayasya kathaṃ vyaktiḥ;"

[2.479,1]

"viṣayasya kathaṃ vyakti"riti |

[2.479,2]

uttaramāha |

[2.479,3]

"prakāśe rūpasaṃkramāt | sa ca prakāśastadrūpaḥ svayameva prakāśate || 479 ||"

[2.479,4]

"prakāśe" svasamvidite jñāne viṣayasya "rūpasaṃkramāt" sārūpyasaṃbhavāt jñānenārthaprakāśita ityucyate | "sa ca prakāśastadrūpo" viṣayasvarupaḥ "svayamevā"parokṣaprakāśātmanotpannaḥ "prakāśate" na tvanyena prakāśyate | (479)

{2.480}

[2.480,0]

syādetad | buddhirapi buddhyantarasarūpotpannā prakāśamānā buddhervyañjikā mateti cet | āha |

[2.480,1]

"tathābhyupagame buddheḥ buddhau buddhiḥ svavedikā | siddhānyathā tulyadharmā viṣayopi dhiyā saha || 480 ||"

[2.480,2]

"buddheḥ" prakāśyāyāḥ "buddhau" vyañjikāyāṃ "tathā" saṃkrāntasārūpyaprakāśadvāreṇa "vedanābhyupagame" vyañjikā "buddhiḥ svasaṃvedikā siddhā" | dhīsarūpāyā "buddheḥ" svaprakāśatve pūrvvabuddhiḥ prakāśitā syāt | "anyathā" svaprakāśatvānabhyupagame "viṣayo"pyaprakāśasvabhāvatayā "dhiyā saha tulyadharmeti" sopi buddhervyañjakaḥ syāt | sarūpayordhīviṣayayoranyonyaṃ vyañjakatā bhavet | (480)

{2.481}

[2.481,0]

"iti prakāśarūpā naḥ svayaṃ dhīḥ saṃprakāśate | anyosyāṃ rūpasaṃkrāntyā prakāśaḥ san prakāśate || 481 ||"

[2.481,1]

"iti" tasmānno'smākaṃ mate "dhīḥ svaya"mātmanā "prakāśarūpo"tpannā satī "prakāśate" | na tvanyena prakāśyate iti yuktaṃ | anyaḥ punara"nyosyāṃ" buddhau prakāśāyāṃ "rūpasaṃ"krāntyā "prakāśaḥ san prakāśate" | tato'rthavedanavyavahāraḥ | (481)

{2.482}

[2.482,0]

"sādṛśyepi hi dhīranyā prakāśyā na tayā matā | svayaṃ prakāśamānā ;"

[2.482,1]

"sādṛśye" sārūpyepi sati "tayā" sarūpayā dhiyā'"nyā" pūrvvikā "dhīrna prakāśyā " prakāśasvabhāvasya pareṇa prakāśāyogāt | kintu "svayaṃ prakāśa"svabhāvatayā prakāśamānā prakāśata ityabhyupeyaṃ |

<gha. arthasya jñānarūpeṇa prakāśakatā>

[2.482,2]

evantarhyarthasyāprakāśātmanaḥ kathaṃ prakāśata ityāha |

[2.482,3]

"arthastadrūpeṇa prakāśate || 482 ||"

[2.482,4]

"arthaḥ" sārūpyasaṃkrānte"stadrūpe"ṇa jñānarūpeṇa "prakāśate" na tu sākṣāt svarūpeṇa | (482)

{2.483}

[2.483,0]

dṛṣṭāntamāha |

[2.483,1]

"yathā pradīpayorddīpaghaṭayośca tadāśrayaḥ | vyaṅgyavyañjakabhedena vyavahāraḥ pratanyate || 483 ||"

[2.483,2]

"yathā pradīpayoḥ" prakāśātmanorna prakaśyaprakāśakabhāvaḥ | tathā buddhyorapi | yathā "dīpaghaṭayoḥ" prakāśāprakāśasvabhāvayorekaḥ prakāśako'nyaḥ prakāśyaḥ | tathā jñānārthayorapi | "tadāśrayo"'prakāśaprakāśātmaniṣṭho "vyaṅgyavyañjakabhedena vyavahāro" loke "pratanya"te | (483)

{2.484}

[2.484,0]

"viṣayendriyamātreṇa na dṛṣṭamiti niścayaḥ | tasmādyatoyaṃ tasyāpi vācyamanyasya darśanam || 484 ||"

[2.484,1]

yataśca "viṣaya"mātreṇa "indriyamātreṇa" ve daṃ "dṛṣṭamiti na niśyasta" smādyatastadvyatiriktājjñānādidaṃ dṛṣṭamiti niścayastasyāpi viṣayendriyābhyā"manyasya" jñānasya "darśanama"parokṣatvaṃ "vācya"miti buddhiparokṣatāvādo na yuktaḥ | (484)

{2.485}

<(3) v. svasaṃvittisiddhiḥ>

<ka. smṛteḥ svasaṃvittiḥ>

[2.485,0]

svasaṃvittisiddhyarthamupapattyantaramāha |

[2.485,1]

"smṛterapyātmavitsiddhā jñānasya;"

[2.485,2]

jñānasyātītasya "smṛterapyātmavit" susaṃvittiḥ "siddhā" | pratītameva hi smaryate yathārthaḥ |

[2.485,3]

syādetat jñānaṃ pratītamanyena cetasā na svasaṃvedanenetyāha |

[2.485,4]

"anyena vedane | dīrghādigrahaṇanna syād bahumātrānavasthiteḥ || 485 ||"

[2.485,5]

anyena jñānena pūrvvakasya jñānasya"vedane"'bhidhīyamāne "dīrghadeḥ" svarasya "grahaṇaṃ na syāt" | kṣaṇikasya jñānasya ekāṇvatyayakālamātrasthāyino'nekakṣaṇanirvvarttyāsu bahvīṣu "mātrāsu" dīrghādinirvvarttanikāsu grāhakatvenā"navasthiteḥ" | na hyekakṣaṇamātrasthāpi jñānamanekakṣaṇakalāpanirvvartanīyamātrāsañcayātmakaṃ dīrghādikaṃ śaknoti grahītuṃ | kintvakārādyekaikamātrāvayavaleśaṃ gṛhṇāti | tadgrāhakatvena dvitīyajñānena tat pratīyate evamaparāparairjñānairavayavaleśagrāhakaiḥ svasvagrāhakajñānāntaritairgrahaṇakrame kena mātrāgrahaṇaṃ | mātrāpracayadīrghādigrahaṇaṃ vā syāt | (485)

{2.486}

[2.486,0]

"avasthitāvakramāyāṃ sakṛdābhāsanānmatau | varṇṇāḥ syādakramo'dīrghaḥ;"

[2.486,1]

athānekamātrākālamekaiva buddhirastītyucyate tadānekakāla"mavasthitau" satyā"makramāyāṃ matau" sarvvamātrāṇāṃ "sakṛdābhāsanāddīrghādirvvarṇṇo'kramaḥ syāt" | pratītinibandhanatvādvastuvyavasthāyāḥ | tathā cādīrgho bhavet | na hyekakālamuccairuccāryamāṇopyekamātriko dīrghaḥ |

[2.486,2]

nanu kramavanto varṇṇā avayavakrameṇotpadyamānā dīrghādibuddhimutpādayiṣyantītyāha |

[2.486,3]

"kramavānakramāṃ katham || 486 ||"

[2.486,4]

"upakuryādasaṃśliṣyanvarṇṇabhāgaḥ parasparam |"

[2.486,5]

"kramavān varṇṇabhāgaḥ" svasvakālasthāyī "parasparamasaṃśliṣyanna"sambadhyamāno dīrghabuddhi"makramāṃ kathamupakuryyā"dutpādayet | kramavati jñeye jñānamapi tathaiva yuktaṃ | (486)

{2.487}

<kha. kramabhāvināṃ varṇānāṃ sphoṭenāsaṃgatiḥ>

[2.487,0]

athotpannā varṇṇāvayavā antyāvayavotpattiparyantamanuvartante | tataḥ kramagrahaṇaṃ sarvvagrahaṇañcāstīti yuktaṃ dīrghādigrahaṇamityāha |

[2.487,1]

"āntyaṃ pūrvasthitādūrdhvaṃ vardhamāno dhvanirbhavet |"

[2.487,2]

"ā" antya"mantyaṃ" varṇṇāvayavaṃ yāvat "pūrvva"pūrvveṣāṃ varṇṇāvayavānāṃ kramotpannānāṃ "sthitau" satyāṃ prathamavarṇṇāvayavā"dūrdhva" pūrvvotpannasyānuvṛttāvapūrvvasya cāparasyotpattau "varddhamāno dhvanirbhavet" | na caitadasti | avayavakramagrahaṇena dīrghabuddherutpā dāt |

[2.487,3]

syādetat | krameṇotpannānāmavayavānāmantyāvayavakāle grahaṇamiti na varddhamānadhvanirbhavati pūrvvaṃ kasyacid grahaṇābhāvādityāha |

[2.487,4]

"akrameṇa grahādante kramavaddhīśca no bhavet || 487 ||"

[2.487,5]

"akrameṇa" grahaṇādantyavarṇaniṣpattikāle ca tadgrāhikā "kramavatī dhīrno bhavet" | tataśca na dīrghagrahaṇaṃ | na hyekakālamanekairuccāryamāṇe'nekasminnakārādau dīrghabuddhirbhavet | (487)

{2.488}

[2.488,0]

ekaikabuddhiḥ sakṛdutpannā krameṇāvayavān gṛhṇātyantyāvayavagrahaṇakāle dīrghagrāhiketi cet āha |

[2.488,1]

"dhiyaḥ svayañca na sthānaṃ tadūrdhvaviṣayāsthiteḥ || 488 ||"

[2.488,2]

"dhiyo"'vayavagrāhikāyā"stasmā"dekāyavagrahaṇā"dūrdhvaṃ" pūrvagṛhītasya viṣayasyā"sthiterhetorna sthānaṃ" sthitiryuktā | (488)

{2.489}

[2.489,0]

"sthāne svayanna naśyet sā paścādapyaviśeṣataḥ | doṣoyaṃ sakṛdutpannākramavarṇṇasthitāvapi || 489 ||"

[2.489,1]

atha viṣayānavasthānepi "svayama"vinaśvarasvabhāvatayā buddheḥ "sthāne" vā svīkriyamāṇe "paścāda"ntāvayavagrahaṇānantaramapyavinaśvarasvabhāvatayā"'viśeṣato na naśyet" || buddheḥ sakṛdutpannāyāścirāvasthāne yo "doṣaḥ" sarvvadā'vināśaprasaṅga ukto'yaṃ "sakṛ"nāmakramāṇāṃ "varṇṇānāṃ" kramagrāhivijñānotpattikālaṃ yāvada"vasthitāva"pyucyamānāyāṃ boddhavyaḥ | yadi sakṛdutpannā apyavinaśvarasvabhāvatayā kañcitkālamanuvartate tadā ciramapi tatsvabhāvāpracyavādanuvarteran | (489)

{2.490}

[2.490,0]

kiñca |

[2.490,1]

"sakṛdyatnodbhavād vyarthaḥ syādyatnaścottarottaraḥ |"

[2.490,2]

"sakṛt kṛtādyatnā"ttālvādivyāpārāt varṇṇānā"mutpanna"tvāduttarottaro yatnaśca "vyarthaḥ" syāt |

<ga. na saṃyogavibhāgadvāreṇa śabdābhivyaktiḥ>

[2.490,3]

yopi manyate | prayatnapreritena vāyunā stimitasya vāyorākāśasaṃyuktasya saṃyogavibhāgakṛtā śabdasyābhivyaktirbhavatīti taṃ pratyāha |

[2.490,4]

"vyaktāvapyeṣa varṇṇānāṃ doṣaḥ samanuṣajyate || 490 ||"

[2.490,5]

"varṇṇānā"mvāyavīyasaṃyogavibhāgadvāreṇābhi"vyaktāva"pīṣyamāṇāyāmayamanantarokto'kramāṇāṃ sakṛdabhivyakteruttaro yatnaḥ prāṇapreraṇādiko vyarthaḥ syāditi "doṣaḥ""samanu"ṣajyate | (490)

{2.491}

[2.491,0]

syādetad |

[2.491,1]

"anekayā tadgrahaṇe yāntyā dhīḥ sānubhūyate | na dīrghagrāhikā sā ca tanna syāddīrghadhīsmṛtiḥ || 491 ||"

[2.491,2]

"anekayā" dhiyā tasyānekāśrayātmakasya varṇṇasya "grahaṇe" kṛte paścād "yāntyā dhī"rantyāvayavagrāhikā "sā" buddhyantareṇā"nubhūyate" tayā dīrghādibuṃddhirbhaviṣyatīti cet | nanvevaṃ pūrvvāsāṃ buddhīnāmanekāvayavagrāhikāṇāṃ na buddhyantareṇa graho nāpi svasamvedanena vittiḥ | yā cānubhūyate sā'ntyāvayavagrāhikā dhīḥ "sāpi" hi "na dīrghā"divarṇṇa"grāhikā ta"ttasmā"ddīrghadhīsmṛtirna syā" | (491)

{2.492}

[2.492,0]

"pṛthak pṛthak ca buddhīnāṃ samvittau tad dhvaniḥ śruteḥ | avicchinnābhatā na syād ghaṭanañca nirākṛtam || 492 ||"

[2.492,1]

na hyagṛhītameva smaryate varṇṇāvayavagrāhikāṇāṃ "buddhīnāṃ pṛthak pṛthak" svasvagrāhiṇībhiḥ buddhibhiḥ "saṃvittā"viṣyamāṇāyāñca tad "dhvaniśrute"rdīrghādivarṇṇabuddhera"vicchinnā"bhatā nirantarapratibhāsatā "na syāt" | antarāntarā buddhigrāhiṇībhirbuddhibhiravayavagrāhibuddhīnāṃ vyavadhānāt | svagrāhikābhirbuddhibhirvyavadhānepi buddhīnāṃ laghuvṛttitvāt "ghaṭana"mavyavadhānādhyavasānaṃ "nirākṛta"manyatrāpi samānaṃ tadityādinā (2 | 135) yathāvayavagrāhikā buddhayo laghuvṛttayaḥ tathā tadgrāhibuddhikāle tadabhāvoṃpi laghuvṛttiriti buddhyavacchedavarṇṇavicchedo'pi manyetetyuktaṃ prāk | (492)

{2.493}

[2.493,0]

kiñca |

[2.493,1]

"vicchinnaṃ śrṛṇvatopyasya yadyavicchinnavibhramaḥ | hrasvadvayoccāraṇepi syādavicchinnavibhramaḥ || 493 ||"

[2.493,2]

"vicchinnaṃ śṛṇvatopi" laghuvṛtte"ryadyavicchinnabhrama"stadā "hrasvadvayoccāraṇepi" laghuvṛttera"vicchinnavibhramaḥ syādi"ti dīrghabuddhirbhavet | (493)

{2.494}

[2.494,0]

"vicchinne darśane cākṣādavicchannādhiropaṇam | nākṣātsarvvākṣabuddhīnāṃ vitathatvaprasaṅgataḥ || 494 ||"

[2.494,1]

varṇṇāvayavānāmakṣādindriyā"dvicchinne" svabuddhibhirvyavahite ca vastuto "darśa"sya darśanasyā"dhiropaṇamāropa" iti na yuktaṃ | eva "sarvvā"sā"makṣa" rūpādigrāhiṇīnāṃ "vitathatvaprasaṅgato" na kiñcidabhrāntaṃ syāt | (494)

{2.495}

<gha. buddherbuddhyantareṇa gṛhīto nāvicchedapratibhāsaḥ>

[2.495,0]

buddherbuddhyantareṇa gṛhītāvavicchedapratibhāso nāstīti sopapattikamākhyātumāha |

[2.495,1]

"sarvvāntyopi hi varṇṇātmā nimeṣatulitasthitiḥ | sa ca kramādanekāṇusambandhena nitiṣṭhati || 495 ||"

[2.495,2]

"sarvve"ṣāṃ dīrghādīnāmekamātrikatvā"dantyo varṇṇātmā"'kārādi"rnimeṣe"ṇa nayananimīlanena "tulitā"parimitā "sthiti"ryasya sa tathā | sa cākṣinimeṣakālasthāyyakārādi"raneke"ṣāmākāśatamaḥsaṃjñitānāṃ pakṣmamālādvayavarttinā"maṇū"nāṃ "sambandhe"nākramaṇena nimeṣakālasaṃjñitena "kramād bhūyaḥ" kṣaṇavyavadhānā"nnitiṣṭhati" parisamāpyate | etenāntyopi varṇṇo'nekakṣaṇasthāyītyuktaṃ | (495)

{2.496}

[2.496,0]

"ekāṇvatyayakālaśca kālolpoyān kṣaṇo mataḥ | buddhiśca kṣaṇikā tasmātkramādvarṇṇānprapadyate || 496 ||"

[2.496,1]

"ekasyāṇoratyaya" ākramaṇaṃ sa "kālaḥ" parimāṇaṃ yasya tādṛśaśca "kālo"lpīyān laghutamo bhettumaśakyaḥ "kṣaṇo" bhavet | tāvatkālamātrasthāṣṇutayā "buddhiśca kṣaṇikā"tkṣaṇikatvād buddhiḥ "kramā"tpuna rdhīrvyavahitā bhūyasī bhavantī "varṇṇān pratipadyate" tatkathamavicchinnavarṇṇagrahaḥ saṅgataḥ | (496)

{2.497}

[2.497,0]

"iti varṇṇepi rūpādāvavicchinnāvabhāsinī | vicchinnāpyanyayā buddhiḥ sarvvā syādvitathārthikā || 497 ||"

[2.497,1]

"iti" tasmād "varṇṇepi rūpādā"vapi buddhistadgrāhikayā'nyayā dhiyā'ntaritā vastuto "vicchinnāpyavicchinnāvabhāsinī" kutaścinnimitād bhavantī "sarvvā" śūnyā bhrāntiḥ "syāt" | (497)

{2.498}

[2.498,0]

"ghaṭanaṃ yacca bhāvānāmanyatrendriyavibhramāt | bhedālakṣaṇavibhrāntaṃ smaraṇantadvikalpakaṃ || 498 ||"

[2.498,1]

"yacca bhāvānāṃ" sadṛśāparāpareṣāmutpadyamānānāṃ sa evāyamityekatva"ghaṭanaṃ" tad bhāvānāṃ parasparato "bhedālakṣaṇena vibhrāntaṃ vikalpakaṃ" jñānaṃ "smaraṇaṃ | anyatre" | ataḥ punaralātādiṣu bhrāmyamāṇeṣu cakrādyākāraṃ jñānamutpadyate'sāvindriyakramo nirvvikalpaka eva | (498)

{2.499}

[2.499,0]

"tasya spaṣṭāvabhāsitvaṃ jalpasaṃsargiṇaḥ kutaḥ || nākṣagrāhyesti śabdānāṃ yojaneti vivecitam || 499 ||"

[2.499,1]

"tasya" vikalpasya "jalpasaṃsa" śabdasaṃsargavataḥ "spaṣṭāvabhāsitvaṃ" jñeyākāravaiśadyaṃ "kutaḥ" | yasmā"dakṣagrāhye" svalakṣaṇe "śabdānāṃ" saṃketāgrahaṇāt vācakatvena "yojanā" nāstīti "vivecitaṃ" prāk | (499)

{2.500}

<ṅa. tadā na vicchinnaṃ darśanam>

[2.500,0]

"vicchinnaṃ paśyatopyakṣairghaṭayedyadi kalpanā |"

[2.500,1]

athākṣairindriyajñānaiḥ svajñānavyavahitairaparāparamarthaṃ "vicchinnaṃ paśyatopi" jñānānucarī "kalpanā" tadevedamityekatvena "ghaṭayediti yadyu"cyate |

[2.500,2]

tadā vicchinnadarśanameva nāstīti vaktumāha |

[2.500,3]

"arthasya tatsaṃvitteśca satataṃ bhāsamānayoḥ || 500 ||"

[2.500,4]

"arthasya" grāhyasya "tatsaṃvitteśca" vijātīyāvyavakīrṇṇatvāt | "satataṃ bhāsa"nayoravicchedabhāsanasya | (500)

{2.501}

[2.501,0]

"bādhake'sati sannyāye vicchinne iti tatkutaḥ | buddhīnāṃ śaktiniyamāditi cetsa kuto mataḥ || 501 ||"

[2.501,1]

"bādhake" saṃścāsau "nyāyaśca" tasmin pramāṇabhūte bādhake"'satī"tyarthaḥ | te'rthasaṃvittī jñānajñānena "vicchinne iti" yaducyate "tatkutaḥ | buddhīnāme"kaikabuddhijanana"śakti" na grāhyabuddhyā saha tadgrāhikā buddhirbhavati | tato vicchinnatayā'rthadarśana"miti cet | sa" yugapat jñānānutpādaḥ "kuto" hetormataḥ | (501)

{2.502}

[2.502,0]

"yugapad buddhyadṛṣṭeścet tadevedaṃ vicāryate |"

[2.502,1]

"yugapad bu (d) dhyo"rutpannayora"dṛṣṭeścet" yadyadarśanaṃ pramāṇaṃ vicchedasyāpi tadastīti sopyayuktābhyupagamaḥ | atha vicchedādarśanepi vicārāt sā sidhyati tadā "tadevedaṃ yugapad buddhya"darśanamapi bādhyatayā na yugapad buddhyutpādabādhanāsamarthamiti "vicāryate" | tat kimasyopanyāsena |

<ca. na yugapat cittadvayasaṃpratipattiḥ>

[2.502,2]

nanūktaṃ bha ga va tā "'sthā" ti | tatkathamityāha |

[2.502,3]

"tāsāṃ samānajātīye sāmarthyaniyamo bhavet || 502 ||"

[2.502,4]

"tāsāṃ" buddhīnāṃ vikalpikānāmindriyajānāñca "samānajātīya" ekasmin jñāne karttavye "sāmarthyaniyama"stathā bhagavatā "pratipādito bhavet" | tato grāhyagrāhakamasamānajātīyaṃ buddhidvayamapi saha jāyeta | samānajātīyantu na saha jāyate | (502)

{2.503–2.504}

[2.503–2.504,0]

"tathā hi samyak lakṣyante vikalpāḥ kramabhāvinaḥ |"

[2.503–2.504,1]

"tathā hi vikalpāḥ kramabhāvinaḥ samyag lakṣyante" | indriyajñānāni ca samānajātīyāni kramavanti ca dṛśyante | vikalpendriyajñāne cakṣuḥśrotrādijñāne ca sahotpadyante |

<(4) pratyabhijñācintā>

<ka. ekatvamantareṇa pratyabhijñānam>

[2.503–2.504,2]

"etena yaḥ samakṣerthe pratyabhijñānakalpanām || 503 ||"

[2.503–2.504,3]

"spaṣṭāvabhāsāṃ pratyakṣāṃ kalpayet sopi vāritaḥ ||"

[2.503–2.504,4]

"etena" vikalpāvikalpayoḥ sahotpādena yo "mīmāṃsakaḥ samakṣe" pratyakṣe"'rthe sa" evāyamityekatvaviṣayāṃ "pratyabhijñānākhyāṃ kalpanāṃ" (503) "spaṣṭapratibhāsāṃ pratyakṣāṃ" pramāṇaṃ "kalpayet sopi nivāritaḥ" | vikalpo hi vikalpitārthagocaratvādaspaṣṭapratibhāsa eva | viṣadapratibhāsanendriyajñānena sahabhāvitvāt spaṣṭagrāhyāropo'dhyavasīyate |

[2.503–2.504,5]

kiñcaikatvamantareṇāpi pratyabhijñānaṃ dṛśyate iti darśayannāha |

[2.503–2.504,6]

"keśagolakadīpādāvapi svaṣṭāvabhāsanāt || 504 ||"

[2.503–2.504,7]

lūnapunarjāte "keśādau" māyākāradarśite "golakādau" kṣaṇavināśi"dīpādau | " | (504)

{2.505}

[2.505,0]

"pratītabhedepyadhyakṣā dhīḥ kathantādṛśī bhavet || tasmānna pratyabhijñānādvarṇṇādyekatvaniścayaḥ || 505 ||"

[2.505,1]

pratyakṣāt "pratīte bhede" sā pratyabhijñā "tādṛśī" ekatvādhyavasāyinī dṛśyamānā"dhyakṣā dhīḥ kathaṃ bhavet" | prāpnoti ca pratyabhijñā pratyakṣavādino mate | "tasmānnāsti pratyabhijñānād varṇṇādye " | (505)

{2.506}

[2.506,0]

"pūrvvānubhūtasmaraṇāttaddharmāropaṇādvinā | sa evāyamiti jñānaṃ nāsti taccākṣaje kutaḥ || 506 ||"

[2.506,1]

yasamā"tpūrvvānubhūtasyārthasya" smaraṇā"ttaddharmasya" vidyamānatve"nāropaṇāt vinā sa " jñānamekatvaviṣayaṃ nāsti | tacca pūrvvānubhūtasmaraṇaṃ taddharmāropaṇañcākṣaje vartamānavastubalabhāvini kutaḥ sambhavati | (506)

{2.507–2.508}

<kha. avicchinnaṃ varṇādidarśanam>

[2.507–2.508,0]

syādetad | arthajñānayoryugapatsambhave satyavicchinnaṃ varṇṇādidarśanaṃ syādityāha |

[2.507–2.508,1]

"na cārthajñānasamvityoryugapatsambhavo yataḥ | lakṣyete pratibhāsau dvau nārthārthajñānayoḥ pṛthak || 507 ||"

[2.507–2.508,2]

"na hyarthābhāsi ca jñānamartho bāhyaśca kevalaḥ |"

[2.507–2.508,3]

na cārthajñānayorye samvittī tayo"ryugapatsambhavo"sti | yatorthasyā"rthajñāna"sya dvau "pratibhāsau pṛthagna" bhedana "lakṣyate" | (507) na hya"rthābhāsi" tat "jñānaṃ | artho " buddhivyatirikta iti dvau pratibhāsau sambhavataḥ |

[2.507–2.508,4]

syādetat | arthajñānajñānayorbhinnāveva pratibhāsau kevalaṃ taduttarayā vikalpabuddhyā ekatvena gṛhyete atrāha |

[2.507–2.508,5]

"ekākāramatigrāhye bhedābhāvaprasaṅgataḥ || 508 ||"

[2.507–2.508,6]

"ekākārayā matyā" vikalpikayā "grāhye"'rthajñānayorjñāne yadi tadā tayorbhedasyā"bhāvaprasaṅgata" ekatvamevābhyupagantavyaṃ | arthajñānajñānayoḥ pratibhāsa"bhedābhāvāt" | (508)

{2.509}

[2.509,0]

"sūpalakṣeṇa bhedena yau samvittau na lakṣitau | arthārthapratyayau paścāt smaryete tau pṛthak katham || 509 ||"

[2.509,1]

arthaścārthapratyayaścā"rthārthapratyayau sūpalakṣeṇa bhedena saṃvittāvanubhave, na lakṣitau | " bhedenāyamartho'rthajñā nañcedamiti "kathaṃ smaryete" yugapadarthaṃjñānatajjñānayorutpāde pratibhāsanānātvaprasaṅgāt | (509)

{2.510}

[2.510,0]

"krameṇānubhavotpādepyarthārthamanasorayam | pratibhāsasya nānātvacodyadoṣo duruddharaḥ || 510 ||"

[2.510,1]

arthārthamanasoḥ "krameṇānubhavotpādepīṣyamāṇe'yaṃ pratibhāsasya nānātvacodya"lakṣaṇo "doṣo duruddharaḥ" | dvayapratibhāsasya krameṇābhyupagamāt | (510)

{2.511–2.512}

[2.511–2.512,0]

"arthasaṃvedanaṃ tāvattatorthābhāsavedanam | na hi saṃvedanaṃ śuddhaṃ bhavedarthasya vedanam || ||"

[2.511–2.512,1]

"tathā hi nīlādyākāra eka ekaṃ ca vedanam | lakṣyate na tu nīlābhe vedane vedanaṃ param || 512 ||"

[2.511–2.512,2]

na cārthajñānaṃ jñānañca kadācid bhedena pratīyate | (511) "tathā hi nīlā" grāhyatayā "ekañca" tadgrāhakaṃ "vedanaṃ lakṣyate na tu nīlābhe vedane" pṛthag grāhaka"maparaṃ vedanaṃ" lakṣyate | tasmājjñānasya viditasyānyenānubhavāsambhave svavedanameva taditi vyavatiṣṭhate || (512)

{2.513–2.514}

[2.513–2.514,0]

kiñca |

[2.513–2.514,1]

"jñānāntareṇānubhavo bhavettatrāpi ca smṛtiḥ | dṛṣṭā; tadvedanaṃ kena tasyāpyanyena cet;"

[2.513–2.514,2]

nīlādiviṣayasya jñānasya "jñānāntareṇānubhavo bhavet | tatrāpi jñāna"jñānepi hi"smṛti"rdṛṣṭa | yadā jñānāntarālambakaṃ jñānaṃ krameṇa smaryate na cāguhītaṃ smaryate iti tasya jñānajñānasya vedanaṃ vaktavyaṃ | "tat kenāstu vedanaṃ" yadi svasamvedanena "tadā pūrvvakasyāpi" tathā sthitirvyarthamanyena vedanāṅgīkaraṇaṃ | "tasyāpya" tadā |

[2.513–2.514,3]

"imām || 513 ||"

[2.513–2.514,4]

"mālāṃ jñānavidāṃ koyaṃ janayatyanubandhinīm || pūrvvā dhīḥ saiva cenna syātsañcāro viṣayāntare || 514 ||"

[2.513–2.514,5]

jñānavṛttīnāmi"māṃ" (513) "mālāmanubandhinīṃ" prabandhapravṛttāṃ "ko janayati | " tāvadarthendriyādisāmagrī tasyā arthajñānamātrajananavyāpāratvāt | "saiva" grāhyā "dhīḥ" pūrvvikā svagrāhikāṃ dhiyaṃ janayati sā ca svagrāhikāmiti | prabandhapravṛttiriti "cet" | evaṃ sati svakāraṇagrahaṇapravaṇatvā"dviṣayāntare" jñānādanyasminnarthe "sañcāro" grāhakatvena pravṛttirna "syāt" | (514)

{2.515}

[2.515,0]

tathā hi |

[2.515,1]

"tāṃ grāhyalakṣaṇaprāptāmāsannāṃ janikāṃ dhiyam | agṛhītvottaraṃ jñānaṃ gṛhṇīyādaparaṃ katham || 515 ||"

[2.515,2]

"janikāṃ dhiyamāsannāṃ grāhyalakṣaṇaprāptā"magṛhītvottaraṃ "jñānamaparaṃ" viṣayaṃ"kathaṃ " | (515)

{2.516}

[2.516,0]

pratyāsannenārthena pratibaddhaśaktitvāt pūrvvā dhīrarthagrāhakameva jñānaṃ janayati na svagrāhakamiti cet | āha |

[2.516,1]

"ātmani jñānajanane svabhāve niyatāñca tām | ko nāmānyo vibadhnīyād bahiraṅge'ntaraṅgikām || 516 ||"

[2.516,2]

"ātmani vijñānajanane" svagrāhakajñānotpādake "svabhāvo niyatāṃ" vyavasthitāṃ ca tāmimāma"ntaraṅgikāmanya"nirapekṣatvāt "ko nāmānyortho bahiraṅgaḥ" svajñānajanane cakṣurmanaskārādyapekṣitvā"dvibadhnīyāt" | svagrāhakajñānajananapravṛttāṃ tiraskuryyāt | yena viṣayāntarasañcāro dhiyaḥ syāt | (516)

{2.517}

[2.517,0]

"bāhyaḥ sannihitopyarthaḥ tāṃ vibadhnan hi na prabhuḥ | dhiyaṃ nānubhavet kaścidanyathārthasya sannidhau || 517 ||"

[2.517,1]

tasmādvā"hyaḥ sannihitopyarthastāṃ" svagrāhakajñānajanane śaktāṃ "dhiyaṃ vibadhnan" pratihātuṃ "na" prabhuḥ śaktaḥ | "anyathā" yadyevaṃ nābhyupagamyate "tadārthasya sannidhau" tat jñānasyaivotpādanāt jñānajñānasyānutpādāddhiyaṃ kaścinnānubhavet | (517)

{2.518}

[2.518,0]

"na cāsannihitārthāsti daśā kācidato dhiyaḥ | utkhātamūlā smṛtirapyutsannetyujjvalaṃ matam || 518 ||"

[2.518,1]

"na ca kāciddaśā sannihitārthā/?/ /?/sti" yatra jñānajñānamutpadyeta nārthajñānamiti na syādanubhavo buddheḥ | tasmād "dhiyaḥ smṛtirapyu" buddhismaraṇasya hi mūlaṃ buddhyanubhava "iti" jñānānanubhave kutaḥ smaraṇamiti jñānāntareṇa jñānānubhavavādinā"mujjvalaṃ matami"tyupahasati | (518) kiñca |

{2.519}

[2.519,0]

"atītādivikalpānāṃ yeṣāṃ nārthasya sannidhiḥ | sañcārakaraṇābhāvādutsīdedarthacintanam || 519 ||"

[2.519,1]

yeṣāmatītādyarthaṃviṣayāṇāṃ vikalpānāmarthasya sannidhirnāsti yaḥ pūrvvakasya jñānasya svagrāhakajñānajananaśaktiṃ pratibadhnīyāt yena viṣayāntaragrāhiṇo vikalpāḥ syuḥ | tatra sañcārakāraṇasyārthasya vikalpaviṣayasyābhāvāt kasyaci"datītāderartha"sya cintanaṃ "vikalpanamutsīde"t | (519)

{2.520–2.521}

[2.520–2.521,0]

syādetat |

[2.520–2.521,1]

"ātmavijñānajanane śaktisaṃkṣayataḥ śanaiḥ | viṣayāntarasañcāro yadi;"

[2.520–2.521,2]

tajjñānānāmā"tmani" grāhaka"jñānajanane śanaiḥ" krameṇa svagrāhakajñānajanikāyāḥ "śakteḥ saṃkṣayataḥ" tathābhūtajñānānutpattau "viṣayāntare sañcāro" jñānapravṛtti"ryadi" kathyate |

[2.520–2.521,3]

"saivārthadhīḥ kutaḥ || 520 ||"

[2.520–2.521,4]

"śaktikṣaye pūrvadhiyo na hi dhīḥ prāgdhiyāṃ vinā |"

[2.520–2.521,5]

tadā pūrvvadhiyaḥ śaktikṣaye sati "saivārtha"grāhikā "dhīḥ kuto" jāyate | (520) na hi prāgdhiyā pūrvvikāṃ dhiyaṃ samarthāṃ vinottaramarthajñānamutpadyate |

[2.520–2.521,6]

"anyārthāśaktiviguṇe jñāne jñānodayāgateḥ || 521 ||"

[2.520–2.521,7]

yadi ca sā śaktatvāt svagrāhikāmdhiyaṃ karttumasamarthārthadhiyamapi na kuryyāt | tathā hyanyasmi"nnarthe āsakti"rabhiṣvaṅgastayā "viguṇe" pūrvve "vijñāne" taduttarasya "jñānasyodayāgateḥ" janmāpratīteḥ pūrvvabuddheḥ sāmarthyāduttarabuddherjanmeti niścīyate | tataḥ samarthā pūrvvabuddhiḥ svagrāhiṇīmeva dhiyaṃ janayet | tatra parāpekṣāvirahāt | (521)

{2.522}

[2.522,0]

nanvā la ya vi jñā nāt sakṛt ṣaṭ pravṛttivijñānāni jāyanta itīṣyate tatatsānyarthāśaktivaiguṇyepi pūrvvacetasa ālayajñānāntaraṃ jāyeran ālayajñānasyāvyāhataśaktitvādityāha |

[2.522,1]

"sakṛdvijātīyajātāvapyeṃkena paṭīyasā | cittenāhitavaiguṇyādālayānnānyasambhavaḥ || 522 ||"

[2.522,2]

sakṛdvijātīyānāṃ pravṛtijñānānāṃ jātāvapyālayajñānādiṣṭāyāmekena cittena "svaviṣayāsaktena" paṭīyasā viṣayāntarajñānajananaṃ pratyāhitamāropitaṃ "vaiguṇyaṃ "sya viṣayāntaragrāhijñānasya "sambhavo na" bhavati | (522)

{2.523}

[2.523,0]

na hyālayajñānamityeva pravṛttijñānāni bhavanti | kintu manaskārasādguṇyama"pekṣante'nyathā" yadyevaṃ neṣyate tadā |

[2.523,1]

"nāpekṣetānyathā sāmyaṃ manovṛttermanontaram | manojñānakramotpattirapyapekṣāprasādhanī || 523 ||"

[2.523,2]

"manasaḥ samanantara"pratyayasya vṛtteḥ "sāmyama"rthāntarānāsaktatvenānukūlyamutpitsu "mano'ntaraṃ nāpekṣe"ta | apekṣate ca | tato manaskārānukūlatāsāpekṣādālayāt jñānotpattiḥ | tathā "manojñānānāṃ" vikalpānāṃ "krameṇotpatti"ryugapadanutpādo"pyu"ttarajñānānāṃ "pūrvvajñānāpekṣā prasādhanī" | (523)

{2.524}

[2.524,0]

"ekatvānmanasonyasminsaktasyānyāgateryadi | jñānāntarasyānudayo na kadācitsahodayāt || 524 ||"

[2.524,1]

aviguṇapūrvvajñānānapekṣāyāmālayādindriyajñānānīva vikalpajñānānyapi saha jāyeran | aṇuparimāṇasya nityasyaikasya "manaso'nyasminni"ndriye "saktasyānya"re'gateragamanādindriyāntarajasya "jñānāntarasyānudayo" yadi sammataḥ | so pi na yuktaḥ | "kadācid" nartakīdṛṣṭyavasthādiṣvanekaviṣayasannipāte cakṣurādijñānānāṃ sahodayāt | (524)

{2.525}

[2.525,0]

yadā ca na paṭīyān kaścidviṣayaḥ pratyupatiṣṭhate puruṣasya ca na kvacidviśeṣeṇecchā bhavati tadā |

[2.525,1]

"samavṛttau ca tulyattvātsarvvadānyāgatirbhavet | janma cātmamanoyogamātrajānāṃ sakṛd bhavet || 525 ||"

[2.525,2]

arthapuruṣecchāyāḥ "samā"yāṃ sādhāraṇāyāṃ "vṛttau ca" manasa ekendriyasambaddhasya tulyatvādviṣayāntare prerakābhāvāt udāsīnatvāt "sarvvadā" tadindriyajñānotpattau satyā"manya"syendriyāntarajñānajñeyasyā"gatirbhavet" pratītirna syāt | asti ca kvacidanāsaktasya viṣayāntareṣvekasyāpyanekārthadarśanaṃ |"ātmamanoyogamātrajānāṃ" viṣayānirapekṣāṇāṃ sukhādijñānānāmindriyamanoyogaviśeṣasya niyāmakasyābhāvāt "sakṛd" vā "janma" syā t | (225)

{2.526}

[2.526,0]

"ekaiva caitkriyaikaḥ syāt kindīpo'nekadarśanaḥ | krameṇāpi na śaktaṃ syātpaścādapyaviśeṣataḥ || 526 ||"

[2.526,1]

na hi rūpādibuddhīnāmeva sukhādibuddhīnāmindriyamanoyogaviśeṣāt pratiniyamaḥ śakyo vaktuṃ ekasmānmanasa "ekaiva" sukhādibuddhilakṣaṇā "kriyā" jāyate na ca dve iti "cet" | yadyevaṃ "kiṃ" kasmā"ddīpa" eko'"nekadarśano"'nekadraṣṭṛjñānajanakaḥ | draṣṭuranekatvādekopyanekajñānajanaka iti cet | jñeyasyānekatvāttadgrāhakānekajñāna janakopi syāditi samānaṃ | kiñca | mano nityamekadāpi sarvvajñānajananaśaktaṃ na vā | śaktañcet sarvvajñānāni sakṛt kuryāt | aśaktañcet | "krameṇāpi" tajjanane "na śaktaṃ" syāt | pūrvvāvasthitasyāśaktasya rūpasya "paścādapyaviśeṣato " | (526)

{2.527}

[2.527,0]

"anena dehapuruṣāvuktau saṃskārato yadi | niyamaḥ sa kutaḥ paścāt buddheścedastu sammatam || 527 ||"

[2.527,1]

"anena" manasaḥ śaktatvāśaktatvavikalpāddoṣadvayena "dehapuruṣau" śarīrātmānā"vuktāvu"ktottarau | tayorapi tathāvikalpe tathādoṣasadbhāvāt jñānajātajñānahetoḥ "saṃskārato" buddhīnāmasakṛd"bhāvaniyamo yadīṣṭa"stadā saṃskārasya "kutaḥ "tpanno buddhīrniyamayet | buddheḥ pūrvvikāyā upapadyata iti cet | astu pūrvvasyā "buddhe"rvvāsanāsaṃjñakasya saṃskāraḥ sa buddhyātmano janma "sammata"masmākaṃ | tathā ca yaduktaṃ na hi dhīḥ prāg dhiyā vine(2 | 521)ti tadeva prasādhitaṃ syāt | tataśca buddherbuddhyantarajanmanaḥ sāmarthyāduttarayā dhiyā pūrvvabuddhirgṛhyeteti na syādviṣayāntarasañcārosyāḥ | (527)

{2.528}

[2.528,0]

syādetat | buddherupādānatāmātraṃ buddhyantaraṃ prati na tadgrāhyatā tato viṣayāntarasañcāro bhavedityāha |

[2.528,1]

"na grāhyatānyā jananājjananaṃ grāhyalakṣaṇam | agrāhyaṃ na hi tejosti;"

[2.528,2]

"na" buddhyantara"jananādanyā" tadgrāhyatā | kintarhi jananameva "grāhyasya lakṣaṇaṃ" | taccedasti kuto grāhyatāyā abhāvaḥ | "na hi tejo" jyotirbuddherjanakatayā'"grāhyamasti" | tasmādidameva buddhiṃ prati grāhyatvaṃ grāhyasya yattat jñānaṃ nāma ||

[2.528,3]

nanu ca tejaso buddhijanakasya sūkṣmo vyavahitaḥ sannihitataraśca kaścidavayavo yathā na gṛhyate tathā janikāpi buddhirna gṛhyetetyāha |

[2.528,4]

"na ca saukṣmyādyanaṃśake || 528 ||"

[2.528,5]

"anaṃśake" niravayave jñāne "saukṣmyaṃ" sūkṣmatvaṃ nāsti | ādiśabdāt svasantānavartitvāvyavadhānātyāsattyādayaścānupalambhahetavo na santi | (528)

{2.529}

[2.529,0]

syādetat | jñānasya dve śaktī jñānajananaśaktirgrāhyatāśaktiścatatra krameṇa grāhyatāśaktihānau jananaśaktimātramavatiṣṭhata ityāha |

[2.529,1]

"grāhyatāśaktihāniḥ syāt nānyasya jananātmanaḥ | grāhyatāyā na khalvanyajjananaṃ grāhyalakṣaṇe || 529 ||"

[2.529,2]

"anyasya" jñānakāryabhūta"jananātmano" janakasvabhāvasya pūrvvajñānasya "grāhyatā" | jananasya grāhyalakṣaṇatvāttasya ca sattvāt | tathāhi "grāhyalakṣaṇe"'kṣavidyupalabhyamāne"na khalu grāhyatāyā anyat" sākṣā"jjjananaṃ" | yadevottarottarajñānasya sākṣājjananaṃ tadeva tadgrāhyatvaṃ | tato jananasattve nāsti grāhyatvahāniḥ | (529)

{2.530}

[2.530,0]

"sākṣānna hyanyathā buddhe rūpādirupakārakaḥ | grāhyatālakṣaṇādanyastadbhāvaniyamosya kaḥ || 530 ||"

[2.530,1]

na "hyanyathā sākṣā"jjananādanyena prakāreṇa "rūpādirdṛ"śyamāno "buddhe"rgrāhikāyā "upakārakaḥ" | parasparopakāriṇopi grāhyatve rūpakāraṇagrahaṇamapi syāt | anupakārakasya grāhyatve sarvvagrahaṇaprasaṅgaḥ | tasmā"dasya" rūpāde"rgrāhyatālakṣaṇādde"śādyaviprakarṣiṇaḥ sākṣājjanakatvādanyaḥ "kastadbhāvaniyamo" grāhyatvaniyamaḥ | (530)

{2.531}

[2.531,0]

"buddherapi tadastīti sāpi sattve vyavasthitā | grāhyuopādānasaṃvittī cetaso grāhyalakṣaṇam || 531 ||"

[2.531,1]

"tatsākṣā"jjanakatvalakṣaṇaṃ grāhyatvaṃ "buddherapyastīti sā"pyuttarabuddhijanikā "tathaiva" tadgrāhyatve "vyavasthitā" rūpādiṣu kāraṇatvepi deśādyaviprakarṣaścakṣurādyupayogañcāpekṣya tadgrāhyateṣyate | "ceta"sastu deśādiviprakarṣābhāvāccaśrurādyupayogābhāvācca grāhiṇo jñānasyopādānamupādānakāraṇatā samvittiranubhavātmatā te "grāhyalakṣaṇaṃ" | svasamvedanasvabhāvatāyāṃ satyāmupādānakāraṇatottarabuddhigrāhyatetyarthaḥ | (531)

{2.532}

<(5) ka. yogināṃ jñānam>

[2.532,0]

nanu sūkṣmavyavahitāsannarūpādyanupādānañca jñānañcenna grāhyaṃ tadā kathaṃ yogināṃ teṣāṃ grahaṇamityāha |

[2.532,1]

"rūpādeścetasaścaivamaviśuddhadhiyaṃ prati | grāhyalakṣaṇacinteyamacintyā yogināṃ gatiḥ || 532 ||"

[2.532,2]

rūpāderasūkṣmasyāvyavadhānādiviśiṣṭasya buddhikāraṇatvaṃ | "cetasaścānubha"vātmatve satyupādānatā grāhyatvamiti | evamanena prakāreṇa "grāhyalakṣaṇacinteyaṃ" prakrāntā "aśuddhadhiyaṃ" vāsanopaplutabuddhimadarvvāgdarśinaṃ janaṃ prati na tu viśiṣṭabuddhīn yoginaḥ prati | yasmā"dyogināṃ" sūkṣmavyavahitaparacittadigatiracintyā | bhāvasattāmātraṃ yogijñānāpekṣyaṃ grāhyalakṣaṇamityarthaḥ | (532)

{2.533}

[2.533,0]

"tatra sūkṣmādibhāvena grāhyamagrāhyatāṃ vrajet | rūpādi buddheḥ ki jātaṃ paścād yat prāṅ na vidyate || 533 ||"

[2.533,1]

"tatrai"tādṛśe grāhyalakṣaṇadvaye sthite sati rūpaṃ sthūlamavyavadhānādibhāve sati "grāhyaṃ" satpaścāt "sūkṣmādibhāvenāgrāhyatāṃ vra"jediti yujyata evaitat | buddherekadā grāhyāyāḥ "paścāda"grahaṇakāle "kiṃ" sūkṣmatvādyagrāhyatākāraṇaṃ "jātaṃ yat prāgu"palambhakāle "na vidyate" | na hi svasantānavartitanaśceso niravayavasya sarvvadā kiñcidupalambhakāraṇamasti | tāduśasya yadyanupalambhaḥ kadācinnopalabhyeta | upalabhyate ceha kadācitsarvvadopalambhaprasaṅgaḥ || (533)

{2.534}

[2.534,0]

"sati svadhīgrahe tasmātsaivānantarahetutā | cetaso grāhyatā saiva tato nārthāntare gatiḥ || 534 ||"

[2.534,1]

"tasmā"ccittāntareṇa "svadhīgrahe sati cetaso" yaivāna"ntarahetutā" buddhyantaraṃ prati "saiva grāhyatā" sā ca nāpaiti "tata" uttarottarabuddheḥ pūrvvapūrvvabuddhigrahaṇameva vyāpāraityarthā"ntare" na syā"d gatiḥ" || (534)

{2.535}

<kha. grāhyatāśaktihānādapi na jananaśaktiḥ>

[2.535,0]

nanu bhāvā anekaśaktiyogādanekakāryakāriṇa ekaśaktiyogādekakāryakāriṇaḥ tat jñānasya grāhyatāśaktirapyanyā | anyā ca jananaśaktiḥ | tato grāhyatāśaktihānādapi jananaśaktirbhaviṣyatītyāha |

[2.535,1]

"nānaikaśaktyabhāvepi bhāvo nānaikakāryakṛt | prakṛtyaiveti gaditaṃ; nānaikasmānna cedbhavet || 535 ||"

[2.535,2]

"nānaikaśaktyabhāvepi" bhāvavyatiriktā'nekāsāṃ śaktīnāmekasyāśca śakterabhāvepi bhāvaḥ svahetornānaikakāryakāraṇasvabhāvatayotpanno "nānaikakāryakṛt prakṛtyaiva" bhavatī"ti gadi taṃ" |

[2.535,3]

nanu nānaikaṃ kāryamekasmātkāraṇānna bhavetsiddhāntavirodhāditi cet | (535)

{2.536}

<(6) hetusāmagryāḥ sarvasambhavaḥ>

[2.536,0]

"na kiñcidekamekasmātsāmagrayāḥ sarvvasambhavaḥ |"

[2.536,1]

sattyametanna kiñci"tkārya"mekasmātkāraṇājjāyate kintu sāmagryā janmānekopādānasahakāribhāvasañcayātmikāyāḥ sarvvasyaikasyānekasya ca kāryasya sambhavaḥ |

[2.536,2]

kathantarhyekamanekasyaṃ heturucyata ityāha |

[2.536,3]

"ekaṃ syādapi sāmagryorityuktaṃ tadanekakṛt || 536 ||"

[2.536,4]

cakṣurūpālokamanaskārādiṣu jāyamānarūpakṣaṇendriyajñānakāryadvayāpekṣayā'vāntarabhintasāmagryorekasya rūpasyopādānasahakāribhāvenopayogāt ekasmādapyanekaṃ kāryaṃ jāyata iti tata ekamanekakāryakṛdityucyate | na tvekasmādasahāyādanekaṃ kāryaṃ jāyate ityabhiprāyāt (536)

{2.537–2.538}

[2.537–2.538,0]

syādetat |

[2.537–2.538,1]

"arthaṃ pūrvvañca vijñānaṃ gṛhṇīyād yadi dhīḥ parā |"

[2.537–2.538,2]

"dhī"rjāyamānā "pūrvvañca" tatkālasannipatitaṃ yadi "gṛhṇīyāt" tadā viṣayāntarasañcāraḥ sambhavet | atrāha |

[2.537–2.538,3]

"abhilāpadvayaṃ nityaṃ syād dṛṣṭakramamakramam || 537 ||"

[2.537–2.538,4]

pūrvvagṛhītasya varṇṇasya cintādāvādiśabdāt pratyakṣepyekasmin "cetasi" dṛṣṭaḥ kramo yasya tat dṛṣṭakrama"mabhilāpadvayaṃ" varṇṇadvayaṃ "nityama"kramaṃ "syāt" yugapatpratīyetetyarthaḥ | (537) kiṃ kāraṇamityāha | "pūrvvāparārthabhāsitvāt cintādi"jñānena hi pūrvvavarṇṇagrāhakajñānaṃ gṛhyeta iti tatpratibhāsī varṇṇo gṛhyeta | tatkālopanipatitaścānyo varṇṇa iti kramopalabhyayoryugapad grahaṇaprasaṅgaḥ |

[2.537–2.538,5]

"dvirdvirekaṃ ca bhāseta bhāsanādātmataddhiyoḥ || 538 ||"

[2.537–2.538,6]

ekañca varṇṇādi"rdvirdvirbhāseta" | ātmataddhiyorbhāsanāt | taddarśane tat jñānadarśane tu tadṛṣṭamiti dvidhā darśanaprasaṅgaḥ | (538)

{2.539}

<(7) ātmānubhūtaṃ pratyakṣam>

[2.539,0]

"viṣayāntarasañcāre yadyantyannānubhūyate | parānubhūtavatsarvvānanubhūtiḥ prasajyate || 539 ||"

[2.539,1]

atha viṣayajñāne vṛtte tajjñāne cotpanne viṣayadarśanasya niṣpannatvāt jñānāntaraṃ viṣayāntaragrāhakamiti syā"dviṣayāntarasañcāra" ityabhimate "yadyantyaṃ" jñānaṃ jñānānubhavitṛ "nānubhūyate" tadā "sarvva"syārthasya tat jñānasya "cānanubhūtiḥ prasajyate" parānubhūtavat | puruṣāntarānubhūtārthatajjñānayoriva (539) |

{2.540}

[2.540,0]

nanu ātmanā'nubhūtamarthaṃ tat jñānaṃ pratyakṣaṃ na parairanubhūtamiti yadyucyate |

[2.540,1]

"ātmānubhūtaṃ pratyakṣaṃ nānubhūtaṃ paraiḥ yadi | ātmānubhūtiḥ sā siddhā kuto yenaivamucyate || 540 ||"

[2.540,2]

nanvantyajñānānanubhave'rthajñānasyānanubhavāt | tadanubhavābhāve "cārthānubhavāsiddhe" na parānubhūtamiti | (540)

{2.541}

[2.541,0]

nanu cakṣurādāvanarthabhūte cakṣurādinā rūpādyanubhūtamiti yathā tathā jñānānanubhavepyartho jñāta iti bhaviṣyatītyāha |

[2.541,1]

"vyaktihetvaprasiddhiḥ syāt na vyaktervyaktamicchataḥ | vyaktyasiddhāvapi vyaktaṃ yadi vyaktamidaṃ jagat || 541 ||"

[2.541,2]

arthavya"ktiheto"ścakṣurāderarthadarśanepya"prasiddhira"vyaktiḥ syāt yato na kāraṇadarśanapūrvvakaṃ kāryadarśanaṃ | "na tu vyakte"rūpalabdhervya"ktamarthamicchato" vyaktyasiddhiryuktā | "yadi" puna"rvyakterasiddhāvapi vyaktaṃ" vastūcyate tadā sarvva"midaṃ jagad " syāt | avyaktavyaktikatvena viśeṣābhāvāttathā hyartho na sattāmātreṇa pratīta ucyate | pratipattisaṃyogāt | nāpi jñānasattāmātreṇa paracittajñānenāpi saṃvedanaprasaṅgāt kintu jñānānubhavenārthapratītirvvācyā | na cānyena samvedanaṃ jñānasyopapapadyata iti svaprakāśameva svabhāvatastadvaktavyamiti svasamvedanasiddhiriti | (541)

<ācāryaśrī ma no ra tha na ndi kṛtāyāṃ vārttikavṛttau pratyakṣaparicchedo dvitīyaḥ>

<tṛtīyaḥ paricchedaḥ>

<svārthānumānaṃ>

{iii.0}

[iii.0,0]

pratyakṣamākhyāyāvasaraprāptamanumānamidānīmvaktavyaṃ | tacca dvividhaṃ | svārthaṃ parārthañca | tatra svārthamidānīṃ vaktavyaṃ etatpūrvakatvāt parārthasya |

{iii.i}

<1 hetucintā>

<(1) hetulakṣaṇam>

{3.1}

[3.1,0]

talliṅge vipratipattayaḥ santīti tāsāṃ nirākaraṇena tadvyavasthāpanārthamāha |

[3.1,1]

"pakṣadharmastadaṃśena vyāpto hetuḥ ;"

[3.1,2]

pakṣo dharmidharmasamudāyonumeyaḥ | tadekadeśatvādupacāreṇa dharmī pakṣa uktaḥ | tasya dharmaḥ | anena pakṣadharmatvamuktaṃ | dharmidharmo heturityanumāne sarvvasya dharmmidharmmo hetuḥ syādityupacārāśrayaṇaṃ | tathā cākṣuṣatvādiḥ śabde dharmiṇi na hetuḥ | tadaṃśena pakṣasya dharmeṇa sisādhayiṣitena vyāpto heturboddhavyaḥ | dvividhā ceyaṃ vyāptirvyāpakavyāpyadharmatayā | tatra vyāpye sati vyāpakasyāvaśyambhāvastasya vyāptiḥ | vyāpyasya ca vyāpaka eva sati bhāvo nāma tasya vyāptiḥ | ābhyāṃ yathākramamanvayavyatirekāvuktau | vyāpyasadbhāve vyāpakasya satvaniyamasyānvayarūpatvāt | vyāpakābhāve vyāpyābhāvasya ca vyatirekarūpatvāt |

<(2) hetustridhā etena trirūpatvaṃ hetorlakṣaṇamuktaṃ>

[3.1,3]

"tridhaiva saḥ |"

[3.1,4]

"tridhaiva" triprakāra eva kāryasvabhāvānupalambhabhedena "sa hetuḥ | yathāgniratra" dhamāt | vṛkṣavyavahārayogyoyaṃ śiṃśapātvāt | neha pradeśe ghaṭa upalabdhilakṣaṇaprāptasyānupalabdheriti saṃkhyāniyama uktaḥ |

[3.1,5]

kasmāt punastrividha eva heturityāha |

[3.1,6]

"avinābhāvaniyamāt;"

[3.1,7]

"avinābhāvasya" sādhyāvyabhicāritvasya trividha eva hetau "niyamāt" niyatatvāt | saṃyogyādiṣu cābhāvāt satyevāvinābhāve hetutvaṃ sa ca vyāptyā kathitaḥ | anena saṃkhyāniyamakāraṇamuktaṃ |

<(3) hetvābhāsāḥ>

[3.1,8]

hetava uktāḥ | ke punarhetvābhāsā ityāha |

[3.1,9]

"hetvābhāsāstato'pare || 1 || "

[3.1,10]

hetuvadābhāsanta iti "hetvābhāsā" hetupratirūpakāḥ | "tata"strividhāddhetorapare'nye saṃyogyādayaḥ | avinābhāve sati hetutvaṃ sa ca tādātmyāt tadutpatteśca | ye tu tadvikalāste'vinābhāvavirahāt hetvābhāsā ityarthaḥ | (1)

{3.2aba}

[3.2aba,0]

yadi tadutpattyā gamyagamakabhāvastadā dhūmatvaviśeṣavat sāmānyadharmāḥ pārthivatvādayopi gamakāḥ syuḥ | tathā'gneḥ sāmānyadharmavaccāndanatvādayopi viśeṣadharmmāgamyāḥ syuḥ | sarvvathā kāryakāraṇabhāvādityāha |

[3.2aba,1]

"kāryaṃ svabhāvairyāvadbhiravinābhāvi kāryavat |"

[3.2aba,2]

"kārya svabhāvairyāva"dbhirvviśiṣṭairddhūmavatvādibhi"ravinābhāvi" vinā na bhavatīti kāraṇe kāraṇaviṣaye'vadhāritaṃ taireva viśiṣṭaiḥ svabhāvairheturna sādhāraṇaiḥ pārthivatvādibhiḥ | agnimantareṇāpi teṣāṃ bhāvāt | tathā kāraṇe'dhikaraṇe yāvadbhiḥ svabhāvairagnitvādibhiḥ sāmānyadharmairavinābhāvi kārya dhūmādiniścitaṃ teṣāṃ sāmanyadharmāṇāṃ heturna viśeṣadharmāṇāṃ cāndanatvādīnāṃ | tānyantareṇāpi dhūmāderdarśanāt | yadi dhūmatvaviśeṣitaṃ pārthivatvaṃ hetuḥ kriyate tadeṣṭameva vyabhicārābhāvāt | yadi ca kāraṇagatacāndanatvādiviśeṣajanito dhūmasya viśeṣaḥ śakyo niścetuṃ tadā cāndanatvādayo gamyā iṣyante | na hi kāryakāraṇabhāvaḥ sattāmātreṇa gabhyagamakabhāvanimittaṃ kintu niścayāpekṣaḥ | sa ca yāvanniścīyate tathāgamyagamakabhāvaḥ |

[3.2aba,3]

"bhāvopi" svabhāvopi hetuḥ svabhāve sādhye kīdṛśe hetorbhāvaḥ kevalo bhāvamātraṃ tadanuroddhumanuvarttituṃ śīlamasyeti bhāvamātrānurodha tasmin | yasya sattāmātreṇa yo dharmo'vaśyaṃ bhavati na hetvantaramapekṣate | tasmin sādhye svabhāvākhyo heturnānyatra yathā vastratvaṃ rāge | evañca vidhisādhanatvaṃ kāryasvabhāvayordarśitaṃ |

{iii.ii}

<2 anupalabdhicintā>

{3.2cada}

<(1) dṛśyānupalabdhiphalam>

[3.2cada,0]

idānīṃ tṛtīyahetoḥ pratiṣedhaphalatvamāha |

[3.2cada,1]

"apravṛttiḥ pramāṇānāṃ;"

[3.2cada,2]

pramāṇanivṛttirūpā'nupalabdhirasati sadvyavahārātikrāntatvādasadaviśiṣṭe deśakālasvabhāvaviprakṛṣṭe sumervvādau | sajjñānaśabdavyavahārāṇāṃ pravṛttipratiṣedho'pravṛttistatphalā | etaccāpravṛttiphalatvaṃ dṛśyādṛśyānupalabdhyoḥ sādhāraṇaṃjñānapūrvakatvāt | sat jñānaśabdavyavahārasya jñānābhāve tadabhāvasya nyāyaprāptatvāt |

[3.2cada,3]

dṛśyānupalabdheḥ phalāntaramāha | kācit pramāṇanivṛttirasatjñānamabhāvajñānaṃ tatphalā | kathamityāha |

[3.2cada,4]

"hetubhedavyapekṣayā || 2 ||"

[3.2cada,5]

"hetu"ranupalambhastasya "bhedo" viśeṣaṇamupalabdhilakṣaṇaprāptaviṣayatvaṃ tasya "vyapekṣayā" kāṃkṣayā upalabdhilakṣaṇaprāptānupalabdhirityarthaḥ ||

[3.2cada,6]

nanu yadyanupalabdhyā'bhāvaḥ sādhyate tadopalabdhyabhāvopi tata evetyanavasthānādabhāvāpratipattiḥ syāt | dṛṣṭāntaśca na syādanyasyābhāvasādhanasyābhāvādanupalabdheścānavasthāprāptatvāt | atha padārthāntaropalabdhirevānupalabdhistayā'dhyakṣasiddhyā'bhāvaḥ sādhyate tasmānna doṣaḥ | yadyevamarthāntarādapi kinnābhāvaḥ sādhyate | tadapi hyanupalabdhirūpaṃ pratyakṣasiddhañca | ko vānyopalambhābhāvena sambandhaḥ |

[3.2cada,7]

ucyate | ekajñānasaṃsarggi vastvantaraṃ tadupalabdhiścānupalabdhirvvivakṣitopalabdheranyatvādabhakṣāsparśanīyavat | sa evābhāvaḥ tadatiriktasya vigrahavato'bhāvasyābhāvāt | tasmāttādātmyamabhāvānupalambhayoḥ sambandhaḥ |

[3.2cada,8]

evaṃ tarhyanupalabdhisiddhirevābhāvasiddhiḥ kiṃ sādhyate ||

[3.2cada,9]

satyaṃ | nābhāvaḥ sādhyaḥ siddhatvādasya | kintarhi | viṣayopadarśanena viṣayī vyavahāraḥ sādhyate | yathā govyavahāraviṣayo'yaṃ sāsnādisamudāyātmakatvāt | (2)

{3.3}

<(2) anupalabdhiścaturvidhā>

[3.3,0]

sā ca prayogabhedāda"nupalabdhiścaturvvidhā" kathamityāha |

[3.3,1]

"viruddhakāryayoḥ siddhira/?/ hetu/?/bhāyoḥ | dṛśyātmanorabhāvārthānupalabdhiścaturvvidhā || 3 ||"

[3.3,2]

viruddhañca kāryañca viruddhakārye kāryañca | pratyāsattervviruddhasyaiva boddhavyaṃ | "tayordṛśyātmanorhetubhāvayoḥ" kāraṇasvabhāvayośca dṛśyātmanoryathākramaṃ siddhirupalabdhirasiddhiranupalabdhiśca |

[3.3,3]

"viruddho"palabdhiryathā nātra śītasparśo'gneḥ | vyāpyavyāpakayorvastutastādātmyāt | "vyāpaka"viruddhopalabdhirapyanenaivoktā bhavati | yathā nātra tuṣāraspararśo'gneḥ | "viruddhakāryo"palabdhiryathā nātra śītasparśo dhūmāt | kāraṇānupalabdhiryathā nātra "dhūmo"'nagneḥ | "svabhāvā"nupalabdhiryathā nātra dhūmonupalabdheḥ | anena "vyāpakānu"palabdhirapyuktā yathā nātra śiṃśapā vṛkṣābhāvāt |

[3.3,4]

caturvvidhāpyanupalabdhirabhāvārthā pratiṣedhaphalā | tatra svabhāvānupalabdhiḥ svayameva pratiṣedhyābhāvarūpatayā siddhā'bhāvavyavahārasādhanī | itarāstu niṣedhyābhāvāvyabhicāriṇyaḥtadabhāvamabhāvavyavahārañca sādhayanti | tasyāsiddhatvāt | (3)

{3.4}

[3.4,0]

yadi viruddhakāryopalabdhyā'bhāvasiddhistadā viruddhakāraṇopalabdhyāpi kiṃ na sādhyata ityāha |

[3.4,1]

"tadviruddhanimittasya yopalabdhiḥ prayujyate | nimittayorviruddhatvābhāvo hi vyabhicāravān || 4 ||"

[3.4,2]

"tadviruddhanimittasya" niṣedhyaviruddhakāraṇasya "yopalabdhiḥ prayujyate" | yathā na śītasparśotra kāṣṭhāditi sā niṣedhyasya viruddhasya ca ye nimitte tayorvviruddhatvābhāve vyabhicāriṇī anaikāntikī | virodhe tu nimittayoriṣyata eva | yathā nāsya romaharṣādiviśeṣāḥ santi sannihitadahanaviśeṣatvāt | romaharṣatadabhāvayorvvirodhaḥ | tatkāraṇayośca śītadahanayoriti yukteyamanupalabdhiḥ | tathā niṣedhyaviruddhakāraṇakāyapalabdhiryathā | "na romaharṣayuktapuruṣavānayaṃ" pradeśodhūmādityuktāṣṭavidhānupalabdhiḥ | (4)

{3.5}

[3.5,0]

anayā diśā'parā api boddhavyāḥ |

[3.5,1]

"iṣṭaṃ viruddhakāryepi deśakālādyapekṣaṇām | anyathā vyabhicārī syāt bhasmevāśītasādhane || 5 ||"

[3.5,2]

"virupaddhakārye" viruddhakāryopalabdhāvapiviṣaye nirdeśāt | deśasya sannihitasya kālasya varttamānasya kvacidatītāpekṣaṇa"miṣṭaṃ" | anyathā vyabhicāri syālliṅgaṃ | udāharaṇamāha | "bhasmevāśītasya" śītābhāvasya "sādhane" | yathā nāsīt kvacitśītasparśo, nāsti vātra bhasmana iti bhasmānaikāntikaṃ | deśaviśeṣye'tītakālāpekṣayā tu syāddheturnāsīdatra śītasparśo bhasmana iti || (5)

{3.6}

[3.6,0]

nanu |

[3.6,1]

"hetunā yaḥ samagreṇa kāryotpādonumīyate | arthāntarānapekṣatvāt sa svabhāvonuvarṇṇitaḥ || 6 ||"

[3.6,2]

"hetunā samagreṇa yaḥ kāryotpādonumīyate" | sa kasmin hetāvantarbhavatītyāha | "sa svabhāva"hetura"nuvarṇṇitaḥ" | na hi samagrāddhetoḥ kāryasambhavonumīyate | kintarhi | kāryārjanayogyatvaṃ | taccārthāntarānapekṣatvāddhetusākalyamātrānubandhyeveti tasmin sādhye hetusākalyaṃ svabhāvahetureva | (6)

{3.7}

[3.7,0]

kasmāt punaḥ kāryameva nānumīyata ityāha |

[3.7,1]

"sāmagrophalaśaktīnāṃ pariṇāmānubandhini | anaikāntikatā kārye pratibandhasya sambhavāt || 7 ||"

[3.7,2]

kārye'numeye'naikāntikatā hetusākalyasya | kīdṛśe | "sāmagryāḥ" phalañca tāḥ uttarakṣaṇaṃ | "śakta"yaśca tāsāṃ "pariṇāmaḥ" kāryotpādānuguṇastāratamyayogī kṣaṇaprabandhaḥ | "tadanubandhini" tadapekṣiṇi | ata eva pratibandhasya sambhavādityuktaṃ | (7)

{3.8}

[3.8,0]

na khalu kāryaṃ hetavo militā ityeva bhavati | kiṃ tveṣāṃ viśeṣamapekṣate'trāntare ca śaktivyāghāto mantratantrādinā vaikalyañca sambhavatīti kāryasyāvaśyabhāvānna tadanumānaṃ |

[3.8,1]

"ekasāmagryadhīnasya rūpāde rasato gatiḥ | hetudharmānumānena dhūmendhanavikāravat || 8 ||"

[3.8,2]

yā ca "rasato" madhurādikāt | "rūpāde"rādiśabdād gandhasya sparśasya ca "ekasāmagrya" rasādinā sahaikasāmagrayāyattasya gatiḥ sā kathamityāha | "hetudharmānumānena" rasakāraṇasya "dharmo rasādisahacararūpajanakatvaṃ | tadanumānena rasād" rūpādigatiḥ | na hi kāryaṃ rasaḥ kāraṇamantareṇa | kāraṇañcāsya rasasahakāri rūpajanakaṃ puñjāt puñjotpatteḥ | ataḥ tasminnanumite'numitameva rūpaṃ "dhūmendhanavikāra"vat | dhūmāddhetudharmānumānenendhanavikārasyāṅgārāderddhūmasahacarasyovānumānaṃ | (8)

{3.9}

[3.9,0]

etadeva sphuṭayannā |

[3.9,1]

"śaktipravṛttyā na vinā rasaḥ saivānyakāraṇam | ityatītaikakālānāṃ jāyate kāryaliṅgataḥ || 9 ||"

[3.9,2]

rasahetoḥ "śaktipravṛttyā" śaktyābhimukhyena "vinā na rasa" utpadyate | saiva rasahetoḥ śaktipravṛttiranyasya rūpādeḥ "kāraṇaṃ" itarasamānakālarūpādijanakatvena "rasa"hetora"tītasya" heto"rekakālānāṃ" rasasahacarāṇāṃ ca rūpādīnāṃ "gatiḥ" tasya rasarūpahetoḥ "kāryād" rasālliṅgājjātā ||

[3.9,3]

evaṃ pipīlikotsaraṇādidarśanāt varṣa(ā) pipīlikādikṣobhahetorbhūtapariṇāmaviśeṣasyānumānāt varṣānumānaṃ kāryaliṅgajaṃ veditavyaṃ | nadīpūrādervvarṣakāryatvaṃ vyaktameva || (9)

{3.10}

[3.10,0]

"hetunā yo'samagreṇa kāryotpādo'numīyate | taccheṣavadasāmarthyād dehād rāgānumānavat || 10 ||"

[3.10,1]

"yaḥ" puna"rhetunā"'samagreṇa kāryotpādaḥ kāryotpādanayogyatvamanumīyate taccheṣavadanaikāntikamasāmarthyāt | samarthaṃ hi kāryotpādanayogyaṃ na ca vyagrāṇāṃ samarthatā | dehāt buddhīndriyādeśca heto rāgānumānavat | dehādīnāṃ kathañcid rāgahetutvepi nāyoniśomanaskāra rahitānāṃ kāraṇatvaṃ sahitānāmeva hetutvāt | tataḥkevalād dehād rāgānumānamanaikāntikaṃ | (10)

{3.11}

[3.11,0]

tathā |

[3.11,1]

"vipakṣe'dṛṣṭimātreṇa kāryasāmānyadarśanāt | hetujñānapramāṇāmaṃ vacanād rāgitādivat || 11 ||"

[3.11,2]

"vipakṣe'dṛṣṭimātreṇa kāryasāmānyasya" kvacid dharmiṇi "darśanāt | hetujñānaṃ"yat "pramāṇābhaṃ" sandigdhavipakṣavyāvṛttikaṃ tat "vacanād" rāgitādivat | yathā vacanasya vītarāge'darśanāt kvacid darśanād rāgānumānamanaikāntikaṃ | na hi rāgavacanayoḥ kāryakāraṇabhāvaḥ siddhaḥ | vaktukāmatāhetutvāt tasya | sā ca vītarāgasya karuṇayāsaṃbhavati | yadyapi vaktari rāgo dṛśyate tathāpi kvacid vaktukāmatāsatvepi rāgābhāve vacanābhāvāsiddherna tatkāryatāsiddhirupalakhaṇḍād vaktukāmatānivṛttereva vacanābhāvo na tu rāgābhāvāt | tato vītarāgāt sandigdhosya vyatirekaḥ || (11)

{3.12}

[3.12,0]

"na cādarśanamātreṇa vipakṣe'vyabhicāritā | saṃbhāvya vyabhicāritvāt sthālītaṃḍulapākavat || 12 ||"

[3.12,1]

"na ca vipakṣe" hetoradarśana"mātreṇa" sādhyābhāvaprayuktasādhanābhāvaniścayarahitena sādhyā"vyabhicāritā" sādhyate sambhāvyavyabhicā(i)ratvāt | yadi vipakṣāddhetunivṛttiniścaya evaṃ vyabhicāraśaṅkānirāsaḥ | sa tu nāstīti tasyāpyabhāvaḥ | "sthālītaṇḍulapākavat" | sthālyantargatānāṃ taṇḍulānāṃpākasyevānumānaṃ | taditareṣāṃ pākādarśanāt śeṣavat || (12)

{3.13}

<ka śeṣavadanumānanirāsaḥ>

[3.13,0]

kiṃ punaḥ śeṣavadityucyate | ityāha |

[3.13,1]

"yasyādarśanamātreṇa vyatirekaḥ pradarśyate | tasya saṃśayahetutvāccheṣavattadudāhṛtam || 13 ||"

[3.13,2]

"yasya" liṅgasyā"darśanamā"treṇa vipakṣe"vyatirekaḥ pradarśyate" | na tu kāraṇavyāpakanivṛttyā tasya saṃśayahetutvāt sādhyāniścāyakatvāt śeṣavat tadudāhṛtaṃ | sandigdhavipakṣavyāvṛttikatvaṃ śeṣavaducyate pratibandhābhāvādityarthaḥ | (13)

{3.14}

<kha triṣu heturūpeṣu niścayaḥ>

[3.14,0]

"hetostriṣvapi rūpeṣu niścayastena varṇitaḥ | asiddhaviparītārthavyabhicārivipakṣataḥ || 14 ||"

[3.14,1]

sūtramuktaṃ | asyāyamarthaḥ | yo guṇaḥ sa dravyāśrayī tadyathā rūpādiḥ | apākajānuṣṇāśītasparśaśyaguṇaḥ tasmāt tasyāśrayabhūtena dravyeṇa bhavitavyaṃ | na cāyaṃ dṛṣṭānāṃ pṛthivyādīnāṃ guṇaḥ | teṣāṃ pākajānuṣṇāśītasparśādiguṇatvāt | tato yasyāyaṃ guṇaḥ sa vāyurbhaviṣyatītyukte vaiśeṣikeṇa | tatrācārya di gnā genoktaṃ | yadyadarśanamātreṇa dṛṣṭebhyaḥ sparśasya pratiṣedhaḥ kriyate na ca sopi yukta iti dṛśyādṛśyasamudāyasya sāmānyena niṣedhāt | yadetaduktaṃ tadvirudhyata iti vā rti ka kā ro darśayannāha dṛṣṭetyādi | yadyadṛṣṭyā nivṛtiḥ syāt tadā'dṛṣṭena darśanāt kāraṇādapākajasyānuṣṇāśītasparśasya dṛṣṭā'yuktiḥ | dṛṣṭeṣu pṛthivyādiṣvasaṅgatiryāṃ varṇitā vai śe ṣi kaiḥ yasyā ācāryeṇāyuktatvamuktaṃ sā syādavirodhinī yuktaiva syādityarthaḥ | vāyuprakaraṇe pṛthivyādibhyaḥ yadi sparśāderguṇatvaṃ siddhaṃ syāt tato vāyudravyānumānaṃ syāt | saiva tvasiddhā svātantryeṇa pratīteḥ sparśāviśeṣosmākaṃ vāyuḥ | ācāryeṇa tu sparśavyatiriktaṃ vāyumabhyupagamyāyuktatvamuktaṃ pare |

[3.14,2]

"tena" pratibandhasyāvaśyābhyupagantavyatvena "hetostriṣvapi" pakṣadharmānvayavyatirekeṣu "niścaya" ācārya "di gnā ge na" vārṇṇitaḥ | kathamukta ityāha | "asiddhasya viparītā"rthasya "viruddhasya vyabhicāriṇo"'naikāntikasya "vipakṣeṇa" | tatrāsiddhatvavipakṣeṇa pakṣadharmatvasya niścaya uktaḥ | viruddhavipakṣeṇānvayasya | anaikāntikavipakṣeṇa vyatirekasya || (14)

{3.15}

<(3) vyāpticintā>

<ka pratibandho dignāgeṣṭaḥ>

[3.15,0]

na hya sati pratibandhe vipakṣād vyatirekaḥ śakyaniścayaḥ | uktaśca niścayastataḥ pratibandhopyācāryeṇeṣṭa iti pratīyate | anyathā |

[3.15,1]

"vyabhicārivipakṣeṇa vaidharmyavacanaṃ ca yat | yadyadṛṣṭiphalaṃ tacca tadanuktepi gamyate || 15 ||"

[3.15,2]

pratibandhāniṣṭau vyabhicāriṇo'naikāntikasya vipakṣeṇa vaidharmyasya vyatirekasya vacanaṃ yadācāryasya | eṣa tāvannyāyaḥ yadubhayaṃ vaktavyaṃ viruddhānaikāntikapratipakṣeṇetyubhayamanvayavyatirekau | tacca yadyadṛṣṭiphalamadarśanamātraphalaṃ tadadarśanamātra"manuktepi" vyabhicārivipakṣeṇa vyatireko gamyate | hetutrairūpyanirddeśādeva vipakṣe'darśanamātrasya gatatvāt | tasmād "vaidharmyavacanena"vipakṣe hetvabhāvaḥ kathyate | sa cādarśanamātreṇa na sidhyati || (15)

{3.16}

[3.16,0]

nāstīti vacanādeva sidhyatīti cet |

[3.16,1]

"na ca nāstīti vacanāt tannāstyeva yathā yadi | nāsti sa khyāpyate cāyamuktau neti gatistadā || 16 ||"

[3.16,2]

"na ca nāstīti vacanādeva" tatsādhanaṃ vipakṣe "nāstyeveti" yuktaṃ | tadapi hyanupalambhameva khyāpayati | sa ca sarvvasmādvipakṣāddhetvabhāvapratītāvaśaktaḥ | kathantarhītyāha yathā yena prakāreṇa sādhyasādhanayoḥ pratibandho sati sādhyābhāvena sādhanaṃ vipakṣe nāsti sa nyāyo yadi khyāpyate vyabhicārivipakṣeṇa vaidharmyoktyā tadā nāstīti gamyate nānyathā || (16)

{3.17}

[3.17,0]

kiñca |

[3.17,1]

"yadyadṛṣṭau nivṛttiḥ syāccheṣavad vyabhicāri kim | vyatirekyapi hetuḥ syānna vācyā'siddhiyojanā || 17 ||"

[3.17,2]

"yadyadṛṣṭau" vipakṣāddheto"rnivṛttiḥ" syāt "śeṣavat" sandigdhavipakṣavyatirekaṃ"vyabhi" kimiṣṭamā cā rye ṇa | evañca sarasānyetāni phalāni rūpāviśeṣāditi | sarvvasya tādṛgrūpasya pakṣīkṛtatvāt na vyabhicāradarśanaṃ vipakṣe cādarśanamastīti prāptamadarśanamātrad vyatirekavādino hetutvamasya ||

[3.17,3]

"vyatirekyapi hetuḥ syāt" | nedaṃ nirātmakaṃ jīvaccharīramaprāṇādimatvaprasaṅgādi ti | bau ddhaṃ prati sātmakasya kasyacidasiddheranvayābhāvāt | nirātmakebhyaśca paṭādibhyo nivṛtteḥ prāṇādirvyatirekī sa hetuḥ syāt | adarśanād vyatirekasiddheraniṣṭaścācāryeṇa ||

[3.17,4]

kiñca | vādiprativādinorasiddhasyānyatarāsiddhasya sandigdhasyāśrayāsiddhasya sandigdhāśrayāsiddhasya asiddhasya ca nirāsaṃ pakṣadharmatvaniścayena pratipādyāṃnvayavyatirekaniścayavacanena sapakṣavipakṣayorhetoranvayasya vyatirekasya ca viparītāyā asiddheścaturvvidhāyā yojanā ācāryeṇa sapakṣe sannasannityevamādiṣvapi yathāyogamudāhāryyamityādinā nirdiṣṭā | sāpi na vācyā | adarśanasya vyatirekaniścayahetutve sandigdhavyatirekasya hetutvāt || (17)

{3.18}

[3.18,0]

api ca |

[3.18,1]

"viśeṣasya vyavacchedahetutā syādadarśanāt | pramāṇāntaravādhā cennedānīnnāsti tādṛśaḥ || 18 ||"

[3.18,2]

viśeṣasyāsādhāraṇasya śrāvaṇatvādernitye'nitye cādarśanādubhayato vyāvṛtteḥ śabde dharmiṇi dvayavyavacchedana hetutā syāt | "pramāṇāntarabādhā cet" anyonyavyavacchedarūpayorekapratiṣedhasyāparavidhināntarīyakatvāt ubhayavyavacchedonumānabādhitaḥ | "nedānīṃ" bādhasaṃbhave nāsti tādṛśaḥ | evaṃ tarhyadṛṣṭerabhāvaniścayo nāstīti vaktavyaṃ | yathā śrāvaṇatvenobhayavyāvṛttatayā niścitena prasādhyamānasyobhayavyavacchedasya pramāṇāntareṇa bādhā | (18)

{3.19}

<kha ācāryoyamatanirāsaḥ>

[3.19,0]

"tathānyatrāpi saṃbhāvyaṃ pramāṇāntarabādhanam | dṛṣṭā'yuktiradṛṣṭeśca syāt sparśasyāvirodhanī || 19 ||"

[3.19,1]

tathānyatrāpi vipakṣāddhetorvyatirikepi "saṃbhāvyaṃ pramāṇāntarabādhanaṃ" | adarśanamātrasya nimittasya samānatvāt | tathā dṛṣṭā'yuktiradṛṣṭeśca syāt sparśasyāvirodhinī | dṛṣṭeṣu pṛthivyādiṣvapākajasyānuṣṇāśītasparśasyāyuktiryogābhāvaḥ | adṛṣṭeradarśanāt vai śe ṣi ka syeṣṭā'nupalambhād vyāptyā nivṛttyā niścayādā cāryeṇa pratikṣiptā ca | "yadyadarśanamātraṇe dṛṣṭebhyaḥpratiṣedhaḥ kriyate na ca sopi yukta"pavasava ityādinā'"virodhīno" virodharahitā syāt | evamā cā ryī yaḥkaścana pratibandhamanabhyupagacchan virodhādupālabdhaḥ || (19)

{3.20}

[3.20,0]

saṃprati parān pratyāha |

[3.20,1]

"deśādibhedād dṛśyante bhinnā dravyeṣu śaktayaḥ | tatraikadṛṣṭyā nānyatra yuktastadbhāvaniścayaḥ || 20 ||"

[3.20,2]

"deśādibhedāt" deśakālasahakāribhedāt "dṛśyante bhinnā" nānāprakārā "dravyeṣu " | "tatraika"smin deśādāvekasya dravyasya śaktiviśeṣavato "dṛṣṭyā'nyatra" deśādau"tasya" śaktiviśeṣavato dravyasya "bhāvaniścayo na yuktaḥ" pratibandhamantareṇa | na hyekatra yathauṣadhayo dṛṣṭāstathaivānyatrāpi tāḥ śakyante vyavasthāpayituṃ kṣetrādiviśeṣād viśiṣṭatararasavīryādidarśanāt | (20)

{3.21}

<ka vaiśeṣikamatanirāsaḥ>

[3.21,0]

kiñca |

[3.21,1]

"ātmamṛccetanādīnāṃ yo'bhāvasyāprasādhakaḥ | sa evānupalambhaḥ ki hetvabhāvasya sādhakaḥ || 21 ||"

[3.21,2]

"ātmamṛccetanādīnāṃ yo'bhāvasyāprasādhakaḥ" | ātmanonupalabhyamānasya ca yo'nupalambho'bhāvasyāprasādhako vai śe ṣi ka sye ṣṭaḥ | tathā mudaścetanāyāḥ svabhāvabhūtāyā yo'nupalambho'bhāvāprasādhakaścā rvvā ka syeṣṭaḥ | tathā kṣīrādau dadhyādyabhāvasya yonupalambho'prasādhaka iṣṭaḥ sāṃ khya sya | sa evānupalambhaḥ kiṃ kasmād vipakṣe hetvabhāvasyeṣṭo vai śe ṣikā dibhiḥ | yathā ghaṭādau prāṇādimatvābhāvo vaiśeṣikasya | vaktṛtvābhāvo vipakṣe cā rvvā ka sya | saṃghāta tvābhāvo vā vipakṣe sāṃ khya syānupalambhādiṣṭaḥ | uktaḥ pareṣāñca nyāyavyāghātaḥ parasparavirodhaśca | (21)

{3.22}

[3.22,0]

yasmādadarśanamātrat na vyatirekasiddhiḥ |

[3.22,1]

"tasmāt tanmātrasambandhaḥ svabhāvo bhāvameva vā | nivartayet kāraṇaṃ vā kāryamavyabhicārataḥ || 22 ||"

[3.22,2]

"tasmāt tanmātrasambandha"statsādhanaṃ kevalaṃ tanmātraṃ tena sambaddhaḥ | hetusattāmātreṇa kāraṇāntarāpekṣārahitena sambandho yasyetyarthaḥ | "svabhāvo" vyāpako dharmo nivarttamāno bhāvaṃ vyāpyameva vā nivarttayet | yathā vṛkṣatvaṃ śiṃśapāṃ vṛkṣaviśeṣatvācchiṃśapāyāḥ | "kāraṇaṃ vā" nivarttamānaṃ "kāryaṃ nivarttayati avyabhicārataḥ" | na hi vyāpyaṃ kāryaṃ ca vyāpakena kāraṇena vinā bhavataḥ tatsvabhāvatvāt tadadhīnatvācceti | (22)

{3.23}

[3.23,0]

tādātmyatadutpattī avaśyāśrayaṇīye ||

[3.23,1]

"anyathaikanivṛtyānyavinivṛttiḥ kathaṃ bhavet | nāśvavāniti saṃdehe kiṃ na vā paśusaṃśayaḥ || 23 ||"

[3.23,2]

"anya" sādhyasya "nivṛtyā'nyasya" sādhanasya "vinivṛttiḥ kathambhavet" svatantratvāt | na hi martyo'śvarahita iti gorahitopi bhavati | (23)

{3.24}

[3.24,0]

tathā |

[3.24,1]

"sannidhānāt tathaikasya kathamanyasya sannidhiḥ | gomānityeva martyena bhāvyamaśvavatāpi kim || 24 ||"

[3.24,2]

tathā "sannidhānāde"kasya hetoḥ"kathamanyasya" sādhyasya "sannidhiḥ | gomānityeva " | gavāśvasya parasparamapratibaddhatvādekabhāve nānyabhāvaḥ | tathā śiṃśapā'vṛkṣādāvapi syāt | yasmāt kāraṇavyāpakanivṛttyā kāryavyāpakanivṛttirdarśanīyā vipakṣe | (24)

{3.25}

[3.25,0]

"tasmād vaidharmyadṛṣṭānte neṣṭovaśyamihāśrayaḥtadabhāve ca tanneti vacanādapi tadgatiḥ || 25 ||"

[3.25,1]

"tasmād vaidharmyadṛṣṭānte neṣṭo'vaśyamihāśrayaḥ" vastubhūto dharmī | tasya kāraṇavyāpakasya sādhyasyābhāve ca tatkāryavāyapyaṃ "sādhanaṃ neti vacanādapi" tasya sādhyābhāve sādhanābhāvasya gatiḥ | vastuni vastunivṛttiḥ sandigdhā vastusambandhāvirodhāt | avastuni tu vastusattā virudhyate nivṛttistu yuktā | ataḥ sa dharmiṇamantareṇāpi voṅmātratopi gamyata eva | (25)

{3.26}

[3.26,0]

yataḥ |

[3.26,1]

"tadbhāvahetubhāvau hi dṛṣṭānte tadavedinaḥ | khyāpyete viduṣāṃ vācyo hetureva hi kevalaḥ || 26 ||"

[3.26,2]

tadbhāvahetubhāvau "dṛṣṭānte khyāpyete" | tasya sādhanasya bhāvastādātmyaṃ sādhyasya hetubhāvaśca | khyāpyate vaidharmyadṛṣṭānte sādhyanivṛttyā "sādhananivṛtti"kathanena tayostādātmyatadutpattibandhamajānato yāhyanyanivṛttyetaranivṛttiḥ | sā vastubhūtamāśrayamantareṇāpi śakyate nirdeṣṭuṃ | ye tu pratibandhaṃ vidanti teṣāṃ "viduṣāṃ " | na dṛṣṭāntaḥ tatra darśanīyasyapratibandhasya siddhatvāt | yasmād dṛṣṭānte pratibandhaḥ kathyate | (26)

{3.27}

[3.27,0]

"tenaiva jñātasambandhe dvayoranyataroktitaḥ | arthāpatyā dvitīyepi smṛtiḥ samupajāyate || 27 ||"

[3.27,1]

"tenaiva" kāraṇena "jñātasambandhe" hetau sādharmyavaidharmyadṛṣṭāntayo"ranyatarasyoktito'rthā" sāmarthyena "dvitīyepi smṛtiḥ samupajā"yate iti na tasya nirdeśaḥ karttavyaḥ | tathā hi yat kṛtakaṃ tadanityaṃ yathā ghaṭa iti | tādātmye nirjñāte nityatvābhāve kṛtakatvābhāvaḥ sāmarthyādākāśādau gamyate | tathā vaidharmyadṛṣṭāntena tādātmye kathite sāmarthyādanvayo ghaṭādau gamyate ||

[3.27,2]

evaṃ sādhanabhāve sādhyasyāvaśyaṃ bhāvo yadi sādhyābhāve hetvabhāvaḥ | tathā sādhyābhāve hetvabhāvastadā bhavati | (27)

{3.28}

[3.28,0]

yadi sādhanabhāve'vaśyaṃ sādhyabhāvaḥ | evaṃ kāryānupalambhayorapi yojyaṃ ||

[3.28,1]

"hetusvabhāvābhāvotaḥ pratiṣedhe ca kasyacit | heturyuktopalambhasya tasya cānupalambhanam || 28 ||"

[3.28,2]

yataḥ kāraṇavyāpakanivṛttibhyāṃ kāryavyāpyanivṛttiḥ ato hetoḥ"svabhāvasya" vyāpakasyā"bhāvaḥ | kasyacit" kāryasya vyāpyasya ca "pratiṣedhe"'bhāve'bhāvavyavahāre ca hetuḥ | tathā "tasya" pratiṣedhyasya"yuktopalambhasya" upalabdhilakṣaṇaprāptasyā"nupa" pratiṣedhe pratiṣedhavyavahāre hetuḥ | tasya svayamevābhāvarūpatvāt || (28)

{3.29}

[3.29,0]

"itīyantrividhoktāpyanupalabdhiranekadhā | tattadviruddhādyagatigatibhedaprayogataḥ || 29 ||"

[3.29,1]

"iti" nirdiṣṭakrameṇe"yama"nupalabdhiḥ kāraṇavyāpakasvabhāvānupalabdhibhedena "trivi" bahuprakārā "tattadviruddhādyagatigatibhedaprayogataḥ | te ca" kāraṇavyāpakasvabhāvā"steṣāṃ" viruddhādayaśca tattadviruddhādaya ādiśabdād viruddhakāryādayaśca teṣāṃ yathākramamagatigatayaḥ kāraṇavyāpakasvabhāvānāmanupalabdhayaḥ | teṣāṃ viruddhādīnāmupalabdhayaśca tāsāmanyonyaṃ bhedo nānātvaṃ tasya prayogataḥ | śabdasyābhidhāvyāpārāt | yathoktaṃprāk | saiṣā'nekaprakārāpi trividhānupalabdhiḥ saṃgṛhītetyarthaḥ || (29)

{3.30}

[3.30,0]

uktamartha ślokābhyāṃ saṃgṛhṇannāha |

[3.30,1]

"kāryakāraṇabhāvādvā svabhāvādvā niyāmakāt | avinābhāvaniyamo'darśanānna na darśanāt || 30 ||"

[3.30,2]

"kāryakāraṇabhāvāt" tadutpattervvā "niyāmakāt" sādhanasya sādhyāvyabhicārakāraṇāt "svabhāvāt" tādātmyādvā niyāma"kādavinābhāvaniyamaḥ" sādhyāvyabhicāritvaniyamaḥ sādhanasya | vipakṣe heto"radarśanāt" na sapakṣe "darśanāt" | darśanādarśanayorvyabhicāriṇyapi hetau sambhavāt niyamahetvabhāvācca || (30)

{3.31}

[3.31,0]

"avaśyaṃbhāvaniyamo'nyathā parasya kaḥ paraiḥ | arthāntaranimitte vā dharme vāsasi rāgavat || 31 ||"

[3.31,1]

"anyathā" tādātmyatadutpattyoravyabhicāranibandhanayorasvīkāre "parasya" sādhyasya "paraiḥ" sādhanaiḥ "ko'vaśyaṃbhāvaniyamo" na kaścit | utpādakādanyortho"'rthāntaraṃ tannimitte "'svabhāvabhūte ko'vaśyambhāvaniyamaḥ | "vāsasi rāgavat" | yathārthāntaranimittasya rāgasya vastre nāvaśyaṃbhāvaniyamaḥ || (31)

{3.32}

<kha avinābhāvaniyamaḥ>

[3.32,0]

"arthāntaranimitto he dharmaḥ syādanya eva saḥ | paścādbhāvānna hetutvaṃ phalepyekāntatā kutaḥ || 32 ||"

[3.32,1]

vastrotpādakā"darthāntaranimitto" rāgadravyakāraṇo "hi dharmo" rāgaḥ prāgutpannād vastrā"danya eva syād" bhinnakālatvād bhinnahetukatvācca | itthamapi yadyekatvaṃviśvamekaṃ bhavet | tataśca sahotpattināśau syātāṃ | sarvatra sarvvaṃ copayujyate | ekatvābhimānastu sadṛśāparāparotpatterbhrāntyā | tasya cārthāntaranimittasya dharmasya vastrotpādāt "paścādbhāvānna hetutvaṃ" vastraṃ prati | ataḥ kāraṇatayāpi nāsyānumānaṃ rāgotpattau vastraṃ sahakārikāraṇaṃ | ataḥ kāryatayā rāgānumānaṃ cet "phalepi" kāraṇādanumīyamāne "ekāntatā ku" | na hyavaśyaṃ kāraṇāni kāryavanti bhavanti || (32)

{3.33}

[3.33,0]

yadi darśanādarśane nānvayavyatirekabuddhiheturddhūmogninna vyabhicaratīti na syāta pratipattirityāha |

[3.33,1]

"kāryaṃ dhūmo hutabhujaḥ kāryadharmānuvuttitaḥ | tasyābhāve tu sa bhavan hetumattāṃ vilaṃghayet || 33 ||"

[3.33,2]

"kāryaṃ dhūmo hutabhujaḥ" kāryadharmasya kāraṇānvayavyatirekānuvidhāyitvasya trividhadarśanādarśananiścitasyānuvṛttitaḥ sadhūmastasyāgnera"bhāve tu" bhavan "hetumattāmvilaṃgha"krāmayet || (33)

{3.34}

[3.34,0]

"nityaṃ sattvamasattvaṃ vā'hetoranyānapekṣaṇāt | apekṣātaśca bhāvānāṃ kādācitkasya sambhavaḥ || 34 ||"

[3.34,1]

ahetutve ca dhūmasya "nityaṃ sattvamā"kāśasyeva syāt | "asattvaṃ" śaśaviṣāṇāderiva | "ahetoranyāpekṣaṇā"bhāvāt "apekṣātaśca bhāvānāṃ kādācitkasya sambhavaḥ" | tato yadyaheturbhāvastadā nityaṃ syāt | asadeva vā syāddhetvabhāvāt | tasmād dhūmasyakādācitkatvadarśanāt hetumatvaṃ | agnyanvayavyatirekānuvidhānadarśanāt tatkāryatvañca | yaśca yasya kāryaṃ sa taṃ na vyabhicarati | tadadhīnasvarūpatvāt || (34)

{3.35}

[3.35,0]

ataśca |

[3.35,1]

"agnisvabhāvaḥ śakrasya mūrdhā yadyagnireva saḥ | athānagnisvabhāvosau dhūmastatra kathaṃ bhavet || 35 ||"

[3.35,2]

"agnisvabhāvaḥ śakrasya mūrddhā" valmīko "yadyagnireva sa" tadā na hi vahnisvarūpatāṃ vihāyānyad vahne rūpaṃ | "athā"nyathā pratīyamānatvāda"nagnisvabhāvosau" tadā "dhūmo" vahnerjanyasvabhāva"statra śakramūrdhni kathaṃ bhavet" | na hi vahnijanyonyasmād bhavitumarhati tadadhīnatvāt | tataḥ śakramūrdhno dhūmotpattiriti bhrāntireṣā | vahnereva taddeśavartino'nupalakṣitādutpattiḥ || (35)

{3.36}

[3.36,0]

kiñca |

[3.36,1]

"dhūmahetusvabhāvo hi vahnistacchaktibhedavān | adhūmahetordhūmasya bhāve sa syādahetukaḥ || 36 ||"

[3.36,2]

"dhūmahetusvabhāvastacchaktibhedavān" dhūmajananaśaktiviśeṣayukto "vahniḥ" pratītaḥ | "adhūmaheto"radahanāt "dhūmasya bhāve sa" dhūmo"'hetukaḥ syāt" | hetuṃ pramāṇaniścitamantareṇaivotpādāt | ahetutve ca nityaṃ sattvamasattvamvāṃ syādityuktaṃ || (36)

{3.37}

[3.37,0]

syādetat | śālūkādi svabījād vijātī"yācca" gomayāderdṛśyate | tatkathamavahnerddhūmotpāde'hetutvaprasaṅga ityāha |

[3.37,1]

"anvayavyatirekādyaḥ yasya dṛṣṭonuvartakaḥ | svabhāvastasya taddheturato bhinnānna sambhavaḥ || 37 ||"

[3.37,2]

"anvayavyatirekād yaḥ svabhāvo yasyānuvarttako"'pekṣako dṛṣṭastaṃsya svabhāvasya tadanuvarttyamānaṃ heturato bhinnād vijātīyānna saṃbhavaḥ kasyacid | yaddhi śālūkādi svabījaprabhavaṃ yacca vijātīyaprabhavaṃ tayoḥ sadṛśatvapratītāvapi na tādṛśatvaṃ rasavīryavipākabhedāt | yadi tu hetubhedepyabhedo viśvātmakaṃ dravyaṃ syādityādyuktaṃprasajyeta || (37)

{3.38}

<(4) sāmānyacintā>

[3.38,0]

"svabhāvepyavinābhāvo bhāvamātrānurodhini | tadabhāve svayambhāvasyābhāvaḥ syādabhedataḥ || 38 ||"

[3.38,1]

svabhāvepi hetāvavinābhāvaḥ | kva | sādhye "bhāvamātrānurodhini" sādhanasvarūpamātrānuvarttini vyāpake yathā kṛtakatvasyānityatve | yata"sta"sya vyāpakasyā"bhāve bhāvasya" vyāpyasya kṛtakatvādeḥ "svayamabhāvaḥ syāt | abhedata" aikātmyād vastutaḥ || (38)

{3.39}

[3.39,0]

yadi ya eva kṛtakaḥ sa evānityo bhedābhāvāt tadā pratijñārthaikadeśo hetuḥ syādityāha |

[3.39,1]

"sarve bhāvāḥ svabhāvena svasvabhāvavyavasthiteḥ | svabhāvaparabhāvābhyāṃ vyāvṛttibhāgino yataḥ || 39 ||"

[3.39,2]

"sarvve bhāvāḥ svabhāvena svasvabhāvavyavasthiteḥ" | ātmātmīyarūpavasthitatvāt | svabhāvaparabhāvābhyāṃ sajātīyād vijātīyācca vyāvṛttibhāgino yasmānna kenacinmiśrāḥ | (39)

{3.40}

[3.40,0]

"tasmād vyāvṛttirarthānāṃ yataśca tannibandhanāḥ | jātibhedāḥ prakalpyante tadviśeṣāvagāhinaḥ || 40 ||"

[3.40,1]

tasmāt "yato" yato'svarūpādarthād "vyāvṛttirarthānāṃ tannibandhanāḥ" tattadvyāvṛttinimittā "jātibhedāstadviśeṣāvagāhinaḥ" tatsvalakṣaṇāśrayāḥ "kalpyante" śabdaiḥ svavācyatayā || (40)

{3.41}

[3.41,0]

yataḥ śabdaḥ kāścid arthakriyāḥ kurvannatatkāriṇo'śabdādakṛtakānnityādeśca vyāvṛtta iti tattadvayavacchedapratipādanārthaṃ śabdakṛtakānityatvādyā jātayo'nanyaśabdavācyatayā kalpyante |

[3.41,1]

"tasmād viśeṣo yo yena dharmeṇa saṃpratīyate | na sa śakyastatonyena tena bhinnā vyavasthitiḥ || 41 ||"

[3.41,2]

"tasmāt" svabhāvābhedepi kṛtakatvānityatvādīnāṃ "yena" dharmeṇa nāmnā'nitya ityanena "yo viśeṣo" nityād vyāvṛttiḥ "saṃpra" sa viśeṣaḥ "śakyaḥ tato"'nityaśabdā"danyena" kṛtakaśabdena pratyetuṃ | | "tena" kāraṇena sādhyasādhanayo"rbhinnā vyavasthitiḥ" | yadyapi śabda eva kṛtako'nityaśca tathāpyaśabdavyāvṛttatayā niścito dharmī kṛtakatayā ca hetuḥ | anityatayā cāsiddhaḥ sādhyaḥ | tato dharmisādhyasādhanānāṃ bhedaḥ kalpito na tu tānyeva kalpitāni teṣāṃ sattvāt | tataḥ kalpitadharmiṇi kalpitāt sādhanāt kalpitasya sādhyasya siddhimācakṣāṇaḥ pratyākhyātaḥ | "tasmānna" pratijñārthaikadeśo hetuḥ | sādhyasādhanayorbhinnavyavacchedarūpatvāt || (41)

{3.42}

[3.42,0]

kasmāt punarvyavacchedaḥ śabdaliṅgābhyāṃ pratipādyata itīṣyate na tu "vastveva" vidhirūpeṇetyāha |

[3.42,1]

"ekasyārthasvabhāvasya pratyakṣasya sataḥ svayam | konyo bhāgo na dṛṣṭaḥ syāt yaḥ pramāṇaiḥ parīkṣyate || 42 ||"

[3.42,2]

"ekasthārthasvabhāvasya svayamātmanā pratyakṣasya sataḥ konyo bhāgo na dṛ" nirṇṇīyate | yadi pramāṇāntaraiḥ śabdāntaraiśca vastveva viṣayīkarttavyaṃtadā tat pratyakṣeṇa śabdāntareṇa ca dṛṣṭameveti vyarthāni pramāṇāni syuḥ | (42)

{3.43}

[3.43,0]

tvanmatepi pratyakṣeṇa dṛṣṭe dharmiṇi pramāṇāntaravaiphalyaṃ syāt | netyāha |

[3.43,1]

"no ced bhrāntinimittena saṃyojyeta guṇāntaram | śuktau vā rajatākāro rūpasādharmyadarśanāt || 43 ||"

[3.43,2]

dṛṣṭe sarvathā vastuni "no ced bhrāntinimittena" sādṛśyādinā "saṃyojye"tāropyeta "guṇāntaraṃ" dharmmāntaramasadeva śuktau vā śuktāviva "rūpasādharmyadarśanāt" bhrāntinimittād rajatākārastadā sarvvathā vastuniścayāt pramāṇāntaraśabdāntaravaiphalyaṃ syāt | (43)

{3.44}

[3.44,0]

etadevāha |

[3.44,1]

"tasmād dṛṣṭasya bhāvasya dṛṣṭa evākhilo guṇaḥ | bhrānterna niścaya iti sādhanaṃ saṃpravarttate || 44 ||"

[3.44,2]

"tasmād dṛṣṭasya bhāvasya dṛṣṭa evākhilo guṇaḥ" dharmaḥ | tathāpi bhrāntervviparītākārāropikāyā na niścīyata ityāropitavyavacchedārthaṃ "sādhanaṃ" śabdāntarañca "saṃpravarttate ||" (44)

{3.45}

[3.45,0]

na kevalaṃ pratyakṣād vastugrahe sādhanāntaraśabdāntaravaiphalyaṃ kintvanumānādapītyāha |

[3.45,1]

"vastugrahenumānācca dharmasyaikasya niścaye | sarvagraho hyapohe tu nāyaṃ doṣaḥ prasajyate || 45 ||"

[3.45,2]

"vastugrahenumānācca dharmasyaikasya" kṛtakatvādeḥ pratyayabhedābheditvādikṛte "niścaye "syānityatvāde"rgrahaḥ" syāt | ekarūpatvāt | kṛtakatvādisādhanāntaravaiyarthyaṃ | "apohe tva"nyavyavacchede śabdaliṅgaviṣaye svīkriyamāṇe "nāyaṃ" pramāṇāntarādivaiphalya"ṣaḥ prasajyate" | na khalu "pratyagradṛṣṭaṃ vastvantaraṃ śabdaliṅgā" kintvanyavyavacchedaḥ | ekasmiṃśca vyavacchede siddhepyasiddhaṃ vyavacchedāntaraṃ liṅgāntarataḥ śabdāntarataśca sādhyata iti na kaścid doṣaḥ || (45)

{3.46}

[3.46,0]

"tasmādapohaviṣayaṃ liṅgamiti prakīrtitam | anyathā dharmiṇaḥ siddhau kimataḥ sādhakaṃ param || 46 ||"

[3.46,1]

"tasmā"dācāryeṇā"pohaviṣayaṃ liṅgamiti prakīrtitaṃ" | liṅgamupalakṣaṇaṃ śabdaśca | "anyathā" yadi vastuviṣayaṃ liṅgaṃ tadā "dharmmiṇaḥ" sarvātmanā pratyakṣataḥ "siddhau kimato" dharmiṇaḥ "parama"siddhamasti yatpra"sādhakaṃ" liṅgampramāṇaṃ syāt || (46)

{3.47}

[3.47,0]

"kvacit sāmānyaviṣayaṃ dṛṣṭe jñānamaliṅgajam | kathamanyāpohaviṣayaṃ tanmātrāpohagocaraḥ || 47 ||"

[3.47,1]

nanu "kvaci"nnīlādāvasamāropito'nyo viparītāṃśo yasmin | tasmin pratyakṣeṇa "dṛṣṭe yajjñānamaliṅgajaṃ" vikalpakaṃ "sāmānyaviṣayaṃ" bhavati | tadāropābhāvāt | kathamanyāpohaviṣayaṃ | āha"tanmātra"syānīlamātrasyā"poho" vijātīyād vyāvṛttirvyavacchedaḥ sa "gocaro" yasya tattathā | nīlavikalpasyānīlavyavaccheda eva viṣaya ityarthaḥ || (47)

{3.48}

[3.48,0]

kasmādevamityāha |

[3.48,1]

"niścayāropamanasorbādhyabādhakabhāvataḥ | samāropaviveke'sya pravṛttiriti gamyate || 48 ||"

[3.48,2]

"niścayāropamanasorbāṣyabādhakabhāvataḥ |" samāropasya "viveke" vyavacchede'sya niścayasya "pravṛttiriti gamyate" || (48)

{3.49}

[3.49,0]

tasmād |

[3.49,1]

"yāvantoṃ'śasamāropā niścayāstannirāsataḥ | tāvanta eva śabdā bhinnavyavacchedagocarāḥ || 49 ||"

[3.49,2]

"yāvanto'"śasya dharmasya "samāropāstasya nirāsa"nimittaṃ vi"niścayāḥ" śabdāśca "tāvanta" eva | tena te niścayāḥ śabdāśca "bhinnavyavacchedagocarāḥ" || (49)

{3.50}

[3.50,0]

"anyathā vastu viṣayīkuruta ekena vā dhiyā | ekatra nānyo viṣayostīti syāt paryāyatā || 50 ||"

[3.50,1]

"anyathā" yadi śabdaniścayau sarvātmanā vastu viṣayīkurutaḥ tadekena śabdena "buddhyā vā" vikalpikayā vyāpte sarvātmanā viṣayīkṛte vastu"nyekatra nānyo"'pratipanno "viṣa"yo"stī"ti "paryāyatā" śabdānāṃ "syāt" vikalpānāñcaikaviṣayatā bhavet || (50)

{3.51}

[3.51,0]

nanu dravyādupādhayaḥ parasparañca bhinnāstannimittā vikalpāḥ śabdāśca teṣu tadādhāre vā dravye varttanta ityāha |

[3.51,1]

"nānopādhiviśiṣṭasya bhedinorthasya grāhikā | upakārāṅgaśaktibhyo'bhinnātmaniścayagrahe || 51 ||"

[3.51,2]

"yasyāpi nai yā yi kā de"rmate "nānopādhe"rdravyatvādyanekadharma"viśiṣṭha" syāta evopāghi bhedād "bhedinorthasya" vidhirūpeṇa dhīḥ | tasyāpi matena nānāprakārāṇāmupādhī"nāmupakārasyāṅgaṃ" yāḥ "śakta"yastābhyo"'bhinnātmana" upādhimato dravyasya "niścaya"jñānena "grahe" || (51)

{3.52}

[3.52,0]

"sarvātmanā kṛte grāhe ko bhedaḥ syādaniścitaḥ | tayorātmani sambandhādekajñāne dvayagrahaḥ || 52 ||"

[3.52,1]

"sarvvātmanā" kṛte satyupakāryasyopādhikalāpasya madhye ko "bheda" upādhiviśeṣaḥ "syādaniścitaḥ |" yathā dravyamekamupādhimupakaroti | tathā parānapi | tata ekopādhyupakārakatve vidhirūpeṇa gṛhyamāṇe sarvvopādhyupakārakatvaṃ gṛhyeta | tathā ca sarvvopādhigrahaṇaprasaṅgaḥ | na hi yatsāpekṣaṃ yadrūpaṃ tadagrahaṇe tad gṛhītuṃ śakyaṃ ||

[3.52,2]

nanu dhūmāpekṣaṃ vahneḥ kāraṇatvaṃ na ca tadgrahe dhūmagrahaḥ | naitad yuktaṃ | tathāhi |

[3.52,3]

kiṃ punaḥ kāraṇatvamiṣṭaṃ vahneryadyavidyamānatvād dhūmāt pūrvvakālabhāvitā | dhūmāsāhityaṃ varttamānakālasattā | na tad dhūmāpekṣaṃ svakāraṇāt tathotpatteḥ | dhūmamantareṇaiva ca bhāvāt | na ca tadgrahe dhūmagraho viruddhatvāt | na hi dhūmagrahaṇe tasmāt prāgbhāvitvasya tadasāhityasya ca grahaṇaṃ | atha dhūmasyāyaṃ heturiti niścayaviṣayatvaṃ kāraṇatvamiṣṭantadā'styevedṛśakāraṇatvasya grahe dhūmapratītirubhayapratītyākāratvādasya niścayasya dvayānvayavyatirekagrahaṇasāpekṣatvācca ||

[3.52,4]

nanu ca gṛhītatadutpatteragnimātradarśanāt kāraṇatvapratītirna ca tadā "dhūma" ||

[3.52,5]

siddhāntī | na ca tatra pratyakṣāt kāraṇatvasya pratītiḥ kintvagnirūpamātrasya | anyathā sarvvasya taddarśinaḥ kāraṇatvapratītiprasaṅgaḥ | kintu vyāptigrahasāpekṣā ānumānikī tatpratītiḥ | tathā hi gṛhītatadutpattereveyaṃ bhavati nānyasya | tadutpattigrahe ca yadevaṃ rūpaṃ tadetatkāraṇamiti gṛhītā vyāptiranumānapratītau ca dhūmakāraṇaṃ vahniriti vyavacchedadvayamanyonyasāpekṣaṃ pratīyata eva ityalaṃ tatprasaṅgena | na hyanutkhātitakāryaḥ kāraṇatvaniścayaḥ | atyantamabhyāsācca vyāptigrahasaṃskārasya prabuddhatvādapekṣā nāstītyatatvavivekināṃ nānumānatvaprabodhaḥ | na hyanumānamahamityutpannamanumānamucyate | kintu trirūpaliṅgajamanumeyaviṣayaṃ kāraṇatvajñānañca tādṛśameva | dravyantu yenaiva rūpeṇa ekamupādhimupakaroti tenaivāparānapītyekopodhyupakārakatve gṛhyamāṇe nānekopādhyupakārakatvasya grahaṇāt sarvvopādhigrahaṇaprasaṅgaḥ parasparasāpekṣatvāt | tataśca "tayo"rupādhikalāpatadupakārakatvayo"rātmani sambandhāt" | dravyasya sambandhā"deka"syopādhyupakārakatvasya "jñāne dvayasya grahaḥ" syāt | ekaniyatā pratītirna bhavedityarthaḥ || (52)

{3.53}

[3.53,0]

atha dravyādupādhyupakārikāḥ śaktayo bhinnā eva dravyagrahaṇe tāsāmagrahaṇāt na sarvvopādhigrahaṇaprasaṅga ityāha |

[3.53,1]

"dharmopakāraśaktīnāṃ bhede tāḥ tasya kiṃ yadi | nopakārastataḥ tāsāṃ tathā syādanavasthitiḥ || 53 ||"

[3.53,2]

"dharmā"ṇāmupādhīnā"upakāra"sya nimittabhūtānāṃ "śaktī"nāṃ dravyād "bhede" svīkriyamāṇe "tāḥ" śaktaya"stasya" dravyasya "kiṃ" kasmāt | yadi "nopakārastato" dravyāt "tāsāṃ" śaktīnāmupakāramantareṇa sambandhe'tiprasaṅgāt | atha tāsāṃ śaktīnāṃ dravyeṇopakāraḥ kriyate svarūpeṇa tadā śaktyupakāratvasya grahaṇācchaktīnāṃ grahaḥ | tadgrahācca sarvvopādhigrahaprasaṅgaḥ tadavasthaḥ |

[3.53,3]

syādetat | śaktīrapi bhinnābhiḥśaktibhirupakaroti "tathā syādanavasthitiḥ" | tathā hi yāstāḥ śaktyupakārikāḥ śaktyapastā dravyasyopakāradvārād (?) yadīṣṭāstadāsvarūpeṇopakārakatve sarvvopādhigrahaprasaṅgabhayādanyāḥ śaktaya eṣṭavyāḥ | tathā cānavasthā vyaktā | (53)

{3.54}

[3.54,0]

uktamarthaṃ saṃgṛhṇannāha |

[3.54,1]

"ekopakārake grāhye'dṛṣṭāḥ tasminna santi te | sarvopakārakaṃ hyekaṃ tadgrahe sakalagrahaḥ || 54 ||"

[3.54,2]

"eka"syopādhe"rupakārake" dravye "grāhye"'bhimate tata ekopādhyupakārakadravyasvabhāvādapare upādhyantarāṇāmupakārakā upakāraśaktibhedā dṛṣṭe "tasminne"kopādhyupakārake dravye'dṛṣṭā ye "te na santi" | ekameva hi rūpaṃ sarvvopādhyupakārakamatasta"syaiko"pādhimato "grahe sakalopādhigrahaḥ" syāt || (54)

{3.55}

<ka. nyāyamīmāṃsāmatanirāsaḥ>

<ka vyāvṛttasvabhāvā bhāvāḥ>

[3.55,0]

"yadi bhrāntinivṛttyarthaṃ gṛhītepyanyadiṣyate | tadvyavacchedaviṣayaṃ siddhantadvat tato'param || 55 ||"

[3.55,1]

sarvvātmanā vikalpena "gṛhītepi" vastuni bhrāntyā tathā na niścaya iti "yadi " pramāṇāntara"miṣyate" | tadbhrāntinivarttakaṃ pramāṇāntaraṃ "vyavacchedaviṣayaṃ siddhaṃ" bhramāropitatvāpohaviṣayatvād | "tato" bhrāntinivarttakāda"paraṃ" yat pūrvvamutpannamvastuviṣayamiṣṭaṃ "tadva"dapohaviṣayaṃ siddhaṃ || (55)

{3.56}

[3.56,0]

kasmādityāha |

[3.56,1]

"tadvipakṣasamāropaviṣaye yadi niścayaiḥ | niścīyate na yad rūpaṃ tatteṣāṃ viṣayaḥ katham || 56 ||"

[3.56,2]

avidyamānānyasamārope "viṣaye vṛtteḥ" | vikalpo hi vyavacchedaviṣayaṃ niścinvan tadvipakṣasamāropaviṣaye na bhavati | kintu tadvyavacchedaniścayāropamanasorbbādhyabādhakabhāvata ityuktaṃ |

[3.56,3]

api ca niścayairekākārapravṛttai"ryad rūpaṃ na niścīyate tatteṣāmviṣayaḥ ka"thamucyate | niścitañcāpratipannaṃ ceti viprati"si"ddhaṃ | yadi kṛtakatvaniścaye'nityatvādyapi niścitaṃ kathaṃ tasyāpratipattiḥ | kṛtakatvasyāpi vā mābhūt || (56)

{3.57}

[3.57,0]

evantarhi pratyakṣagṛhīte vastuni niścayāniścayau na syātāmityāha |

[3.57,1]

"pratyakṣeṇa gṛhītepi viśeṣeṃśavivarjite | yadviśeṣāvasāyesti pratyayaḥ sa pratīyate || 57 ||"

[3.57,2]

"pratyakṣeṇa gṛhītepi viśeṣe" svalakṣaṇe sarvvato vyāvṛtteṃ"'śai"rbhāgai"rvvivarjite" yasya "viśeṣa"sya vyavacchedasyā"vasāye"sti "pratyayaḥ" sahakārī prakaraṇābhyāsapāṭavādiḥ "sa""pratīyate" netaraḥ | na khalvasmanmate pratyakṣaṃ niścayātmakaṃ nāpyanubhavamātrādhīno niścayo yena sarvvathā niścayaprasaṅgaḥ | kintu yatra vyavacchede'bhyāsādayaḥsahakāriṇaḥ pratyakṣasya santi sa niścīyate nānya iti yukto vibhāgaḥ | (57)

{3.58}

[3.58,0]

"tatrāpi cānyavyāvṛttiranyavyāvṛtta ityapi | śabdāśca niścayāścaiva nimittamanurundhate || 58 ||"

[3.58,1]

"tatrāpi" cānyāpohepi śabdavikalpaviṣaye"'nyavyāvṛttiranyavyāvṛtta ityapi | " bhinnaviṣayā iva pravartante na te vyāvṛttivyāvṛttayorvvāstavabhedanibandhanāḥ kintarhi saṃketameva bhedavyavahāravyasthāpakaṃ vakṣyamāṇa"nimittamanurundhate"'nuvarttante | yadi goranyā'govyāvṛttistadā yathā gauragoraśvādervyāvṛttastathā'govyāvṛtterapi vyāvṛttaḥ | tataścāśvādivad goragaureva syāt | yo hyagovyāvṛttervyāvṛttaḥ so'gauryathāśvādirgauśca tatheti syāt | tathā'govyāvṛttirapi na prāpnoti | sarvvasyaivāgotvāt | goragoranyatve hi tasmād vyāvṛttiḥ syāt | yadā tu gaureva nāsti tadā kasya kasmād vyāvṛttiḥ | tasmānna vyāvṛttivyāvṛttayorvvastuto bhedaḥ | (58)

{3.59}

[3.59,0]

tataśca ||

[3.59,1]

"dvayorekābhidhānepi vibhaktirvyatirekiṇī | bhinnamarthamivānveti vācyate sa viśeṣataḥ || 59 ||"

[3.59,2]

"dvayo"rvyāvṛttivyāvṛttayorekasyārthasyā"bhidhānepi" vastuto "vibhaktiḥ" ṣaṣṭhyādi"rvyatireko" vācyabhedaḥ tadvatī | vyāvṛttasya vyāvṛttiriti "bhinnamivārthamanve"tyanugacchati vācakatvena | vācyasya leśaviśeṣato'lpabhedāt sāṅketikādabhinnepyarthe || (59)

{3.60}

[3.60,0]

kimarthaṃ saṃketabhedaḥ kaśca vācyaviśeṣa ityāha |

[3.60,1]

"bhedāntarapratikṣepāpratikṣepau tayordvayoḥ | padaṃ saṅketabhedasya jñātṛvāñchānurodhinaḥ || 60 ||"

[3.60,2]

"bhedānta"rasya pratipādyamānād vyavacchedādanyasya vyavacchedasya "pratikṣepaḥ" | sāmānādhikaraṇyasya svabhāvo'"pratikṣepa"statsambhavaḥ | "tau tayordvayo"rvyāvṛttivyāvṛttaśabdayoḥ"saṃketabhedasya jñātṛvāñchānurodhinaḥ" padaṃ kāraṇaṃ | jñātā hi kadācit gauranaśvatvaṃ niṣkṛṣṭadharmāntara sambandhayogyatvaṃ jijñāsate | tadā gotvamasyetyucyate na tu gotvamasya śuklamiti | yadā tu vyāvṛttirevāniṣkṛṣṭadharmāntarasambandhayogyā jijñāsitā bhavati | tadā vyāvṛttaśabdasaṃketo yathā gaurayamiti dharmmāntarasāmānādhikaraṇyañca gauḥśukla ityādi || (60)

{3.61}

[3.61,0]

"bhedoyameva sarvatra dravyabhāvābhidhāyinoḥ | śabdayorna tayorvācye viśeṣastena kaścana || 61 ||"

[3.61,1]

"bhedoyameva" saṃketakṛto dharmāntarapratikṣepāpratikṣepapratipattiphalo "dravyabhāvā"rddharmidharmavācinoḥ "śabdayorna" vāstavaḥ | "tena tayorvvācye" niścayaviṣaye "na ka"ścid "viśe" | bhedāntarapratikṣepāpratikṣepābhyāmekasyaiva pratyāyanāt || (61)

{3.62}

[3.62,0]

"jijñāpayiṣurarthaṃ taṃ taddhitena kṛtāpi vā | anyena vā yadi brūyāt bhedo nāsti tataḥ paraḥ || 62 ||"

[3.62,1]

tathā vyavaharttā "jijñāpayiṣurarthaṃ taṃ" sāṅketikaṃ bhedaṃ "taddhitena kṛtāpi vā" pācakatvamasya pācakoyampākaḥ pākyo vetyādi | "anyena vā" svayaṃkṛtena samayena "yadi brūyāt" | tathāpi "tato" bhedapratipādakāt taddhitāde"rbhedaḥ" paro vāstavo "nāsti" || (62)

{3.63}

[3.63,0]

"tenānyāpohaviṣaye taddoṣopavarṇṇanam | pratyākhyātaṃ pṛthaktve hi syād doṣo jātitadvatoḥ || ||"

[3.63,1]

"tena" vyāvṛttivyāvṛttayorabhede"nānyāpohaviṣaye" jātimān śabdavācya itipakṣaḥ tadvat pakṣabhūrdoṣo'nyāpohepi syāditi | "taddoṣopavarṇṇanaṃ pratyākhyātaṃ" | tadvat pakṣo hi jātimabhidhāya śabdastadvati varttata iti tadvacane svātantryamasya na syāt sāmānādhikaraṇyañca na bhavet | gauḥ śukla iti jāteraśuklatvāt | na copacārāśrayeṇa svātantryaṃ sāmānyādhikaraṇyañcāskhaladgatiyuktamityādi "jātitadvatoḥ pṛthaktve hi syād doṣa eṣaḥ" | na tu vyāvṛttivyāvṛttimatorbheda iti nātra tatpakṣoktadoṣaḥ || (63)

{3.64}

[3.64,0]

yadi vyāvṛttitadvatorna bhavestadā gorgotvaṃ śuklatvasāsnādimatvādayaśceti ṣaṣṭhīvacanabhedādi na prāpnotītyāha |

[3.64,1]

"yeṣāṃ vastuvaśā vāco na vivakṣāparāśrayāḥ | ṣaṣṭhīvacanabhedādi codyaṃ tān prati yuktimat || 64 ||"

[3.64,2]

"yeṣāṃ" bāhyānāṃ mate "vastuvaśā" vastvāyattā "vāco na vivakṣāpara āśrayaḥ" kāraṇaṃ yāsāṃ tāstathā | "ṣaṣṭhīvacanabhedādi codyaṃ tān prati yuktimat" || (64)

{3.65}

[3.65,0]

"yad yathā vācakatvena vaktṛbhirviniyamyate | anapekṣitabāhyārthaṃ tat tathā vācakaṃ vacaḥ || 65 ||"

[3.65,1]

asmākaṃ yadvaco "yathā" dharmāntarasya pratikṣepeṇāprati"vācakatvena vaktṛbhirniyamyate" viśeṣeṇa vyavasthāpyate"'napekṣitavāhyā" saṃketamātrānurodhitvāt "tadvacastathā vāca"ṣṭamiti na codyāvakāśaḥ || (65)

{3.66}

[3.66,0]

"dārāḥ ṣaṇṇagarītyādau bhedābhedavyavasthiteḥ | khasya svabhāvaḥ khatvaṃ vetyatra vā kiṃ nibandhanam || 66 ||"

[3.66,1]

yasya tu vāstava eva śābdo vyavahārastasya "dārāḥ ṣaṇṇagarītyādā"vādiśabdāt gṛhā viṃśatirityādau ca yathākramamabhinne bhinne ca vastuto "bhedābhedayo"rbahuvacanaikavacananimittayo"rvyavasthiteḥ | khasya svabhāvaḥ khatvaṃ vetyatra" dharmidharmabhedasya "kimvā" nimittaṃ na kiñcana | na hyekasyāḥ striyā bahutvaṃ ṣaṇṇāṃ nagarāṇāṃ vā ekatvamākāśasya svabhāvo bhinnaḥ sāmānyaṃ vāsti | atha cāsti śabdavṛttistataḥ kalpita eva tadviṣayo vaktavyaḥ || (66)

{3.67}

[3.67,0]

yadi sarvato vyāvṛttasvabhāvā bhāvā na teṣu sāmānyamasti kathaṃ gotvamityādisāmānyapratītirityāha |

[3.67,1]

"ekārthapratibhāsinyā bhāvānāśritya bhedinaḥ | rūpaṃ pareṣāṃ vyāvṛttaṃ sā dhīḥ saṃvṛtirucyate || 67 ||"

[3.67,2]

"bhedinaḥ" sarvvato vyāvṛttān "bhāvānāśritya" paramparāpātebhya utpadya "yayā" dhiyā "ekārthapratibhāsinyā" ekārthādhyavasāyasvākārayā svarūpeṇa svapratibhāsena "pareṣāṃ" svalakṣaṇānāṃ "rūpaṃ" sarvvato vyāvṛttaṃ saṃvriyate pracchādyate "sā buddhiḥ""saṃvṛtirucyate" || (67)

{3.68}

[3.68,0]

"tayā saṃvṛtanānātvāḥ saṃvṛtyā bhedinaḥ svayam | abhedina ivābhānti bhedārūpeṇa kenacit || 68 ||"

[3.68,1]

"tayā" saṃvṛttyā "svaya"mātmanā "bhedinaḥ" svasvabhāvavyavasthitā bhāvāḥ "saṃvṛtanānātvāḥ" sthagitabhedāḥ "kenacid rūpeṇa" vijātīyavyāvṛttyupakalpitena gotvādinā'"bhedina " || (68)

{3.69}

[3.69,0]

"tasyā abhiprāyavaśāt sāmānyaṃ satprakīrtitam | yathā tayopakalpitaṃ tadasata paramārthataḥ || 69 ||"

[3.69,1]

"tasyā" buddheḥ sāmānyarūpatayā'dhyavasitākārāyā'"bhiprāyavaśāt" sāmānyaṃ "sat prakīrttitaṃ" | vijātīyavyāvṛttervvastuṣvabhāvāt | tadupakalpitaṃ gotvādi sāmānya rūpeṇa buddhyākāramadhyava"śya"nti vyavaharttāraḥ | adhyavasāyānurodhena ca sāmānyaṃ sadityucyate | "yathā" vastutvena "tat" sāmānyaṃ "tayā" saṃvṛttibuddhyā kalpitaṃ "tathā'sat paramārthataḥ" || (69)

{3.70}

[3.70,0]

tadevāsattvamāha |

[3.70,1]

"vyaktayo nānuyantyanyadanuyāyi na bhāsate | jñānādavyatiriktaṃ vā kathamarthāntaraṃ vrajet || 70 ||"

[3.70,2]

"vyaktaya"stāva"nna" paraspara"manuyanti" bhedāt | tāsva"nuyāyi" ca kiñcinna "bhāsate" vyaktimātravedanāt | yacca "jñānādavyatirikta"mākārasvarūpaṃ tatka"thamarthāntaraṃ" jñānāntaraṃ"vā vrajet" svalakṣaṇarūpatvādasya || (70)

{3.71}

[3.71,0]

"tasmānmithyāvikalpoyamartheṣvekātmatāgrahaḥ | itaretarabhedosya bījaṃ saṃjñā yadarthikā || 71 ||"

[3.71,1]

"tasmādartharūpa"sya jñānarūpasya ca sāmānyasya yogā"nmithyāvikalpoyama"rthaśūnya eṣa vikalpoyama"rtheṣvekātmatāyāḥ" sāmānyarūpatāyā "grahaḥ | asya" caikātmatayā pratibhāsino mithyāvikalpasya "bījaṃ" heturitarasmādatatkārya kāriṇo "bhedo" vyāvṛttiḥ | "yadarthikā saṃjñā" śabdopi vijātīyavyāvṛttau saṃketyate tadviṣayaśca || (71)

{3.72}

<kha bhinnānāmabhinnaṃ kāryam>

[3.72,0]

kathaṃ punarbhinnānāmabhinnaṃ kāryamityāha |

[3.72,1]

"ekapratyavamarśārthajñānādyekārthasādhane | kecid bhedepi niyatāḥ svabhāvenendriyādivat || 72 ||"

[3.72,2]

"ekapratyavamarśa" ekākārādhyavasāyo'"rthajñānaṃ" rūpādi"jñānaṃ" ca ta"dādi"ryasya jvaraharaṇādeḥ | tasyaikārthasya "sādhane" karaṇe "svabhāvena" prakṛtyā svahetudattayā "bhedepi" bhedāviśeṣepi "kecid" bāhuleyādayo "niyatā" na karkādaya "indriyādivat" | yathā cakṣūrūpālokamanaskārādayaeva bhedāviśeṣepi rūpavijñānaṃ janayanti na śrotraśabdādayaḥ || (72)

{3.73}

[3.73,0]

etadeva dṛṣṭāntareṇa dṛḍhayannāha |

[3.73,1]

"jvarādiśamane kāścit saha pratyekameva vā | dṛṣṭā yathā vauṣadhayo nānātvepi na cāparāḥ || 73 ||"

[3.73,2]

"jvarādiśamane" karttavye"kāścit" gūḍūcyādayaḥ "saha" parasparaṃ "pratyekamvā dṛṣṭā | " gūḍūcīmustādayo bhinnāstathā trapuṣādayopi | tathāpi kāścijjvaraṃ śamayanti na sarvvāḥ | evaṃ śābaleyādaya ekapratyavamarśaṃ kurvvanti | "na" karkādayaḥ || (73)

{3.74}

[3.74,0]

syādetat | tāsvoṣadhīṣu sāmānyaṃ kiñcidasti tat jvarādiśamanaṃ karoti | tannaiṣa dṛṣṭāntaḥ | ityāha |

[3.74,1]

"aviśeṣānna sāmānyamaviśeṣaprasaṅgataḥ | tāsāṃ kṣetrādibhedepi dhrauvyāccānupakārataḥ || 74 ||"

[3.74,2]

"aviśeṣāt" sāmānyasyākriyāvasthātaḥ kriyāvasthāyāṃ "na sāmānyaṃ" kāñcidarthakriyāmupakalpayati | "tāsāṃ" gūḍūcyādivyaktīnāṃ "kṣetrādibhedepi" sāmānyasya kāryiṇo'viśiṣṭatvāt jvaraśamanādeḥ kāryasyā"viśeṣaprasaṅgataḥ" cirakṣiprapraśamanādyabhāvāsakteḥ |"dhrauvyāccānupakārataḥ" | sāmānyasya nityatvāt | anyebhyaḥ sahakāribhya upakārābhāvāt sakṛt tatkāryāṇi syuḥ || (74)

{3.75}

<ga apohasya vijātīyavyāvarttakatvam>

[3.75,0]

apohaviṣayatve śabdavikalpayoḥ sāmānyaṃ viśeṣaṇaviśeṣyabhāvaṃ dharmidharmabhāvañca vyavasthāpayitumāha |

[3.75,1]

"tatsvabhāvavikalpā dhīstadarthe vāpyanarthikā | vikalpikā'tatkāryārthabhedaniṣṭhā prajāyate || 75 ||"

[3.75,2]

"tasyo"tpalādeḥ śabdādeśca svalakṣaṇasya "svabhāva"grahādūrdhvaṃ yā "vikalpikā dhīḥ " vastuto"'narthi"kāpi "tadartheva" svalakṣaṇaviṣayevā'dhyavasāyānurodhāt paramārthatā"'tatkāryebhyo arthebhyo bhedo" vyāvṛttistatra "niṣṭhā"'vasthānaṃ yasyā sā tathā vijātīyavyāvṛttiviṣayetyarthaḥ || (75)

{3.76–3.77}

[3.76–3.77,0]

"tasyāṃ yadrūpamābhāti bāhyamekamivānyataḥ | vyāvṛttamiva nistatvaṃ parīkṣānaṅgabhāvataḥ || 76 ||"

[3.76–3.77,1]

"arthā jñānaniviṣṭāsta evaṃ vyāvṛttarūpakāḥ | abhinnā iva cābhānti vyāvṛttāḥ punaranyataḥ || 77 ||"

[3.76–3.77,2]

"tasyāṃ" vikalpabuddhau "yad rūpaṃ" ya ākāro dṛśyavikalpayorekatvādhyavasāyābhyāsadāḍhryādabāhyamapi bāhyamivāsādhāraṇamapyekamiva sarvvavyaktiṣu sadṛśavṛtteḥ | yathā yathā vyaktayo dṛśyante tathā tathaivādhyavasāyāt vyāvṛttamiva vijātīyavyāvṛttavastvabhedena niścayāt | na ca tadvyāvṛttaṃ gorūpatvaprasaṅgāt | ata eva nistatvaṃ niḥsvarūpaṃ yathābhūtarūpatirodhānenānyathādhyavasāyāt | tathā cāparīkṣāyā vicārasyā"naṅgabhāvā"danāśrayānnistatvaṃ tat dvividhaṃ tvartho jñānaṃ vā | na caitat tathā | yataḥkāraṇāt tena kalpitena sāmānyarūpeṇa "te'rthā" ekārthakriyākāriṇo'tatkāryebhyo "vyāvṛ"ttasvabhāvā "jñānaniviṣṭā" vikalpabuddhyārūḍhā "abhinnā ivā bhāntyutpalatvādinā" śabdatvādinā "ca" |

[3.76–3.77,3]

etena sāmānyavyavasthoktā | ta evaikajātyavasitā'nyato'nīlāt nityācca nīlamityādivikalpākāreṇa ekena tatkāritā vyāvṛttarūpatā'dhyavasāyaviṣayeṇa viśeṣitā vyāvṛttā ābhānti nīlotpalamiti śabdasyānityatvamiti || (76–77)

{3.78}

[3.78,0]

"ta eva teṣāṃ sāmānyasamānādhāragocaraiḥ | jñānābhidhānairvyavahāro mithyārthaḥ pratanyate || 78 ||"

[3.78,1]

"teṣā"mubhayavyāvṛttiviśeṣitānāṃ vikalpārūḍhānāmarthānāṃ "sāmānyayo"rvviśeṣaṇaviśeṣyabhūtayorddharmadharmirūpayośca sāmānādhikaraṇyaṃ "samānādhāro" bhāvapradhānatvānnirdeśasya | sa "gocaro" yeṣāntai"rjñānābhidhānai"rvvikalpaśabdairvviśeṣaṇaviśeṣyabhāvasya dharmidharmabhāvasya "vyavahāro mithyārthaḥ pratanyate" vistāryate || (78)

{3.79–3.80}

[3.79–3.80,0]

"sa ca sarvaḥ padārthānāmanyonyābhāvasaṃśrayaḥ | tenānyāpohaviṣayaḥ tadatatkāryakāriṇām || 79 ||"

[3.79–3.80,1]

"vastulābhāśrayo;"

[3.79–3.80,2]

"sa ca" jñānābhidhānalakṣaṇo viśeṣaṇaviśeṣyabhāvādivyavahāraḥ "sarvvaḥ padārthānāṃ" tadatatkāryakāriṇā"manyotyasya" itaretarasyā"bhāvo" vyavacchedaḥ"saṃśrayo" viṣayo yasya sa tathā | "tena" vyavacchedaviṣayatvenā"pohaviṣayo" vyavasthāpyate |"vastuno lābhasya" prāpteścā"śrayo" nimittaṃ sa vyavahāro bhavati || (79)

[3.79–3.80,3]

"yatra yathoktānumittau yathā | nānyatra bhrāntisāmyepi dīpatejo maṇau yathā || 80 ||"

[3.79–3.80,4]

yatra vyavahāre vastunaḥ sambandhaḥ paraṃparayā tadutpatterasti"yathoktānumitau" yādṛśī sādhyapratibaddhakāryasvabhāvānupalambhaliṅgajānumitiruktā | tatra "yathā" paraṃparayā vastusambandhād vastuprā"ptirnānyatra bhrāntisāmyepi dīpatejo maṇau " | kuñcikāvivaradeśasthe dīpatejasi bhrāntyā samāropite maṇauparamparayāpi vastusambandhābhāvānna prāptiḥ | evaṃ yadyapi sarvvasya vikalpasya svapratibhāse'nartherthādhyavasāyena vṛtterbhrāntatvaṃ tathāpi yo vastusambandhavān sa tatprāpako netara iti yukto vibhāgaḥ || (80)

{3.81}

[3.81,0]

nanu yadi jñānaniviṣṭānāmarthānāṃ sāmarthyādivyavahārastadā bāhyeṣu sa na syādityāha |

[3.81,1]

"tatrānekopi kāryaikā na tatkāryaparāśrayaiḥ | jñānābhidhānairekatvāt vyavahāraḥ pratāryate || 81 ||"

[3.81,2]

"tatra" gavāśvādivyaktiṣu madhye"'nekopi" sāvaleyabāhuleyādirekamabhedāvasāyādikāryaṃ yasya "jñānābhidhānaiḥ" kīdṛśaistadvāhādyakāryaṃ "kāryaṃ" na bhavati yeṣāṃ karkādīnāṃ tebhyo'nyatā tadvyavacchedaḥ sa "āśrayo" viṣayo yeṣāṃ "tairekatvena " prāpyate | śāvaleyādirvijātīyavyāvṛtau vyāvṛttyāśrayaiḥ śabdajñānairekatvena vyavahniyate ityarthaḥ || (81)

{3.82}

[3.82,0]

"tataścaikopyanekakṛt tadbhāvaparidīpanāt | atatkāryārthabhedena nānādharmaḥ pratīyate || 82 ||"

[3.82,1]

"tataścaikopi dīpādirā"lokāndhakārāpanayanavartidāhā"dyanekakāryakṛt" | "tadbhāvasyā"nekakāryakāritvasya "paridīpana"nimitta"matatkāryārthe"bhya ekaikakāryasamarthebhyo "bhedena" vyavacchedena "nānādharmaḥ pratīyate" śabdavikalpaiḥ | yathā'nālokakāribhyo bhedādālokakṛdanandhakārahantṛbhyo bhedādandhakārahantā dīpa ucyata ityādi || (82)

{3.83}

[3.83,0]

"yathāpratīti kathitaḥ śabdārthosāvasannapi | sāmānādhikaraṇyaṃ ca vastunyasya na sambhavaḥ || 83 ||"

[3.83,1]

tadevaṃ "yathāpratīti" saṃvyavahārānatikrameṇa"śabdārthaḥ" sāmānyalakṣaṇaḥ sāmānādhikaraṇyaṃ "viśeṣaṇaviśeṣyabhāvaśca ca śabdāt kathito'sannapi paramārthataḥ | " cāvastveva || (83)

{3.84}

[3.84,0]

"dharmmadharmmivyavasthānaṃ bhedo'bhedaśca yādṛśaḥ | asamīkṣitatatvortho yathā loke pratīyate || 84 ||"

[3.84,1]

tathā "dharma dharmmiṇorvyavasthāniyamaḥ" śabdo dharmyeva kṛtakatvaṃ "dharma eva | tayo" śabdo dharmī kṛtakatvaṃ dharma itya"bheda"śca kṛtako'nityaśca śabda "ityādi | " dharmāntarapratikṣepāpratikṣepābhyāmukto'"samīkṣitatatvortho"'lakṣitatatvo yathā loke "pratīyate" || (84)

{3.85}

[3.85,0]

"taṃ tathaiva samāśritya sādhyasādhanasaṃsthitiḥ | paramārthāvatārāya vidvadbhiravakalpyate || 85 ||"

[3.85,1]

"taṃ" dharmmidharmmādivibhāgaṃ "tathaiva samāśritya sādhyasādhanasaṃsthitirvvidvadbhi" | "paramārthe" vastusvabhāvabhūte kṣaṇikatvādā"vavatārāya" lokasya vastutvakṣaṇikatvayorbhedaḥ paraḥ kalpitaḥ vastu tu kṣaṇikameva | tacca sādhyasādhanakalpanayā śakyaṃ pratyetuṃ || (85)

{3.86}

[3.86,0]

kasmāt punarvvastuni sāmānyadharmidharmādi nāstītyāha |

[3.86,1]

"saṃsṛjyante na bhidyante svatorthāḥ pāramārthikāḥ | rūpamekamanekañca teṣu buddherupaplavaḥ || 86 ||"

[3.86,2]

"pāramārthikā arthāḥ svataḥ" svarūpeṇa "na saṃsṛjyante" | yataḥ sāmānyaṃ vastu syāt | "nāpi bhidyante" kṛtakatvaśabdatvādinā yato dharmidharmabhedo bhavet | yattu "teṣu""rūpamekaṃ" gotvādyanuyāyi | "aneka"ñca śabdakṛtakatvādi vyavahriyate'sau buddheranādivāsanopahatāyā "upalpavo" mithyopadarśanaṃ || (86)

{3.87}

[3.87,0]

"bhedastatopi bauddhe'rthe sāmānyaṃ bheda ityapi | tasyaiva cānyavyāvṛttyā dharmabhedaḥ prakalpyate || 87 ||"

[3.87,1]

"tato"yaṃ viśeṣa idaṃ "sāmānya"miti "bheda" idaṃ sādhyamidaṃ sādhanamityapi bhedo "bauddhe" buddhiparikalpite'"rthe" na vastuni | kathantarhi svalakṣaṇe kṛtakatvādi"bheda" ityāha | "tasyaiva" svalakṣaṇasyānyasmādakṛtakāde"rvyāvṛtyā" tadāśrayeṇa "dharmabhedaḥ "(87)

{3.88}

[3.88,0]

kasmāt kalpitabhedadvāreṇa sādhyasādhanabhāva iṣṭo na vastubhedenetyāha |

[3.88,1]

"sādhyasādhanasaṃkalpe vastudarśanahānitaḥ | bhedaḥ sāmānyasaṃsṛṣṭo grāhyo nātra svalakṣaṇam || 88 ||"

[3.88,2]

"sādhyasādhanasaṃkalpe" idaṃ sādhyamidaṃ sādhanamiti vikalpe kriyamāṇe "vastudarśanasya hānitaḥ" kalpita eva bhedaḥ | na khalu vikalpe vastudarśanamasti kalpitagocaratvāt tasya | ālocanājñānaṃ vastuviṣayaṃ na kiñcit tad vibhajati |

[3.88,3]

nanvācāryādi gnā sya "bhedaḥ sāmānyasaṃsṛṣṭo grāhya" iṣṭaḥ | "atra" bhedaḥ sāmānyasaṃsṛṣṭaḥ pratīyate ityasmin vacane "na svalakṣaṇaṃ" grāhyatayā nirdiṣṭaṃ kintvadhyavaseyatayā || (88)

{3.89}

[3.89,0]

kasmādevamityāha |

[3.89,1]

"samānabhinnādyākārairna tad grāhyaṃ kathañcana | bhedānāṃ bahubhedānāṃ tatraikasminnayogataḥ || 89 ||"

[3.89,2]

"samānabhinnādyākāraiḥ" sāmānyākāradharmidharmabhedākārasāmānādhikaraṇyādyākāraiśca "tat" svalakṣaṇaṃ "kathañcana grāhyaṃ" na bhavati | kiṃ kāraṇamityāha | "bhedānāṃ"dharmāṇāṃ kṛtakatvādīnāṃ "bahubhedā"nāmanekaprakārāṇāṃ "tatra" svalakṣaṇa "ekasminna" || (89)

{3.90}

[3.90,0]

"tadrūpaṃ sarvato bhinnaṃ tathā tatpratipādikā | na śrutiḥ kalpanā vāsti sāmānyenaiva vṛttitaḥ || 90 ||"

[3.90,1]

tasmāt tasya svalakṣaṇasya "rūpaṃ sarvvataḥ" sajātīyavijātīyād "bhinnaṃ tathā" tena sarvvato bhinnena rūpeṇa "tatpratipādikā śrutiḥ kalpanā vā nāsti | sāmānyenaiva" kalpitena rūpeṇa śabdavikalpayo"rvṛttitaḥ" || (90)

{3.91}

[3.91,0]

kiṃ punaḥ svalakṣaṇameva śabdairnocyate ityāha |

[3.91,1]

"śabdāḥ saṃketitaṃ prāhurvyavahārāya sa smṛtaḥ | tadā svalakṣaṇaṃ nāsti saṅketastena tatra na || 91 ||"

[3.91,2]

"śabdāḥ saṃketita"marthamā"hurna" yaṃ kañcit |"sa" saṃketo "vyavahārāya " | saṃketitamarthaṃ śabdāduccaritāt pratipadyeyamiti saṃketagrahaṇaṃ | "tadā" vyavahārakāle ca "svalakṣaṇaṃ" saṃketaviṣayo "nāsti tena tatra" svalakṣaṇe "saṃketo " yuktaḥ || (91)

{3.92}

[3.92,0]

evantarhi sāmānye vyavahārakālānuyāyini saṃketaḥ syādityāha |

[3.92,1]

"api pravartteta pumān vijñāyārthakriyākṣamān | tatsādhanāyetyartheṣu saṃyojyante'bhidhākriyāḥ || 92 ||"

[3.92,2]

"apipravartteta pumān" śabdād "vijñāyārthakriyākṣamān" | tasyā arthakriyāyāḥ "sādhanāyeti" | etadarthama"rtheṣu saṃyojyante" saṃketyante śabdā na vyasanitayā || (92)

{3.93}

[3.93,0]

"atrānarthakriyāyogyo nāsti tadvānalaṃ sa ca | sākṣānna yojyate kasmādānantyāccedidaṃ samam || 93 ||"

[3.93,1]

tatraivaṃ satyanarthakriyāyāṃ yogyo'rthakriyāyāṃ śaktā jātiriti na tatra saṅketo yuktaḥ | "tadvān" jātimān viśeṣo"'laṃ" śaktorthakriyāyāmiti tatra saṃketa iti cet | "sa" viśeṣaśca "sākṣāt" saṃṅkete "kasmānna yojyate" | kiṃ jātivyavadhisvīkāreṇa anarthakriyākāritvādasyāḥ svalakṣaṇasya ca viparyayāt | vyaktīnā"mā" tatra śakya iti "cet | ida"mānantyaṃ "samaṃ" jātimadvyaktiṣvapi || (93)

{3.94}

[3.94,0]

"tatkāriṇāmatatkāribhedasāmye na kiṃ kṛtaḥ | tadvaddoṣasya sāmyāccedastu jātiralaṃ parā || 94 ||"

[3.94,1]

kiñca yāmarthakriyāmuddiśya śabdaniyoga"statkāri"marthānā"matatkāri"bhyo yo "bhedo" vyavacchedastadeva "sāmyaṃ" sāmānyamanyāpohaḥ sādhāraṇatvāt | tatra "kiṃ" saṃketo na kṛtaḥ sāmānyavadapohopi sādhāraṇo'narthakriyākārī svalakṣaṇasambandhāt tadupalabhyarūpaścaḥ | "tadvaddoṣasya" jātimati saṃketaviṣaye ānantyāt saṃketākaraṇasya "sāmyāccedastu" doṣaḥ samānatvāt | dvayorasta "jātiḥ parā'lamanu"payuktā jātimabhyupetyāpi vijātīyavyavacchedo' vaśyāśrayaṇīyaḥ | yadi gauraśvādibhyo na vyavacchinnastadā'śva eva syāt | yaścaikasya vyavacchedaḥ sa sarvvasya | sa eva saṅketaviṣayo'stu kiṃ pramāṇabādhitajātisvīkāreṇa | ata eva tadvaddoṣopi na sambhavati | abhyupagamya tu sāṃpratamāpāditaṃ || (94) kiñca |

{3.95}

[3.95,0]

"tadanyaparihāreṇa pravartteteti ca dhvaniḥ | tena tebhyo'vyavacchede pravartteta kathañca saḥ || 95 ||"

[3.95,1]

tasmādekārthakriyākāriṇo"'nya"sya "parihā"reṇa śabdāt "pravarttateti "nirucyate | "tena" dhvaninā "tebhyo"'tatkāribhyo'"sya" tatkāriṇo'vyavacchede vyavacchede'kriyamāṇe "kathaṃ" sa śrotā pratiniyatapadārthārthī pravartteta "viṣayānabhi" || (95)

{3.96}

[3.96,0]

atha śabdairvyavacchedaḥ kriyata eva pravṛttiviṣayastu jātirucyata ityāha |

[3.96,1]

"vyavacchedosti cedasya nanvetāvat prayojanam | śabdānāmiti kiṃ tatra sāmānyenāpareṇa vaḥ || 96 ||"

[3.96,2]

"asya" jātimato "vyavacchedo'sti cet | nanvetāvadanyavyavacchedena pravarttanaṃ "miṣṭa"miti sāmānyenāpareṇa" kiṃ kāryaṃ vaḥ | tadantareṇa ca śabdādanyavyavacchedābhidhānepi pravṛttisaṃbhavāt || (96)

{3.97}

<(6) sāmānyābhāve pratyabhijñāsaṃgatiḥ>

[3.97,0]

yadi nāsti jātistadā bhinnasvabhāveṣu bhāveṣu sa evāyaṃ gaurityādi pratyabhijñānaṃ na syādityāha |

[3.97,1]

"jñānādyarthakriyāṃ tāṃstāṃ dṛṣṭvā bhedena kurvataḥ | arthāntadanyaviśleṣaviṣayairdhvanibhiḥ saha || 97 ||"

[3.97,2]

"jñānamādi"ryasyā bāhā"dyarthakriyā"yāstāmekākāraparāmarśaviṣayāṃ "bhedena" nānātvepi "kurvvato"rthān "dṛṣṭvā tadanya"smād yo "viśleṣaḥ" sa "viṣayo" yeṣāṃ "tairddhvanibhiḥ " || (97)

{3.98}

[3.98,0]

"saṃyojya pratyabhijñānaṃ pūrvadṛṣṭānyadarśane | parasyāpi na sā buddhiḥ sāmānyādeva kevalāt || 98 ||"

[3.98,1]

"saṃyojya" sa evāyaṃ gaurityādi"pratyabhijñānaṃ pūrvadṛṣṭā"darthād vilakṣaṇasya "darśanepi" kuryāt | tadanyaviśleṣasya sarvvatra sāmyāt ||

[3.98,2]

kiñca | yadi nānātvāt pratyabhijñānamayuktaṃ tadā "parasyāpi na sā" pratyabhijñā "buddhiḥ sāmānyādeva kevalādiṣṭā" kintu sāmānyaviśeṣābhyāṃ | (98)

{3.99–3.101}

[3.99–3.101,0]

kasmādityāha |

[3.99–3.101,1]

"nityaṃ tanmātravijñāne vyaktayajñānaprasaṅgataḥ |"

[3.99–3.101,2]

"nitya"tayā "tasya" sāmānya"mātrasya vijñāne vyaktyajñānaprasaṅgataḥ" ||

<ṅa tadvattāniścayaḥ>

[3.99–3.101,3]

"tadā kadācit sambaddhasyāgṛhītasya tadvataḥ || 99 ||"

[3.99–3.101,4]

"tadvattāniścayo na syād vyavahārastataḥ katham |"

[3.99–3.101,5]

yadā sāmānyajñānasya na viśeṣo viṣaya"stadā kadācidagṛhītasya sambaddhasya" sāmānyena "tadvato" viśeṣasya (99) "tadvattāniścaya" idamasya sāmānyamiti jñānaṃ "na " | tatastadvattāvyavahāraḥ kathaṃ tvanmate ||

[3.99–3.101,6]

"ekavastusahāyāśced vyaktayo jñānakāraṇam || 100 ||"

[3.99–3.101,7]

"tadekaṃ vastu kiṃ tāsāṃ nānātvaṃ samapohati | nānātvāccaikavijñānahetutā tāsu neṣyate || 101 ||"

[3.99–3.101,8]

ekaṃ vastu sāmānyaṃ tatsahāyāśced vyaktayo jñānasya pratyabhijñānasya kāraṇamiṣyante | "tadekaṃ" sāmānyaṃ "vastu kintāsāṃ" vyaktīnāmamiśrasvabhāvānāṃ "nānātvaṃ " | yena pratyabhijñānahetutve |"nānātvāccaikasya" pratyabhijñā"jñānasya hetutā tāsu" tvayā "neṣyate" | taccet tathaiva na syātpratyabhijñānam || (100–101)

{3.102}

[3.102,0]

"anekamapi yadyekamapekṣyābhinnabuddhikṛt | tābhirvināpi pratyekaṃ kriyamāṇāndhiyaṃ prati || 102 ||"

[3.102,1]

"tenaikenāpi sāmānyāt tāsāṃ netyagrahe dhiyā |"

[3.102,2]

"anekamapi" vyaktirūpaṃ "yadyekaṃ" sāmānya"mapekṣyābhinnabuddhikṛt" pratyabhijñānakārīṣyate | "tābhi"rvyaktibhiḥ pratyekaṃ"vinaikai"kayā preritena sāmānyenaikena "kriyamāṇāṃ " pratyabhijñāṃ pratibhāsāṃ vyaktīnāṃsāmarthyaṃ neti tayā dhiyā tāsāmagrahaḥ | kevalaṃ sāmānyagrahaṇe ca tadvattā niścayo na syāditi duḥpariharaṃ || (102)

{3.103}

[3.103,0]

nanu yathā nīlādīnāmekaikāpāyepi cakṣurvvijñānaṃ dṛṣṭaṃ tatsamudāyepi dṛśyate | evaṃ yadyapi pratyekaṃ vyaktīnāṃ vyabhicārastathāpi yadā satvaṃ tadā viṣayatvamityāha ||

[3.103,1]

"nīlādernetravijñāne pṛthak sāmarthyadarśanāt || 103 ||"

[3.103,2]

"nīlādernetravijñāne" kārye "pṛthak" pratyekaṃ "sāmarthyadarśanāt" | (103)

{3.104}

[3.104,0]

"śaktisiddhiḥ samūhepi naivaṃ vyakteḥ kathañcana |"

[3.104,1]

"śaktisiddhiḥ samūhepi yuktā | evaṃ vyakternna" pratyabhijñānajanane sāmarthyaṃ kathañcana dṛṣṭaṃ yena samudāyepi sāmarthyakalpanā syāt ||

[3.104,2]

"tāsāmanyatamāpekṣyaṃ taccecchaktaṃ na kevalam || 104 ||"

[3.104,3]

"tāsāṃ" vyaktī"nāmanyatamāpekṣyaṃ" tat sāmānyaṃ pratyabhijñāne "śaktaṃ" na "kevalamiti " || (104)

{3.105}

[3.105,0]

"tadekamupakuryustāḥ kathamekāndhiyañca na | kāryaśca tāsāṃ prāptosau jananaṃ yadupakriyā || 105 ||"

[3.105,1]

tatsāmānya"mekaṃ" kathantā vyaktaya "upakuryuḥ" | "na tvekā"ndhiyamanupakriyamāṇasya samavetatve'tiprasaṅgād vyaktibhiḥ sāmānyamupakarttavyaṃ | tathā dhīrapyekopakarttavyā | yacca sāmānyādirupakriyate vyaktibhiḥ "kāryaśca tāsāṃ prāptosau "smā"dupakriyā" jananameva | na hyupakriyamāṇādanyasminnupakārākhye vastuni kṛtepi tasya kiñcit | tatsambandhāccet | sambandho bhinna eveti kintasya jātaṃ | "abhinne" tūpakāre sa eva kṛtaḥ syāt | tathā jananamevopakāraḥ || (105)

{3.106}

[3.106,0]

"abhinnapratibhāsā dhīrna bhinneṣviti cenmatam | pratibhāso dhiyā bhinnaḥ samānā iti tadgrahāt || 106 ||"

[3.106,1]

ekasāmānyābhāve"'bhinnapratibhāsā" ekākārā "dhīrna bhinneṣviti cenmataṃ" | nanu "pratibhāso dhiyā bhinno" naikākāraḥ "samānā" imā "iti tā"sāṃ vyaktīnāṃ "grahāt" | na hi bhūta kaṇṭhaguṇavadekaṃ sāmānyaṃsarvvānupāyi vyaktivyatiriktaṃ pratibhāti | kintu gaurgauriti sāmānyamavasīyate tacca bhedādhiṣṭhānameva || (106)

{3.107}

[3.107,0]

"kathantā bhinnadhīgrāhyāḥ samāścedekakāryatā | sādṛśyaṃ nanu dhīḥ kāryaṃ tāsāṃ sā ca vibhidyate || 107 ||"

[3.107,1]

nanu samāśced vyaktayodhyavasīyante | "kathaṃ tā bhinnadhīgrāhyāḥ" | na khalu "sama"tvamekatvaṃ ki"ntvekakāryatāsādṛśyaṃ" | na hi sa evāyaṃ tadatra veti ni"ścayaḥ" | api tvayamapi gaurityadhyavasāyaḥ | tathā caikārthakriyākāritvameva sādṛśyaṃ | "nanu dhīḥ kāryaṃ tāsāṃ" vyaktīnāṃ "sā ca" prativyakti "bhidyate" tatkathamekārthakriyākāritvaṃ sādṛśyaṃ | (107)

{3.108}

[3.108,0]

ata āha |

[3.108,1]

"ekapratyavamarśasya hetutvād dhīrabhedinī | ekadhīhetubhāvena vyaktīnāmapyabhinnatā || 108 ||"

[3.108,2]

yadyapi prativyakti bhinnā tathāpyeka"pratyavamarśasya" hetutvād dhīrabhedinyekā'bhidhīyate | tathāvidhāyāścaikasyā dhiyo hetubhāvena "vyaktīnāmabhinnato"cyate || (108)

{3.109}

[3.109,0]

"sā cātatkāryaviśleṣastadanyasyānuvartinaḥ | adṛṣṭeḥ pratiṣedhācca saṃketastadvidarthikaḥ || 109 ||"

[3.109,1]

"sā cā"bhinnatā"'tatkā"ryebhyaḥ padārthebhyo "viśleṣo" vyavacchedastatkāriṇāṃ vastubhūtajātireva kinneṣyate ityāha | "tato" vyavacchedā"danyasya" anuvarttinaḥ sāmānyasya "vastusato'dṛṣṭeḥ" svabhāvānupalabdhyā "pratiṣedhācca" | tataśca "saṃketastadvidarthika"stasya vyavacchedasya vidartho yasyāsti sa tathā || (109)

{3.110}

[3.110,0]

"atatkārivivekena pravṛtyarthatayā śrutiḥ | akāryakṛtitatkāritulyarūpāvabhāsinīm || 110 ||"

[3.110,1]

saṃketa"ścātatkārivivekena pravṛttyaryatayā" pravṛttiprayojanatvena kṛtaḥ | tataśca śrutirapi dhiyaṃ janayantyarthena visaṃvādiketi sambandhanīyaṃ | kīdṛśīṃ "dhiyaṃ" | svākāre"'kāryakṛti" | kāryakāraṇāsamarthe "tatkāri" tulyarūpāvabhāsinīmekārthakriyākārisarvvavastusādhāraṇaikarūpādhyavasāyinīṃ || (110)

{3.111}

[3.111,0]

"dhiyaṃ vastupṛthagbhāvamātrabījāmanarthikām | janayantyapyatatkāriparihārāṅgabhāvātaḥ || 111 ||"

[3.111,1]

"vastu" nastatkāriṇo'tatkāribhyaśca "pṛthagbhāva" eva kevalaḥ "sa bījaṃ kāraṇaṃ yasyā"stā"manarthikā"marthaśūnyāṃ paramārthataḥ |

[3.111,2]

kathamavisamvādikā tarhi setyāha |

[3.111,3]

"atatkā"riṇāṃ vijātīyānāṃ "parihāra"syā"ṅgabhāvataḥ" kāraṇatvāt "tadvyavacche"dasya viṣayatvāttatra pravṛttiḥ || (111)

{3.112}

[3.112,0]

"vastubhedāśrayāccārthe na visaṃvādikā matā | tatonyāpohaviṣayā tatkartrāśritabhāvataḥ || 112 ||"

[3.112,1]

vastubhedāśrayācca vastuviṣayasya paraṃparayā hetutvāt tatra pravarttayantī śrutirarthe na visaṃvādikā matā | tatonyāyohaviṣayā tatkartrāśritabhāvataḥ | tatkāryakartṛ vastvāśritatvāt || (112)

{3.113}

[3.113,0]

"avṛkṣavyatirekeṇa vṛkṣārthagrahaṇe dvayam | anyonyāśrayamityekagrahābhāve dvayāgrahaḥ || 113 ||"

[3.113,1]

nanu saṃketakāle"'vṛkṣavyatirekeṇa vṛkṣārtha"sya "grahaṇe dvayamanyonyāśrayaṃ" vṛkṣo'vṛkṣaścānyonyāpekṣa ityekasya vṛkṣasyāvṛkṣasya cāvyavasthitatvāt "grahābhāve dvayāgrahaḥ" prāptaḥ | niścite hi vṛkṣe tadabhāvaḥ śakyo niścetuṃ | avṛkṣatve ca niścite vṛkṣo niśceya ityekāniścayād dvayāniścayaḥ || (113)

{3.114–3.115}

[3.114–3.115,0]

"saṅketāsambhavastasmāditi kecit pracakṣate | teṣāmavṛkṣāssaṅkete vyavacchinnā na vā;"

[3.114–3.115,1]

"seṅketāsambhavastasmāditi keci" jjai mi nī yāḥ "pracakṣate | teṣāmeva" vādināṃ jātāvapi "saṅkete" kriyamāṇe'"vṛkṣā vyavacchinnā na vā" |

[3.114–3.115,2]

"yadi || 114 ||"

[3.114–3.115,3]

"vyavacchinnāḥ kathaṃ jñātāḥ prāgvṛkṣagrahaṇādṛte | anirākaraṇe teṣāṃ saṅkete vyavahāriṇām || 115 ||"

[3.114–3.115,4]

"yadi vyavacchinnā" iṣyante "kathaṃ" saṃketāt prāk "jñātā vṛkṣagrahaṇā"dṛte saṃketād vṛkṣasyājñātatvād avṛkṣāḥ kathaṃ jñātāḥ | atha na vyavacchinnāḥ tadā'nirākaraṇe "teṣāṃ" saṃkete "vyavahāriṇāṃ" vyavahārakāle || (115)

{3.116–3.120}

[3.116–3.120,0]

"na syāt tatparihāreṇa pravṛttirvṛkṣabhedavat | avidhāya niṣidhyānyat pradarśyaikaṃ puraḥ sthitam || 116 ||"

[3.116–3.120,1]

"vṛkṣoyamiti saṃketaḥ kriyate tat prapadyate | byavahārepi tenāyamadoṣa iti cet;"

[3.116–3.120,2]

teṣāmavṛkṣāṇāṃ "parihāreṇa na syāt pravṛttiḥ vṛkṣabhedavad" | yathā vṛkṣaviśeṣāṇāṃ vṛkṣasaṃkete'vyavacchinnatvāt pravṛttiviṣayatvamevamavṛkṣāṇāmapi syāt | nanve"kaṃ" śākhādimantaṃ "puraḥsthitaṃ pradarśya" tasmā"danyadavidhāya niṣidhya" ca | (116) "vṛkṣoyamiti ca saṃketaḥ kriyate" vastusāmānyādibhiḥ "tat" saṃketaviṣayaṃ sāmānyaṃtatsambandhibāhyalakṣaṇaṃ "vyavahāre prapadyate tenāyama"nantarokta"doṣo na" bhavatīti "cet" ||

[3.116–3.120,3]

"taruḥ || 117 ||"

[3.116–3.120,4]

"ayamapyayameveti prasaṅgo na nivarttate | ekapratyavamarśākhye jñāne;"

[3.116–3.120,5]

atra cā"yamapi" śākhādimāṃstarura"yameva" taru"riti" pūrvvako'vṛkṣāvyavaccheda"prasaṅgo na" nivarttate'tra cokta eva doṣa iti dvayorapyeṃkāgrahāt dvayāsambhavāt saṅketāsambhavaḥ samānaḥ | idānīṃ parihartumāha |"ekapratyavamarśā"khye "jñāne" bhedāviśeṣepi kecideva bhāvā ekākārādhyavasāyahetavo netare || (117)

[3.116–3.120,6]

"ekatra hi sthitaḥ || 118 ||"

[3.116–3.120,7]

"prapattā tadataddhetūnarthān vibhajate svayam | tadbuddhivartino bhāvān bhāto hetutayā dhiyaḥ || 119 ||"

[3.116–3.120,8]

"aheturūpavikalānekarūpāniva svayam | bhedena pratipadyetetyuktirbhede niyujyate || 120 ||"

[3.116–3.120,9]

ta"traika"sminnekākārajñānādhyavasāye "sthitaḥ pratipattā" puruṣa"stada" | yānekākāraparāmarśaviṣayabuddhyādihetūnadhyavasyati | yāṃścānyathā tān yathākramaṃ taddhetūnataddhetūścaṃ bhedena vyavasthāpayati saṃketāt "prāgeva" ekākāraparāmarśaviṣayān "bhavān" śākhādimato "dhiya" ekākārāyā "hetutayā bhātaḥ" pratibhāsamānā "na heto"rekākārabuddhyakāraṇasya śākhādimatvarahitasya "rūpeṇa vikalān" paramārthabhinnā"napyekarūpāniva svayamā"tmanā saṃketayitā manyamānaḥ pratipādyopi tānatatkāribhyaḥ śākhādimatvarahitebhyo "bhede"nāsaṃkareṇa "pratipadyeteti | " śabdo "bhede'"nyāpohe "niyujyate" | (118–20)

{3.121–3.122abc}

[3.121–3.122abc,0]

"taṃ tasyā dhīrvikalpikā bhrāntyaikaṃ vastvivekṣate | kvacinniveśanāyārthe vinivartya kutaścana || 121 ||"

[3.121–3.122abc,1]

"buddheḥ prayujyate śabdastadarthasyāvadhāraṇāt | vyarthonyathā prayogaḥ syāt;"

[3.121–3.122abc,2]

"taṃ" bhedaṃ "tasyā" ukteruccāritāyā vācyatayā pratiyatī "dhīrvvikalpikā" prakṛti"bhrāntyā ekamiva vastvīkṣate" | tasmāt kutaścanākāryakāriṇo'rthād vinivarttya "kvacide"kārthakriyākāriṇyarthe "buddhe" | "tadarthasya" śabdārthasyā"vadhāraṇāt" | ghaṭenodakamānayetyādau pratipadamavadhāraṇamiṣṭaṃ | "vyartho'nyathā " | yadi yena kenacidānayanamiṣṭamudakamānayetyucyeta | yadi śabdānāṃ vyavacchedo vācyastadā "jñeyādipadānāṃ" sarvvasya jñeyatvena vyavacchedyābhāvāt | (121–122)

{3.122d–3.124}

[3.122d–3.124,0]

artho na syādityāha

[3.122d–3.124,1]

"tajjñeyādipadeṣvapi || 122 ||"

[3.122d–3.124,2]

"vyavahāropanīteṣu vyavacchedyosti kaścana |"

[3.122d–3.124,3]

yasmād vyavacchedamantareṇa na śabdaprayogaḥ tat tasmājjñeyādipadeṣvapi kutaścit prakaraṇāt "vyavahāropanīteṣu" viśeṣaviṣayeṣu "kaśca"na taditarosti kalpito vā |

[3.122d–3.124,4]

"niveśanaṃ ca yo yasmād bhidyate tannivartanāt || 123 ||"

[3.122d–3.124,5]

"tadbhede bhidyamānānāṃ samānākārabhāsini |"

[3.122d–3.124,6]

"yo yasmāda"tatkāriṇo bhidyate | tamatatkāriṇamvinivartya "bhidyamānānāṃ "'tatkāribhede "samānākāra bhāsini niveśanañca śabdānāṃ" ||

[3.122d–3.124,7]

"sa cāyamanyavyāvṛtyā gamyate tasya vastunaḥ || 124 ||"

[3.122d–3.124,8]

"sa cāyamanya"vyavacchedaḥ prokta ā cā rye ṇa "anyavyāvṛ"'nyavyāvṛttatvena "gamyate tasya vastunaḥ" || (124)

{3.125}

[3.125,0]

"kaścid bhāga iti prokto rūpaṃ nāsyāpi kiñcana |"

[3.125,1]

"kaścid bhāgo" dharma "itya"rthavācakena śabdo'rthāntaranivṛttiviśiṣṭāneva bhāvānāhetyādinā granthena | na tvanyavyāvṛttirnāma kācidanyā | tadviśiṣṭañca vastu vācyamiti kintvākṣiptavyāvṛttiko dharma eva kaścit kalpitabhedo bahiradhyavasāyaviṣayaḥ śabdavācyaḥ | vastuto "rūpaṃ nāsyāpi kiñcanāsti" |

[3.125,2]

"tadgatāveva śabdebhyo gamyatenyanivarttanam || 125 ||"

[3.125,3]

"śabdebhyastasya" dharmasya nīlā"dergatā"sya "nivartta"namasaṃkarapratītisāmarthyāt | (125)

{3.126}

[3.126,0]

"na tatra gamyate kaścit kenacid bhedavān paraḥ | na cāpi śabdo dvayakṛdanyonyābhāva ityasau || 126 ||"

[3.126,1]

"na tatra" śābdyāṃ buddhau "kaści"nnīlādiḥ "kenacid" vyāvṛttyādinā viśiṣṭaḥ "paro " dvayasya vyāvṛttivacanasya tadviśiṣṭavacanasya mukhyataḥ kṛt karttā'saṃkīrṇṇadharma vadan sāmarthyād vyāvṛttiñcāha | tadevāha | "anyonyābhāva " | yasmāt parasparābhāvarūpaḥ sarvvo dharmastasmāt tadvacane vyāvṛttirapi sāmarthyāduktā | (126)

{3.127}

[3.127,0]

"arūpo rūpavattvena darśanaṃ buddhiviplavaḥ | tenaivāparamārthosāvanyathā na hi vastunaḥ || 127 ||"

[3.127,1]

yaścāyaṃ bhedosāvarūpo "rūpavatvena" yat "taddarśana" masya sa "buddhiviplavaḥ | tenaiva" buddhiviplavenāparamā"paramārtho"'satyosau bhedaḥ | "anyathā" paramārthatve vyāvṛttirvva"stuno" na vastu syāt | (127)

{3.128–3.131}

[3.128–3.131,0]

taccāyuktaṃ |

[3.128–3.131,1]

"vyāvṛttivastu bhavati bhedosyāsmāditīraṇāt |"

[3.128–3.131,2]

na hi vastuno "vyāvṛttirvvastu" bhavitumarhati | "asmā"deva vṛkṣā"dasya" vṛkṣasya "bheda itīraṇād" vikalpanāt bhedasya vastutve bhidyamānā śiṃśapaiva vā bhedaḥ syād vastvantaraṃ vā | na tāvacchiṃśapā dhavāderavṛkṣād bhedābhāvaprasaṅgāt | na hi śiṃśapāsvabhāvalakṣaṇo bhedo dhavāderasti yena tepyavṛkṣasya bhedāḥ syuḥ ||

[3.128–3.131,3]

sarvvatra eva hi bhidyamānābhāvāstadātmana iti cet | na tarhyeko bhedastatkāriṇāmatatkāribhyo yaḥ śabdavācyaḥ | vyaktisvabhāvasya tu bhedasya saṃketāviṣayatvādavācyataiva | atha vastvantaraṃ bhedastadā tasmād bhedākhyānād vastvantarād bhidyamānasya śiṃśapāderbhedo vaktavyaḥ anyathā vastvantaratvāyogāt | evañcāvṛkṣavyāvṛttedvaryāvṛttatvāt śiṃśapādiravṛkṣaḥ karkādivat | bhedasya ca vṛkṣād bhinnatvaṃ bhedāntaropādhikameveti dravyāntaravarṇṇabhedaḥ syāt | na hyanyonyasya bhedaḥ sambandhābhāvenātiprasaṅgāt | sati sambandhe kāryakāraṇabhāva evāsau | tataḥ sarvvaṃ kāryaṃ svakāraṇasya bhedaḥ vyāvṛttiḥ syāt | tasmād yo'yaṃ bhedaḥ śabdavyavahāraviṣayo'nuyāyī sa kalpito'paramārthaḥ | svasvabhāvavyavasthitāstu bhāvāḥ pāramārthiko bhedaḥ ||

[3.128–3.131,4]

nanu yadi vastvekarūpaṃ tadaikena śabdena liṅgena vā vastuni pratipāditeśabdapramāṇāntaravṛttirna syāt ||

[3.128–3.131,5]

"ekārthaśleṣaviccheda eko vyāpriyate dhvaniḥ || 128 ||"

[3.128–3.131,6]

"liṅgaṃ vā tatra vicchinnaṃ vācyaṃ vastu na kiñcana |"

[3.128–3.131,7]

"ekasya" nityatvāderarthasya "śleṣaḥ" sambandhastasya "vicchede" vyāvṛttāveko "dhvani""rliṅgaṃ" vā vyāpriyate | tatra dhvanau "liṅgo" vā "vicchinnaṃ" sarvvato vyāvṛttaṃ "na kiñcana " ekā vyāvṛttiḥ śabdena "liṅgena" vā pratipādyate na vastvityarthaḥ |

[3.128–3.131,8]

"yasyābhidhānato vastusāmarthyādakhile gatiḥ || 129 ||"

[3.128–3.131,9]

"bhavennānāphalaḥ śabda ekādhāro bhavatyataḥ ||"

[3.128–3.131,10]

"yasya" vastuno'"bhidhānato vastusāmarthyādakhile" kṛtakānityādivasturūpe "gati" | yena śabdapramāṇāntaravaiyarthyaṃ syāt | "ataḥ śabdo" bhūyānnānāphalo'nekadharmapratītiphala "ekādhāra" ekadharminiṣṭo "bhavati" |

[3.128–3.131,11]

sādhyasādhanabhāvādimākhyāya sāmānādhikaraṇyandarśayitumāha |

[3.128–3.131,12]

"vicchedaṃ sūcayannekamapratikṣipya varttate || 130 ||"

[3.128–3.131,13]

"yadānyat; tena sa vyāpta ekatvena na bhāsate |"

[3.128–3.131,14]

"viccheda"manīlādivyavaccheda"mekai" nīlādiśabdaḥ "sūcayan yadā'pratikṣipyānyada" tadvācakaśabdaprayoge sati "tena vyāptaḥ" śiṣṭa ekatvena ca bhāsate |

[3.128–3.131,15]

"sāmānādhikaraṇyaṃ syāt tadā buddhyanurodhataḥ || 131 ||"

[3.128–3.131,16]

"tadā sāmānādhikaraṇyaṃ syā"nnīlotpalamityubhayavyāvṛttiviśiṣṭaikavastuvyavasāyikāyā "buddheranurodhataḥ" || (131)

{3.132}

[3.132,0]

kiñca |

[3.132,1]

"vastudharmasya saṃsparśo vicchedakaraṇe dhvaneḥ | syāt satyaṃ sati tattve hi naikavastvabhidhāyini || 132 ||"

[3.132,2]

"dhvanervicchedakaraṇe" vyāvṛttipratipādakatve'vasthite "vastudharmasya" nīlādeḥ "saṃsparśaḥ" pravṛttiviṣayatvaṃ"syāt" | sa vicchedo hi yasmāt tatra vastuni "satyaṃ" san tasmāt sūcane tadvatī pravṛttiryuktā | "ekaṃ" sāmānyaṃ "vastu tadabhidhāyini" tu dhvanau na vastusaṃsparśaḥ || (132)

{3.133–3.135}

[3.133–3.135,0]

hetumāha |

[3.133–3.135,1]

"buddhāvabhāsamānasya dṛśyasyābhāvaniścayāt | tenānyāpohaviṣayāḥ proktāḥ sāmānyagocarāḥ || 133 ||"

[3.133–3.135,2]

"śabdāśca buddhayaścaiva vastunyeṣāmasaṃbhavāt |"

[3.133–3.135,3]

"buddhāvabhāsamānyasya dṛśyasya" sammatasya tasya svabhāvānupalabdhera"bhāvaniścayāt" | na vastuni sattvamiti kathaṃ tatpratipādikāyāḥ śrutervvastuni vṛttiḥ | "tena" vyavacchedasya vastuni sattvena "sāmānya gocarāśśabdāḥ" kalpikā "anyāpohaviṣayā" ā cā rye ṇa proktāḥ | apohaḥ śabdaliṅgābhyāṃ pratipādyata iti bruvatā | na tu bhūtasāmānyaviṣayā | "vastu"nyeṣāṃ nīlatvādīnāmanupalabdhibādhitatvenā"sambhavāt" |

[3.133–3.135,4]

"ekatvād vasturūpasya bhinnarūpā matiḥ kutaḥ || 134 ||"

[3.133–3.135,5]

"anvayavyatirekau vā naikasyaikārthagocarau |"

[3.133–3.135,6]

yadi vācyaṃ "tadeka tvād vasturūpasya" | tasmin "bhinnarūpā" anityakṛtakatvādyā "matiḥ kutaḥ" | ekatvād viṣayasyaikarūpavad buddhiryuktā viśeṣaśca sarvato vyāvṛtta iti tadātmabhūtaṃ sāmānyamapi tathā syāt | tataścaikasya sāmānyasyānvayavyatirekānuvṛttyananuvṛttī "ekārthagocarau" vyaktyantaraviṣayau na sambhavataḥ | tathā hi sāmānyaṃ vyaktyantarānuyāyi na vyaktiriti vadatā vyaktyabhinnātmanaḥ sāmānyasyānvaya"vyatirekau" viruddhāvabhyugatau syātāṃ | taccāyuktaṃ |

[3.133–3.135,7]

"abhedavyavahārāśca bhede syuranibandhanāḥ || 135 ||"

[3.133–3.135,8]

athavā vyaktyātmano vyaktirūpavad "bhede" ca sāmānyasyā"bhedavyavahārā "kasyānuyāyino'bhāvāt |

[3.133–3.135,9]

asmanmate tu |

[3.133–3.135,10]

"sarvatra bhāvād vyāvṛtternaite doṣāḥ prasaṅginaḥ |"

[3.133–3.135,11]

"sarvvatra" vyaktiṣu "bhāvāt vyāvṛtteḥ" sajātīyād vijātīyāccaite "doṣā" bhinnābhāsabuddhiviṣatvābhāvānvayavyatirekādi viruddhadharmādhyāsā "aprasaṅgino"bhavanti | śabdavikalpānāṃ bhinnabhinnavyāvṛttiviṣayatvāt vijātīyavyāvṛttyāśrayeṇānvayabuddhiviṣayatvāt | sajātīyavyāvṛttyāśrayeṇa vyatirekabuddhiviṣayatvācceti ||

[3.133–3.135,12]

kasmāt punaranyavyāvṛttau śabdasaṅketo na svalakṣaṇa ityāha |

{3.136–3.137}

[3.136–3.137,0]

"ekakāryeṣu bhāveṣu tatkāryaparicodane || 136 ||"

[3.136–3.137,1]

"gauravāśaktivaiphalyād bhedākhyāyāḥ samā śrutiḥ | kṛtā vṛddhairatatkāryavyāvṛttivinibandhanā || 137 ||"

[3.136–3.137,2]

"ekakāryeṣve"katvādhyavasāyaviṣayakāryakāriṣu bhāveṣu "tatkāryaparicoda"nanimittaṃ prativyakti "bhedākhyāyā" bhinnasya śabdasya yojanena saṃketakriyāyā vyaktyānantyād "gauravāda"śaktevaiphalyācca | "samā" ekā "śruti"ratatkāryebhyo vā vyāvṛttistannivandhanā tadāśrayā "vṛddhaiḥ kṛtā" saṃketitā | (136–137)

{3.138}

[3.138,0]

"na bhāve sarvabhāvānāṃ svasvabhāvavyavasthiteḥ | yad rūpaṃ śāvaleyasya bāhuleyasya nāsti tat || 138 ||"

[3.138,1]

"na bhāve" svalakṣaṇe kasmādityāha | "sarvvabhāvānāṃ svasvabhāvavyavasthiteḥ" kāraṇataḥ | "yadrūpaṃ śāvaleyasya bāhule" rūpaṃ | (138)

{3.139}

[3.139,0]

"atatkāryaparāvṛttirdvayorapi ca vidyate |"

[3.139,1]

"atatkāryebhyaḥ parāvṛttiśca dvayoḥ" śāvaleyabāhuleyayo"rapi vidyate" | tatastatraiva saṃketo na svalakṣaṇe |

[3.139,2]

svalakṣaṇānyeva tarhyabhinnasyaśabdasya vācyāni syurityāha |

[3.139,3]

"arthābhedena ca vinā śabdābhedo na yujyate || 139 ||"

[3.139,4]

"artha"syā"bhedena" ca "vinā śabda"syā"bhedo na yujyate"'tiprasaṅgāt | (139)

{3.140–3.144}

[3.140–3.144,0]

evantarhyekakāryataiva bhinnaśabdavācyā syādityāha |

[3.140–3.144,1]

"tasmāt tatkāryatāpīṣṭā'tatkāryādeva bhinnatā |"

[3.140–3.144,2]

yasmādarthābhedācchabdābhedaḥ kāryañca prativyakti bhinnamiti tatkāryatāpyekakāryocyate | sāpyatatkāryād bhinnataiva sa cāpohaḥ |

[3.140–3.144,3]

atatkāryavyāvṛttau saṃketakriyāṃ draḍhayituṃ dṛṣṭāntamāha |

[3.140–3.144,4]

"cakṣurādāvanekatra rūpavijñānake kvacit || 140 ||"

[3.140–3.144,5]

"aviśeṣeṇa tatkāryacodanāsaṃbhave sati | sakṛt sarvvapratītyarthaṃ kaścit sāṅketikīṃ śrutim || 141 ||"

[3.140–3.144,6]

"kuryādṛtepi tadrūpasāmānyād vyatirekiṇaḥ |"

[3.140–3.144,7]

"yathā cakṣurādā"vanekatra "kvacid rūpavijñāna"phale viṣayabhūte"'viśeṣeṇa" sāmānyena"tasya" cakṣurādi"kārya"sya kāraṇavācakaikaśabdadvāreṇa "codanā"yāḥ parebhyaḥ prakāśanāyāścakṣurālokādiṣvekasāmānyabhāvepi "saṃbhave sati kaścit" sandheyavyavahāraruciḥ "sakṛt sarvvasya" cakṣurādeḥ "pratītyarthaṃ sāṃketikīṃ" śrutiṃ "kuryāt" | kuto rūpaṃvijñānamiti "ṛte"vinā"pi tadrūpād" rūpavijñānajanakāt "sāmānyā"ccakṣurādi"vyati" |

[3.140–3.144,8]

"ekavṛtteranekopi yadyekaśrutimān bhavet || 142 ||"

[3.140–3.144,9]

"vṛttirādheyatā vyaktiriti tasminna yujyate | nityasyānupakāryatvāt nādhāraḥ;"

[3.140–3.144,10]

athaikasya sāmānyasya "vṛtteranekopi" viṣayo "yadyekaśrutimān bhavet" tadā ko doṣaḥ | nanu keyamvṛttiriṣṭā | kimādheyatā uta vyaktirabhivyaktiḥ | ityetad dvayamapi tasmin sāmānye na "yujyate" | kathamityāha | "nitya"syānādheyātiśayasyāviśiṣṭarūpasya kenacida"nupakāryatvāt nādhāraḥ" kaścit na hyanupakāraka ādhāro'tiprasaṅgāt |

[3.140–3.144,11]

nanu vadarasyānupakārakamapi kuṇḍamādhāra ityāha |

[3.140–3.144,12]

"pravisarppataḥ || 143 ||"

[3.140–3.144,13]

"śaktistaddeśajananaṃ kuṇḍāderbbadarādiṣu | na saṃbhavati sāpyatra tadabhāvepyavasthiteḥ || 144 ||"

[3.140–3.144,14]

"badarādiṣu" gurutayā "pravisarppato" visarppaṇāt | pratikṣaṇamasamānadeśotpatteḥ "kuṇḍādeḥ" sahakāriṇaḥ "taddeśajananaṃ" badaropādānadeśajananaṃ "śaktiḥ" kāraṇatvamādhāratā | sāpi śaktilakṣaṇādhāratātra sāmānye "na" saṃbhavati janyatvābhāvāt | sāmānyasya sthitiṃ kurvvan viśeṣa ādhāraḥ syādityāha | "ta"sya viśeṣasyā"bhāvepya" | (143–144)

{3.145–3.146}

[3.145–3.146,0]

"na sthitiḥ sāpyayuktaiva bhedābhedavivecane |"

[3.145–3.146,1]

na sthitirvviśeṣāt sāmānyasya svarūpātiriktāyā sthiterniṣkriyatvenābhāvāt svarūpasthitiḥ | tacca pratyekaṃ vyaktyapāyepyastīti nāsau tataḥ | astu vā sthitiḥ "sāpyayuktaiva bhedābhedavivecane" kriyamāṇe | tathā hyāśrayahetukā sthitiḥ sāmānyābhinnā'bhinnā vā syāt | bhinnā cet tasyāḥ kāraṇatvādāśraya syāt | na tu sāmānyasya sthitirasambandhāt | sāmānyasyāpi ced bhede sati ko'nayoḥ sambandhaḥ | na kāryakāraṇabhāvaḥ sthiterāśrayādutpatteḥ | sāmānyādutpattau vā na vyaktirādhāraḥ syāt | sthitihetutvābhāvāt | sāmānyañca nityatvādakāryameva | na cānyaḥsambandhosti nirākaraṇāt |

[3.145–3.146,2]

evaṃ gamanapratibandhādiṣvapi vācyaṃ | tadevaṃ na tāvadādheyatā vṛttiḥ |

[3.145–3.146,3]

vyaktirapi na yuktā |

[3.145–3.146,4]

"vijñānātpattiyogyatvāyātmanyanyānurodhi yat || 145 ||"

[3.145–3.146,5]

"tad vyaṅgyaṃ yogyatāyāśca kāraṇaṃ kārakaṃ matam | prāgevāsya ca yogyatve tadapekṣā na yujyate || 146 ||"

[3.145–3.146,6]

"yat" svarūpeṇa sthitameva sāmānyaṃ svaviṣaya"vijñānotpattiyogyatvāyātmanya" parāpekṣaṃ "tad vyaṅgyamu"cyate | yacca yogyatāyāḥ svarūpabhūtāyāḥ kārakaṃ tat kāraṇaṃ mataṃ | vyatiriktayogyatākaraṇe tu na syāt sāmānya syopalabdhiḥ | upalambhāyogyasvabhāvatvāt | yogyatāsambandhepyanupalabhyasvabhāvānapāyāt tadavastho'nupalambhaḥ | atha vyañjakābhimatairvviśeṣairna yogyatā kriyate tadā sā prāgevāstīti syāt | tathā "ca prāgevāsya yogyatve tadapekṣā" vyañjakāpekṣā "na " | (145–146)

{3.147}

[3.147,0]

"sāmānyasyāvikāryasya tatsāmānyavataḥ kutaḥ |"

[3.147,1]

"tat" tasmāt "sāmānyavato" viśeṣasya sakāśāt "sāmānyasyāvikāryasya" vyaktirapi kutaḥ sambhavati |

[3.147,2]

atha na sāmānyasya saṃskārād vyaktirvyañjikā kintvindriyasyāñjanavadityāha |

[3.147,3]

"añjanāderiva vyakteḥ saṃskāro'kṣasya na bhavet || 147 ||"

[3.147,4]

"tatpratipatterabhinnatvāt tadbhāvābhāvakālayoḥ |"

[3.147,5]

"añjanāderive"ndriyasya "na" saṃskāro "vyakteḥ" sakāśāt | "tatpratipatte"stasyā vyakte"rbhāvābhāvakālayorabhinnatvāt" | na hi yathendriyasyāñjanasaṃskārabhāvābhāvayorarthapratipatteḥ spaṣṭāspaṣṭalakṣaṇo viśeṣaḥ tathā vyaktibhāvābhāvakālayoḥ sāmānyapratīteḥ sarvvadā tulyākāratvāt tasyāḥ ||

{3.148–3.156}

[3.148–3.156,0]

kiñca |

[3.148–3.156,1]

"vyañjakasya ca jātīnāṃ jātimattā yadīṣyate || 148 ||"

[3.148–3.156,2]

"prāpto gotvādinā tadvān pradīpādiprakāśakaḥ |"

[3.148–3.156,3]

"vyañjakasya" viśeṣasya "jātīnāṃ jātimattā yadīṣyate" | tadā "gotvādinā" sāmānyena "pradīpādi"stasya "prakāśakaḥ tadvān" sāmānyavān prāptaḥ vyañjakalakṣaṇatvāt tadvataḥ | tasmānna vṛttirabhivyaktirapi tatkathamekavṛtteranekopyekaśabdavān syāt ||

[3.148–3.156,4]

kiñca |

[3.148–3.156,5]

"vyakteranyāthavānanyā yeṣāṃ jātistu vidyate || 149 ||"

[3.148–3.156,6]

"teṣāṃ vyaktiṣvapūrvāsu kathaṃ sāmānyabuddhayaḥ |"

[3.148–3.156,7]

vyakteranyā'thavā'nanyā avyatiriktā yeṣāṃ vai śe ṣi ka sāṃ khyā dīnāṃ jātirvvidyate eveti mataṃ | teṣāṃ mate vyaktiṣvapūrvvāsu kathaṃ sāmānyabuddhayaḥ syuḥ |

[3.148–3.156,8]

tathā hi |

[3.148–3.156,9]

"ekatra tatsatonyatra darśanāsambhavāt sataḥ || 150 ||"

[3.148–3.156,10]

"ananyatve'nvayābhāvādanyatvepyanapāśrayāt |"

[3.148–3.156,11]

ananyatve ekatra vyaktau tadātmanaḥ sataḥ sāmānyasyānyatra vyaktyantare'"nvayā" darśanāsambhavāt | kathaṃ sāmānyabuddhiḥ | anyatvepi jātera"napāśrayā"duktayuktyā'śrayatvābhāvāt na vyaktiṣvapūrvvāsu tannibandhanā dhīḥ syāt |

[3.148–3.156,12]

api ca sāmānyaṃ svāśrayagataṃ vā kalpyate sarvvagataṃ vā ākāśādivat | tatra prathamapakṣaṃ dūṣayitumāha |

[3.148–3.156,13]

"na yāti na ca tatrāsīdasti paścānna cāṃśavat || 151 ||"

[3.148–3.156,14]

"jahāti pūrvvaṃ nādhāramaho vyasanasantatiḥ |"

[3.148–3.156,15]

ekavyaktisthitaṃ sāmānyaṃ vyaktyantaramutpadyamānaṃ niṣkriyatvā"nna yāti | na " vyaktyutpattideśe prāgā"sīt" | vyaktimātraniṣṭhatvāt | "asti" ca "paścādu"tpatteḥ sāmānyaṃ sāmānyaśūnyāyā vyakteḥ sthityanupagamā"nna cāṃśavat" | na hi sāmānyaṃ sāvayavaṃ yena kvacidekenāvayavena samavetaṃ sad avayavāntarairutpadyamānavyaktibhiḥ sambadhyate | "na ca pūrvvo"tpanna"mādhāraṃ jahāti" | utpitsuvyaktyantareṇa sambandhārthamanyatra sthitasyāparasambandhastaddeśāgamanaṃ kila na yujyata "ityaho " svāśrayagatasāmānyavādināṃ |

[3.148–3.156,16]

kiñca |

[3.148–3.156,17]

"anyatra varttamānasya tatonyasthānajanmani || 152 ||"

[3.148–3.156,18]

"svasthānādacalatonyatra vṛttirayuktimat |"

[3.148–3.156,19]

"anyatra" pūrvvasthitāyāṃ vyaktau "varttamānasya" sāmānyasya svasmāt sthā"nādā"śrayāda"calataḥ tataḥ" pūrvvavyakte"ranyatra" sthāne "janma" yasya tatra dravye "vṛttiritya" | na hi vyaktyantarasthitasya vyaktyantaramanāgacchatastena sahānutpadyamānasya ca tatsambandho yuktaḥ |

[3.148–3.156,20]

tathā |

[3.148–3.156,21]

"yatrāsau varttate bhāvaste na saṃbadhyatepi na || 153 ||"

[3.148–3.156,22]

"taddeśinañca vyāpnoti kimapyetanmahādbhutam |"

[3.148–3.156,23]

"yatra" deśe'sau śāvaleyādi"rbhāvo varttate" tena deśena sāmānyaṃ na sambadhyate svavyaktiniṣṭhatvāt tasya | "taddeśinaṃ" sāmānyasambandharahito deśo yasya taṃ viśeṣañca "vyāpno"ti "kimapi mahādbhutametat" durbuddhivilapiteṣu ||

[3.148–3.156,24]

"vyaktyavaikatra vyaktā'tha sarvagā jātiriṣyate || 154 ||"

[3.148–3.156,25]

"sarvatra dṛśyetābhedāt sāpi na vyaktyapekṣiṇī |"

[3.148–3.156,26]

"atha sarvvatragā" jātiriṣyate "tadaikatraiva" deśe "vyaktyā vyaktā" sā jātiḥ "sarvvatra" deśe "dṛśyetābhedāt" | ekavyaktivyaktaṃ rūpaṃ "sarvvatra" vidyamānamabhinnamityupalabdhiprasaṅgaḥ | vyaṅgyavyañjakabhāvaścāyukta ityuktaṃ | bhavatu vā tathāpi na "sā" jāti"rvyaktyapekṣiṇī" |

[3.148–3.156,27]

tathā hi |

[3.148–3.156,28]

"vyañjakasyāpratītau na vyaṅgyaṃ samyak pratīyate || 155 ||"

[3.148–3.156,29]

"viparyayaḥ punaḥ kasmādiṣṭaḥ sāmānyatadvatoḥ |"

[3.148–3.156,30]

vyañjakasya pradīpādera"pratītau na vyaṅgyaṃ" ghaṭādiḥ "saṃpratīyata" iti tāvat sthitaṃ | "sāmānyatadvatoḥ punaḥ kasmād viparyaya iṣṭaḥ" | yadi vyaktiḥ sāmānyasya vyañjikā tadā vyaktergrahe sāmānyaṃ na gṛhyeta | iha tu sāmānyasya vyaṅgyasya prāg grahaṇaṃ | tatastadviśiṣṭatvena vyaktirgahyata iti kimiṣyate | vyañjakāgrahe vyaṅgyāgrahṇāt |

[3.148–3.156,31]

kiñca |

[3.148–3.156,32]

"pācakādiṣvabhinnena vināpyarthena vācakaḥ || 156 ||"

[3.148–3.156,33]

yadi sāmānyamevābhinnābhidhānaheturna vyaktayaḥ tadā "pācakādiṣvabhinnenārthena" pācakatvādisāmānyena "vinaiva" tvanmatepi pācakādiśabdaḥ kathaṃ "vācakaḥ" |

[3.148–3.156,34]

pratyayaścānuyāyī | karma pacanādi taddheturiti cet | āha |

{3.157–3.173}

[3.157–3.173,0]

"bhedānna hetuḥ karmāsya na jātiḥ karmasaṃśrayāt |"

[3.157–3.173,1]

bhedānna hetuḥ karmādi | karmāpi prativyaktyekasyāmapi paurvvāparyeṇa bhinnameva tatkathaṃ vyaktivadekābhidhānahetuḥ | karmasāmānyaṃ hetuścedāha | asya karmaṇo jātirnābhinnā'bhidhānahetuḥ | tasyāḥ karmasaṃśrayāt | karmaṇi samavetatvāt tatraivābhidhānahetutā syānna dravye |

[3.157–3.173,2]

atha karmasāmānyaṃ karmaṇi sambaddhaṃ tacca dravya iti paramparayā tatsambaddhaṃ tannimittaḥ śabdo dravye varttata ityāha |

[3.157–3.173,3]

"śrutyantaranimittatvāt karmaṇo na nimittatā || 157 ||"

[3.157–3.173,4]

"asaṃbaṃdhānna sāmānyaṃ nāyuktaṃ śabdakāraṇāt | atiprasaṃgāt ;"

[3.157–3.173,5]

"śrutyantarasya" pācakādiśabdādanyasya pāka ityādiśabdasya "nimitatvā"t "karmaṇo" dravye pācakaśabdavṛttau nāsti nimittatā paraṃparayāpi | tathā'nityatvāt sthityabhāvācca karmaṇastasminnivṛtte pācakādipratipattirnna syāt | apacatyapitadvyapadeśo dṛśyate | nityatvāt karmasāmānyaṃ pācakavyapadeśe hetuścedāha | asambandhāt | dravyeṇa karmasāmānyasya na sambandhaḥ sākṣāt tatrāsamavāyāt | nāpi paraṃparayā karmaṇā tatsamavetasya naṣṭatvātsamavāyinā sāmānyena sambandhābhāvāt | nasāmānyaṃ "śabda"sya pācakādeḥ "kāraṇānnāyuktaṃ" kiṃtvayuktamevāti"prasaṅgāt" | karmatvasya sambandhavyatirekeṇa vyapadeśahetutve sarvvatra tathātvaprasaṅgaḥ (157) ||

[3.157–3.173,6]

apacatyapi puruṣe'tītānāgataṃ karma tadvyapadeśanimittamiti cet | āha |

[3.157–3.173,7]

"karmāpi nāsajjñānābhidhānayoḥ || 158 ||"

[3.157–3.173,8]

"anaimittikatāpatteḥ ;"

[3.157–3.173,9]

na karmāsadapi jñānābhidhānayorheturanaimittikatāyā āpatteḥ | hetuṃ vinā bhavato'hetukatvaprasaṅgāt | atītānāgatañca karmāvidyamānatvādasadeva |

[3.157–3.173,10]

pākādinirvarttikā śaktiḥ pācakādivyapadeśaheturiti cet | āha |

[3.157–3.173,11]

"na ca śaktirananvayāt |"

[3.157–3.173,12]

"śakti"rhi dravyādabhinnā bhinnā vā pratipannā | abhinnā cet tadā dravyava"dananvayānna" cānvayino'nvayiśabdahetutā | atha bhinnā tadā'nupakārakayoḥ sambandhānupapatterdravyeṇopakriyamāṇā śaktistatsambandhinīti vaktavyaṃ | atrāpi dravyaṃ śaktyantareṇa svayamevāsamarthasvabhāvatayā śaktimupakarotīti vācyaṃ | ādye'navasthā dvitīye tu kāryameva kinna karotītyalaṃ śaktisvīkāreṇa ||

[3.157–3.173,13]

"sāmānyaṃ pācakatvādi yadi prāgeva tadbhavet || 159 ||"

[3.157–3.173,14]

"vyaktaṃ sattādivanno cenna paścādaviśeṣataḥ | kriyopakārāpekṣasya vyañjakatve'vikāriṇaḥ || 160 ||"

[3.157–3.173,15]

"atiśaye vā hyapyasya kṣaṇikatvāt kriyā kutaḥ |"

[3.157–3.173,16]

abhinnābhidhāne nimittaṃ "sāmānya"meva"pācakatvādi yadī"ṣyate tadā pākādikriyātaḥ "prāgeva tat" pācakatvādi sāmānyaṃ dravyotpattāveva "vyaktaṃ bhavet" | no cet prāgavyaktaṃ na "paścā"dapi vyaktaṃ "syādaviśeṣa"to viśeṣābhāvāt | nityaikarūpasya sāmānyasya kriyāyāḥ karmaṇaḥ pākādi na "upakāra"stadapekṣasya dravyasya pācakatvādisāmānya"vyañjakatve" ceṣyamāṇe"'vikāriṇaḥ" sthirasya dravyasyāpekṣā nāsti | "atiśaye vā" prāgavasthātaḥ svīkriyamāṇe kṣaṇikatvaṃ syāt | "kṣaṇikatvā"dutpattyanantaravināśitvāt "kriyā" karma kutaḥ sambhavati | utpattyanantaraṃ sthitau hi karma kuryāt | sā ca kṣaṇikasya nāstīti na tenopakāropi |

[3.157–3.173,17]

"tulye bhede yayā jātiḥ pratyāsattyā prasarpati || 161 ||"

[3.157–3.173,18]

"kvacinnānyatra saivāstu śabdajñānanibandhanam |"

[3.157–3.173,19]

vastubhūtasāmānyavādinopi vyaktīnāṃ "tulye bhede" parasparamekārthakaraṇādikayā "yayā pratyāsattyā kvacid" vyaktau śāvaleyabāhuleyayo"rjātiḥ" | saiva pratyāsattirabhinnasya "śabdajñānasya nibandhama"stu kiṃ pramāṇāntarabādhitajātisvīkāreṇa ||

<kha. sāṃkhyamatanirāsaḥ>

[3.157–3.173,20]

sāṃ khyā prāhuḥ |

[3.157–3.173,21]

"na nivṛttiṃ vihāyāsti yadi bhāvānvayoparaḥ || 162 ||"

[3.157–3.173,22]

"ekasya kāryamanyasya na syādatyantabhedataḥ |"

[3.157–3.173,23]

"yadi nivṛttiṃ" vijātīyavyavacchedaṃ "vihāya bhāvānāṃ" satvarajastamaḥsāmyāvasthāsvabhāvaprakṛtyātmanā'dvaya ekarūpo'"nvayo'paro nāsti" | "tadekasya kārya"maṅkuro"'nyasya" kṣityāderna "syāt" | bījakṣityādīnāma"tyantabhe" | aṅkurakārakaṃ yad rūpaṃ bījasya taccet kṣityādernnāsti na syādasau tatkārakaḥ | astitve caikarūpānvayaḥ |

[3.157–3.173,24]

siddhāntavādyāha |

[3.157–3.173,25]

"yadyekātmatayānekaḥ kāryasyaikasya kārakaḥ || 163 ||"

[3.157–3.173,26]

"ātmaikatrāpi vāstīti vyarthāḥ syuḥ sahakāriṇaḥ |"

[3.157–3.173,27]

"yadyekātmatayā'neko" bījaśalilādiḥ "kāryasyā"ṅkura"syaikasya kārakasta"dāṅkurakāraka "ātmā"'nuyāyī | "ekatrāpi" bīje'nyatra vā"stīti vyarthāḥ sahakāriṇaḥ " ekatra vidyamānenaiva tenātmanā kāryotpatteḥ |

[3.157–3.173,28]

"nāpaityabhinnaṃ tad rūpaṃ viśeṣāḥ khalvapāyinaḥ || 164 ||"

[3.157–3.173,29]

"ekāpāye phalābhāvād viśeṣebhyastadudbhavaḥ |"

[3.157–3.173,30]

sahakāriṇāmabhāvepi bījasatve"'bhinnaṃ tat" pradhānaṃ karttṛ"rūpaṃ nāpaiti"nityatvāt vyaktisatvācca | "viśeṣāḥ khalu nūnamapāyino" na pradhānaṃ |"ekasya" sahakāriṇo viśeṣasyā"pāye"pi phalasyā"bhāvāt | viśeṣebhyasta"sya kāryasya "udbhavo" niścīyate na pradhānāt | viśeṣasyānvayavyatirekānuvidhānāt | sāmānyasyaviparyayāt |

[3.157–3.173,31]

"sa pāramārthiko bhāvo ya evārthakriyākṣamaḥ || 165 ||"

[3.157–3.173,32]

"sa ca nānveti yonveti na tasmāt kāryasambhavaḥ |"

[3.157–3.173,33]

sa eva "pāramārthiko bhāvo yorthakriyākṣamaḥ |" viśeṣorthakriyākṣamo "nānveti" parasparaṃ bhedāt | "yo'nveti" pradhānākhyo bhāvo "na tasmāt kāryasya " |

[3.157–3.173,34]

yadyekarūpānanugamastadā viśeṣeṣvapi kecijjanayanti nāpara iti kutoyaṃvibhāga ityāha |

[3.157–3.173,35]

"tenātmanāpi bhede hi hetuḥ kaścinna cāparaḥ || 166 ||"

[3.157–3.173,36]

"svabhāvoyamabhede tu syātāṃ nāśodbhavau sakṛt |"

[3.157–3.173,37]

yenaikarūpānvaye sahakārivaikalyaprasaṅga"stena" kāraṇenā"tmanā" svarūpeṇa bījajalaśilānalādīnāṃ "bhedepi kaścit" kṣitiśalilabījādiraṅkurasya "heturna " śilānalādiḥ | "hi" yasmāt "svabhāvoyama"ṅkurajananaśaktaḥ | "taditaraśca" pramāṇadṛṣṭo bījādīnāṃ śilādīnāñca nātra paryanuyogāvatāraḥ | kuta utpanna iti cet | svasvahetoḥ | sopi kasmāt tajjanaka iti cet | svahetoḥ | "tatrāpi""praśne tadevottaraṃ" | anādiśca hetuphalaparaṃparaikarūpānugamād | viśeṣāṇā"mabhedetu" svīkriyamāṇe "sakṛde"kasya "nāśodbha" | viśeṣāntarayoryathāsaṃbhavaṃ nāśo janmani ca tadaparasya viśeṣasya tadabhinnarūpatayā nāśodbhavau syātā |

[3.157–3.173,38]

"bhedopi tena naivaṃ ced ya ekasmin vinaśyati || 167 ||"

[3.157–3.173,39]

"tiṣṭhatyātmā na tasyāto na syāt sāmānyabhedadhīḥ |"

[3.157–3.173,40]

atha parasparaṃ viśeṣāṇāmekāntena nābhedaḥ | kintarhi "bhedo" viśeṣarūpatayā | "tena" bhede"naivaṃ" sakṛnnāśodbhavaprasaṅgo "na cet" | yadyeka"smin" viśeṣe "vinaśyati" | "tiṣṭhatyātmā"nuyāyī pradhānākhyastadā sa "tasya" viśeṣasyātmā na bhavati | na hi yasmin vinaśyati yo "na" naṣṭaḥ sa tasya svabhāvo viruddhadharmādhyāsalakṣaṇatvādabhedasya | "ataḥ" parasparaṃ sarvvathā bhedā"nna syāt sāmānyabhedadhīḥ" | anvayi sāmānyamananvayī bheda ucyate | yadā ca sāmānyaṃ bhedād bhinnaṃ tadā'nugāmivyaktisvarūpaṃ na sāmānyaṃ | na ca tadātmako bhedaḥ | atastadbuddhirapi na bhavet |

[3.157–3.173,41]

nanvanyanivṛttāvapi samānametat | bhāve naśyati anyanivṛttirnaśyati na vā | yadi naśyati na syād vyaktyantare tadbuddhiḥ | atha na naśyati tadā'tyantabhedāta sāmānyabhedabuddhirna syādityāha |

[3.157–3.173,42]

"nivṛtterniḥsvabhāvatvāt na sthānāsthānakalpanā || 168 ||"

[3.157–3.173,43]

"upaplavaśca sāmānyadhiyastenāpyadūṣaṇā |"

[3.157–3.173,44]

"nivṛtterniḥsvabhāvatvāt na sthānāsthānayoḥ" sthitinivṛttyoḥ "kalpanā" yuktā | kalpitā hyanyanivṛttiḥ niḥsvabhāvā sā kiṃ bhāvād bhinnā'bhinnā veti na yuktā kalpanā | na hi śaśaviṣāṇaṃ bhinnamabhinnamveti yuktaṃ kalpiyituṃ | upaplavo mithyātvañca sāmānyadhiyo viṣayābhāvāt | tena nāpyadūṣaṇā ||

[3.157–3.173,45]

"yattasya janakaṃ rūpaṃ tatonyo janakaḥ katham || 169 ||"

[3.157–3.173,46]

"bhinnā viśeṣā janakāḥ ;"

[3.157–3.173,47]

nanūktaṃ yadi bhāvāḥ sarvvathā bhinnāstadā "yattasya" bījasya "janakaṃ rūpaṃ na" tadanyasya kṣityāderiti "tatonyo janakaḥ katha"miti | atrottaramapyuktamabhinnarūpānvayavyatirekānuvidhānābhāvād bhinnā"viśeṣā" eva "janakā"stadanvayavyatirekānuvidhānāt kāryasya sarvva eva te tatkāryasyotpādakatayotpannāstadutpādayanti |

[3.157–3.173,48]

"apyabhedopi teṣu cet | tena te'janakāḥ proktāḥ ;"

[3.157–3.173,49]

teṣu viśeṣeṣvanvayinā rūpeṇābhedopyasti tenaiva te janakā iti cet | tenānvayirūpeṇa te viśeṣā ajanakāḥ proktāḥ ekatrāpi viśeṣe tadbhāvāt sahakārivaiphalyaprasakteḥ | tadanvayavyatirekānarthavidhānād viśeṣasya viparyayācceti |

[3.157–3.173,50]

kiñca |

[3.157–3.173,51]

"pratibhāsopi bhedakaḥ || 170 ||"

[3.157–3.173,52]

"ananyabhāk sa evārthastasya vyāvṛttayopare |"

[3.157–3.173,53]

"pratibhāsopyananyabhāg bhedako" viśeṣāṇāmasaṃkīrṇṇarūpavyavasthāpanāt | api śabdādutpattisthitivināśādayaśca samānāḥ | tataśca viśeṣa evārthaḥ pāramārthikaḥ | ye "tvapare" sāmānyādayo dharmāste "tasya" śeṣasya vijātīyād "vyāvṛttayaḥ" kalpitā anarthakriyākāriṇaḥ |

[3.157–3.173,54]

"tat kāryaṃ kāraṇañcoktaṃ tatsvalakṣaṇamiṣyate || 171 ||"

[3.157–3.173,55]

"tattyāgāptiphalāḥ sarvāḥ puruṣāṇāṃ pravṛttayaḥ |"

[3.157–3.173,56]

arthakriyākāri tu yad rūpaṃ tatkārya "kāraṇañcoktaṃ tatsvalakṣaṇamiṣyate | "rthānarthaprāptiparihāraiṣiṇāṃ "pravṛttayaḥ sarvvāḥ" |

[3.157–3.173,57]

kiñca |

[3.157–3.173,58]

"yathā'bhedāviśeṣepi na sarvaṃ sarvvasādhanam || 172 ||"

[3.157–3.173,59]

"tathā'bhedāviśeṣepi na sarvvaṃ sarvvasādhanam |"

[3.157–3.173,60]

sāṃ khya syāpi mate "yathā'bheda"sya pradhānātmatayā sarvvabhāveṣva"viśeṣepi na sarvva" vyaktaṃ "sarvva"sya kāryasya "sādhanaṃ" hetuḥ | "tathā bhedāviśe" kṣitibījānalaśilādikaṃ "sarvva"sya tāpāṅkurādeḥ "sādhanaṃ" |

[3.157–3.173,61]

"bhede hi kārakaṃ kiñcid vastudharmatayā bhavet || 173 ||"

[3.157–3.173,62]

viśeṣāntarād "bhede hi" sati "vastudharmatayā" vastusvabhāvatvāt "kiñcid" vastu "kārakaṃ bhavet" | na sarvvamiti yuktaṃ svahetubalāyātatvād bhinnaśaktikatvasya | (173)

{3.174}

[3.174,0]

"abhede tu virudhyete tasyaikasya kriyākriye |"

[3.174,1]

"abhede tu" sarvvabhavānāṃ "virudhyete tasyaikasyā"ṅkurādeḥ "kriyākriye" bījarūpatayā pradhānamaṅkurakārakamakārakañca dahanarūpatayā | vipratiṣiddhañcaitat kathamekasya yuktaṃ ||

[3.174,2]

"bhedopyastyakriyātaścet na kuryuḥ sahakāriṇaḥ || 174 ||"

[3.174,3]

vyaktīnāṃ mitho vyaktirūpatayā "bhedopyasti" | vyaktyantarasādhyasya kāryasyā"kriyātaścet" | tadā bhedāt "sahakāriṇaḥ" kāryaṃ "na kuryuḥ" | ekasya yaḥ kārakaḥ svabhāvastasyānyatrābhāvāt | (174)

{3.175}

[3.175,0]

"paryāyeṇātha karttṛtvaṃ sa kiṃ tasyaiva vastunaḥ |"

[3.175,1]

atha kārakaikasvabhāvānugamāt sahakāriṇāṃ "paryāyeṇa karttṛtvaṃ" | sa paryāyastasyānvayina ekasya "vastunaḥ kiṃ" kasmāt yuktaḥ | na hyekaṃ vastu kārya kurvvata paryāyeṇa na karotīti yuktaṃ vyapadeṣṭuṃ tenaiva kriyamāṇatvāt | sahakāriṇāṃ bahūnāṃ paryāyeṇa kriyā sambhāvyate | teṣu caikasya kārakaṃ rūpamanyatra nāstīti na te kuryuḥ | sarvveṣāñca svahetuvalāyāta ekakāryakārakaḥ svabhāvo'smābhiriva sāṃ khyai rneṣyate ||

[3.175,2]

kiñca |

[3.175,3]

"atyantabhedābhedau tu syātāṃ tadvati vastuni || 175 ||"

[3.175,4]

"tadvati" sāmānyaviśeṣavati "vastuni" svīkriyamāṇe"'tyantame"kāntena sāmānyaviśeṣayorbhedābhedo "syātāṃ" | sāmānyasvarūpatvād bhedasya sāmānyameva bhavenna bhedo bhedātmatvāt sāmānyasya bheda eva bhavet sāmānyaṃ | (175)

{3.176–3.184aba}

[3.176–3.184aba,0]

atha tayoḥ kathañcana bhedopyastīti cedāha |

[3.176–3.184aba,1]

"anyonyaṃ vā tayorbhedaḥ sadṛśāsadṛśātmanoḥ |"

[3.176–3.184aba,2]

"tayoḥ" sāmānyaviśeṣayoḥ "sadṛśāsadṛśātmanoḥ sādhāra"ṇāsādhāraṇasvarūpayoranyonyaṃ "bheda" eva "vā" bhavet | na kathañcidekatvaṃ |

[3.176–3.184aba,3]

etadeva sphuṭayituṃ pūrvvapakṣayati |

[3.176–3.184aba,4]

"tayorapi bhaved bhedo yadi yenātmanā tayoḥ || 176 ||"

[3.176–3.184aba,5]

"bhedaḥ sāmānyamityetad yadi bhedastadātmanā | bheda eva;"

[3.176–3.184aba,6]

na sarvvātmanā'bheda"stayoḥ" sāmānyaviśeṣo"rapi" kathañcid "bhedo " | anyathā sāmānyaviśeṣabhāvānupapattiḥ | atrāha | "yenātmanā" svarūpeṇa sādhāraṇena cāsādhāraṇena ca "tayoḥ" sāmānyaviśeṣayo"rbhedaḥ sāmānyaṃ" viśeṣa "ityetad" vyavasthāpyate | tenātmanā sādhāraṇāsādhāraṇena "yadi bhedastadā" bheda eva "tayoḥ" syāt bhinnalakṣaṇatvāt |

[3.176–3.184aba,7]

"tathā ca syānniḥsāmānyaviśeṣatā || 177 ||"

[3.176–3.184aba,8]

"bhedasāmānyayoryadvad ghaṭādīnāṃ parasparam |"

[3.176–3.184aba,9]

"tathā ca niḥsāmānyaviśeṣatā" samānyaviśeṣarūpatā'bhāvaḥ sāmānyaviśeṣayorabhitayoḥ "syāt | yadvad ghaṭādīnāṃ" viśeṣāṇāṃ "parasparaṃ" na sāmānyaviśeṣatā | viśeṣaḥ svalakṣaṇarūpamanugāmi sāmānyaṃ tadevānugāmi viśeṣa ucyate | yadi tu tayorbheda eva na sāmānyaviśeṣabhāvaḥ syāt |

[3.176–3.184aba,10]

"yamātmānaṃ puraskṛtya puruṣoyaṃ pravartate || 178 ||"

[3.176–3.184aba,11]

"tatsādhyaphalavāñchāvān bhedābhedau tadāśrayau | cintyate svātmanā bhedaḥ ;"

[3.176–3.184aba,12]

api cāyaṃ vyavahārī "puruṣo yama"rthasyā"tmānaṃ" svabhāvaṃ "puraskṛtya" pravṛttiviṣayatvenāgrahaṃ kṛtvā "tatsādhyaphalavāñchāvān" arthasādhyaphalasamīhāyuktaḥ sana "pravarttate | tadāśrayau" tadarthaviṣayau "bhedābhedau" śāstrakāraiścintyete | na tvarthakriyānupayuktasāmānyaviṣayau | teṣāñcārthakriyākāriṇāṃ puruṣapravṛttiviṣayāṇāmarthānāṃ "svātmanā" svarūpeṇa "bhedaḥ" |

[3.176–3.184aba,13]

kathaṃ tarhyekabuddhiśabdaviṣayatetyāha |

[3.176–3.184aba,14]

"vyāvṛttyā ca samānatā || 179 ||"

[3.176–3.184aba,15]

"astyeva vastu nānveti pravṛttyādiprasaṅgataḥ |"

[3.176–3.184aba,16]

"vijātīyād vyāvṛtyā ca sā samānatā'styeva" | svasvabhāvaniyatantu svalakṣaṇaṃ "vastu nānveti" sarvvatra "pravṛttyādiprasaṅgataḥ" | agnirapi"śa"lilasvabhāva eveti "śa"lilārthī tatrāpi pravartteta | tasmāt sthitametat | na kiñcit kimapyanvetīti |

<ga. jainamatanirāsaḥ>

[3.176–3.184aba,17]

"etenaiva yadāhrīkāḥ kimapyayuktamākulam || 180 ||"

[3.176–3.184aba,18]

"pralapanti pratikṣiptaṃ tadapyekāntasambhavāt |"

[3.176–3.184aba,19]

"etena sāṃ khya" matanirākaraṇe"naivāhrīkā" di ga mba rā"yat""syāduṣṭro dadhi " ti | "kimapyayukta"tayā heyopādeyaviṣayāpariniṣṭhānā"dākulaṃ pralapanti tadapi pratikṣiptamekāntasya bhedasya sambhavāt" |

[3.176–3.184aba,20]

ākulatvamevākhyātumāha |

[3.176–3.184aba,21]

"sarvaṃsyobhayarūpatve tadviśeṣanirākṛteḥ || 181 ||"

[3.176–3.184aba,22]

"codito "dadhi khāde" ti kimuṣṭraṃ nābhidhāvati |"

[3.176–3.184aba,23]

"sarvvasya" vastuna "ubhayarupatve" svapararūpatve sati "tadviśeṣa"sya dadhyeva dadhinoṣṭrauṣṭra evoṣṭro na dadhītyasya bhedasya "nirākṛteḥ | dadhi khādeti codito" niyojyaḥ "kimuṣṭraṃ" prati "nābhidhāvati" |

[3.176–3.184aba,24]

"athārastyatiśayaḥ kaśicad yena bhedena varttate || 182 ||"

[3.176–3.184aba,25]

"sa eva viśeṣo'nyatra nāstītyanubhayaṃ param |"

[3.176–3.184aba,26]

"athāsti" dadhnaḥ sakāśād uṣṭrasyā"tiśayo" viśeṣaḥ "kaścid yena" viśeṣeṇa coditena "bhedena" pratiniyamena dadhiśabdād dadhnyeva uṣṭraśabdāduṣṭra eva "pravarttate" | evantarhi "sa" viśeṣa evānyatrāsambhavī uṣṭro viśeṣo dadhilakṣa"ṇo'nyatra" vastuni "nāstīti" sarvvaṃ va"stvanubhayaṃ" na svapararūpaṃ kintu "para"meva parasmāt |

[3.176–3.184aba,27]

kiñca |

[3.176–3.184aba,28]

"sarvvātmatve ca sarvveṣāṃ bhinnau syātāṃ na dhīdhvanī || 183 ||"

[3.176–3.184aba,29]

"bhedasaṃhāravādasya tadabhedādasambhavaḥ |"

[3.176–3.184aba,30]

"sarvveṣāṃ" bhāvānāṃ "sarvvātmatve ca bhinnau dhīdhvanī" na syātāmekaviṣayatvāt | tayordhīdhvanyo"rabhedāt bhedasaṃhāravādasyāsambhavaḥ" syāt | uṣṭrād bhinnaṃ dadhīti bhedavyavahāro dadhyevoṣṭra iti ca tadātmatopasaṃhāravyavahāraśca buddhiśabdayorabhedānna syāt | na hi buddhiśabdayorbhedavyavahāro yuktaḥ | tannibandhanatvāt tasya | tadabhāvepi bhāve cātiprasaṅgāt | bhedapratītyorbhāvāt tādātmyopasaṃhāraśca kathaṃ tadadhīnatvāt tasya |

{iii.iii}

<3. śabdacintā>

{3.184cd–3.200}

[3.184cd–3.200,0]

"dravyābhāvādabhāvasya śabdā rūpābhidhāyinaḥ || 184 ||"

[3.184cd–3.200,1]

"nāśaṅkyā eva siddhāste'tovyavacchedavācakāḥ |"

[3.184cd–3.200,2]

uktaṃ tāvad bhāvādiśabdānāṃ vyavacchedaviṣayatvaṃ | yepyabhāvādiśabdā "abhāvasya" svarūpā"bhāvāt" tepi "rūpābhidhāyino" vastuvācakā "nāśaṅakyā eva" | sambhavad vastu vācyaṃ syānna veti cintyetāpi | yatra tu vastveva nāsti tatra kā cintā | "ataste"'bhāvādiśabdā "vyavacchedasya" bhāvavyāvṛtte"rvvācakāḥ siddhāḥ" | tasmāt sthitametat svabhāvahetorvvastutaḥ sādhyātmakatvepi na pratijñārthaikadeśo hetuḥ | sādhyasādhanadharmidhvanivikalpānāṃ bhinnavyavacchedaviṣayatvāt | na ca sādhyādīnāṃ kalpitatvaṃ bhedasya kalpanāt | śabdatvena niścito dharmī sattvena ca hetuḥ | kṣaṇikatvena niścitaḥ sādhyaḥ | ityakalpitā eva dharmyādaya ityuktaṃ |

[3.184cd–3.200,3]

sa cāyaṃ svabhāvo hetuḥ ||

[3.184cd–3.200,4]

"upādhibhedāpekṣo vā svabhāvaḥ kevalo'thavā || 185 ||"

[3.184cd–3.200,5]

"ucyate sādhyasidhyarthaṃ nāśe kāryatvasattvavat |"

[3.184cd–3.200,6]

kvacidupādhibhedo viśeṣaṇaviśeṣo bhinno'bhinno vā tadapekṣaḥ | "kevalo" viśeṣaṇarahitaḥ śuddho"thavā sādhyasidhyarthamucyate nāśe kāryatvasattvavat" | nāśe sādhye kāryatvaṃ bhinnaviśeṣaṇā"pekṣaḥ svabhāvaḥ" tajjanmanyapekṣitaparavyāpārasya kāryatvāt | evaṃ pratyayabhedabheditvādayo draṣṭavyāḥ | utpattimatvaṃ punarabhinnaviśeṣaṇamutpattyā svabhāvabhūtayā kalpitabhedayā viśeṣaṇāt | sattvantu kevalaṃ nāśa eva sādhye svabhāvo viśeṣaṇānupādānāt |

[3.184cd–3.200,7]

"sattāsvabhāvo hetuścet sā sattā sādhyate katham || 186 ||"

[3.184cd–3.200,8]

"bhedenānanvayāt soyaṃ vyāhato hetusādhyayoḥ |"

[3.184cd–3.200,9]

nanu "sattāsvabhāvo hetuśceda"bhimataḥ sāmānyarūpo viśeṣasyānanvayāt | "tadā " pradhānākhyā sarvvavyaktivyāpinī "kathaṃ sādhyate"'cetanatvādihetoḥ | atha bhedānāṃ parasparamatyantaṃ "bhedenānanvayānna" sādhyate tadā "soyaṃ" bhedānāmananvayo hi "hetusādhyayorvyāhitaḥ" |

[3.184cd–3.200,10]

arthānanvayinaḥ sādhyatā na yuktā tathā sādhanatāpi | tat kathaṃ sattvaṃ sādhanaṃ | tasmāt sattā sāmānyaṃ sādhyañca sādhanañcānanvayāt syāt |

[3.184cd–3.200,11]

atrāha |

[3.184cd–3.200,12]

"bhāvopādānamātre tu sādhye sāmānyadharmiṇi || 187 ||"

[3.184cd–3.200,13]

"na kaścidarthaḥ siddhaḥ syādaniṣiddhañca tādṛśam |"

[3.184cd–3.200,14]

"bhāvaḥ" sattā sā "upādānaṃ" viśeṣaṇaṃ yasya sa bhāvopādānaḥ | sa eva kevalasta"nmātraṃ" tasmin "sādhye sāmānyadharmiṇi" sāmānyadharmavati "na kaścidarthaḥ" pradhānasiddhilakṣaṇaḥ sāṃ khya sya "siddhaḥ syāt" | satvamātraviśeṣaṇasya dharmiṇaḥ sādhanāt | "aniṣiddhañca tādṛśaṃ" sādhyaṃ bhedānāṃ satvasyeṣṭatvāt ||

[3.184cd–3.200,15]

"upāttabhede sādhyesmin bhaveddheturananvayaḥ || 188 ||"

[3.184cd–3.200,16]

"sattāyāṃ tena sādhyāyāṃ viśeṣaḥ sādhito bhavet |"

[3.184cd–3.200,17]

athaikasukhādyātmakamityapradhānaviśeṣaṇaviśeṣitaṃ sattvaṃ sādhyaṃ | tado"pāttabhede " sattve bhaveddheturananvayo'nvayarahitaḥ pradhānasya kvacidanvayāsiddheḥ | sāmānyameva punaḥ kinna sādhyate | sāmānye sādhye siddhasādhanadoṣāt | "sattāyāṃ sādhyāyā"miṣṭāyāṃ "tena" vādinā "viśeṣa" evābhimataḥ "sādhito bhavet" |

[3.184cd–3.200,18]

atra cānanvayadoṣa uktaḥ |

[3.184cd–3.200,19]

asmākantu |

[3.184cd–3.200,20]

"aparāmṛṣṭatadbhede vastumātre tu sādhane || 189 ||"

[3.184cd–3.200,21]

"tanmātravyāpinaḥ sādhyasyānvayo na vihanyate |"

[3.184cd–3.200,22]

"aparāmuṣṭo"'nadhyavasitaḥ tasya vastuno"bhedo" yasmin tasmin "vastumātre "nityatvasyā"nvayo na vihanyate"'taḥ sādhanatvaṃ sattvasya yuktaṃ |

[3.184cd–3.200,23]

nanu dhūmādagnisādhanepi samānametat | tathā hi yadi dhūmādagnisattāmātraṃ sādhyate tadā siddhasādhyatā | atha parvvate'stīti sādhyate tadā'nvayāsiddhiḥ | naitadasti | na hi pakṣāyogavyavacchedastamagniṃ viśeṣīkaroti | anagnivyāvṛttasya sādhanāt | sattāsādhane tu tad sattvaviśeṣa eva pradhānākhyaḥ sādhyaḥ |

[3.184cd–3.200,24]

kiñca |

[3.184cd–3.200,25]

"nāsiddhe bhāvadharmosti vyabhicāryubhayāśrayaḥ || 190 ||"

[3.184cd–3.200,26]

"dharmo viruddho'bhāvasya sā sattā sādhyate katham |"

[3.184cd–3.200,27]

sattāyāṃ sādhanamacetanatvādīṣṭaṃ sadbhāvadharmo'bhāvadharma ubhaya dharmo vā bhavet | tatra sādhanāt prāga"siddhe" bhāve "bhāvadharmo" nāstītyasiddhāsau | "ubhayāśrayo" bhāvābhāvadharmaśca "vyabhicārya"naukāntikaḥ | na hyubhayadharma ekāntenaikasattāṃ gamayati | amūrtatvamiva vastutāṃ | "abhāvasya" tu "dharmo viruddho"'sattvasādhanāt | tatastrividhadoṣaduṣṭatvāt sādhanasya"sā sattā kathaṃ sādhyate" |

[3.184cd–3.200,28]

sādhanapakṣetu sattā dharmiṇi siddhatvānnāsiddhā | anityatāvyāptiprāpteḥvirodhavyabhicārau cāpāstau | tasmād |

[3.184cd–3.200,29]

"siddhaḥ svabhāvo gamako'to gamyastasya vyāpakaḥ || 191 ||"

[3.184cd–3.200,30]

"siddhaḥ svabhāvaniyataḥ svanivṛttau nivartakaḥ |"

[3.184cd–3.200,31]

"vyāpyasvabhāvaḥ" sādhyātmatayā "siddho" niścito gamakaḥ | tasya vyāpyasya vyāpakaḥ svabhāvaḥ siddho gamyaḥ | vyāpakasya tatra bhāva eva | vyāpyasya ca tatraiva bhāva ityubhayadharmarūpāyā vyāpteḥ siddhatvāt |

[3.184cd–3.200,32]

"ataścāyaṃ"vyāpakaḥ "svanivṛttau" tasya vyāpyasya "nivarttakaḥ" | anena sādharmyavaidharmyaprayogāvuddiṣṭau |

<(1) nirhetukavināśaḥ>

[3.184cd–3.200,33]

udāharaṇamāha |

[3.184cd–3.200,34]

"anityatve yathā kāryamakāryaṃ vā'vināśini || 192 ||"

[3.184cd–3.200,35]

"ahetutvād vināśasya svabhāvādanubandhitā |"

[3.184cd–3.200,36]

"anityatve" sādhye "kārya" hetu"ryathā" yat kṛtakaṃ tadanityaṃ tathā ghaṭaḥ kṛtakaśca śabda iti sādharmyaprayogaḥ | akāryamakāryasvabhāvo vā"'vināśini" nāśābhāva iti | anityatvanivṛttau kṛtakatvanivṛttiryathākāśe kṛtakaśca śabda iti vaidharmyaprayogaḥ | kathaṃ punargamyate sattvamātrānubandhinī naśvaratetyāha | "ahetutvāt" ahetukṛtatvād "vināśasya svabhāvād" vastusattāmātreṇā"nubandhitā" |

[3.184cd–3.200,37]

kasmādevamityāha |

[3.184cd–3.200,38]

"sāpekṣāṇāṃ hi bhāvānāṃ nāvaśyambhāviteṃkṣyate || 193 ||"

[3.184cd–3.200,39]

"bāhulyepīti cet tasya hetoḥ kvacidasambhavaḥ |"

[3.184cd–3.200,40]

"sāpekṣāṇāṃ bhāvānāṃ hi" yasmāda"vaśyaṃbhāvitā nekṣyate" rāgasyeva vāsasi | tataśca kaścid ghaṭo na vinaśyedapi | vināśakānāṃ hetūnāṃ bāhulyādavaśyaṃ iti cet | "bāhulyepi" tasya nāśakasya hetoḥ kvacid ghaṭādāvasambhavaḥ syāt | tadvyāghātakānāmapi bāhulyāt |

[3.184cd–3.200,41]

"etena vyabhicāritvamuktaṃ kāryāvyavasthiteḥ || 194 ||"

[3.184cd–3.200,42]

"sarveṣāṃ nāśahetūnāṃ hetumannāśavādinām |"

[3.184cd–3.200,43]

"etena" nāśahetūnāṃ pratirodhasambhavena hetumannāśavādināṃ matena "nāśahetūnāṃ" mudgarādīnāṃ "sarvveṣāṃ" nāśe kārye'numāpayitavye "vyabhicāritvamuktaṃ" boddhavyaṃ | "kāryā" | vināśahetorvināśasyotpattiniyamābhāvāt |

[3.184cd–3.200,44]

kathaṃ punarvvināśasyāhetutetyāha |

[3.184cd–3.200,45]

"asāmarthyācca taddhetorbhavatyeva svabhāvataḥ || 195 ||"

[3.184cd–3.200,46]

"yatra nāma bhavatyasmādanyatrāpi svabhāvataḥ |"

[3.184cd–3.200,47]

"asāmarthyācca taddheto"rvvinaśvarasya vā bhāvasya vināśaḥ kriyate nāśahetunā | tatra vinaśvarasya svayameva vināśādalaṃ nāśahetunā | avinaśvarasya nāśaṃ karttuṃ na kaścit samarthaḥ | ca śabdāt kriyāpratiṣedhaḥ syāt | tathā hyabhāvo yadi paryudāso bhāvāntaraṃ kapālādikaṃ tadā tasya mudgarādihetuteṣyata eva | tadutpādepi ghaṭasya na kiñciditi prāgvadupalabdhyādiprasaṅgaḥ | tasmādabhāvaṃ karoti. bhāvaṃ na karotīti syāt | tathā cākartturahetutaiva | tasmād vināśahetorayogāt eva vināśaḥ svabhāvataḥ svahetorbhavati "asmādi"ti bhāvo hetuḥ | "yatra nāma" vināśo "bhava"tīti mudgarāt kapālotpattau lokābhimānastatra vināśakāyogāt svahetoreva vinaśvarasvabhāvatayotpatterdvitīye kṣaṇe na bhavatīti vaktavyaṃ | tasmādahetutvavyavasthānādanyatrāpi yatra visadṛśānutpattyā vināśotpattyabhimāno nāsti tatrāpi "svabhāvataḥ" svahetoreva vinaśyatīti vināśa ekakṣaṇasthāyī bhāvo jāyate |

[3.184cd–3.200,48]

tathāvidhe ca bhāvamātrānurodhini vināśe satvaṃ heturavyabhicāraḥ kāryasya kāraṇe tadadhīnatvādityuktaṃ | tadevāha |

[3.184cd–3.200,49]

"yā kācid bhāvaviṣayā'numitirdvividhaiva sā || 196 ||"

[3.184cd–3.200,50]

"svasādhye kāryabhāvābhyāṃ sambandhaniyamāt tayoḥ |"

[3.184cd–3.200,51]

"yā kācid bhāvaviṣayānumitiḥ" sā "dvividhaiva kāryabhāvābhyāṃ" hetubhyāṃ kāraṇavyāpakaviṣayā bhavantī "tayoḥ" kāryasvabhāvayoḥ eva "svasādhye sambandhasya niyamāt |" anyasya tu sādhye'nāpatteratadātmatvācca nāvyabhicāraniyamaḥ |

<(2) anupalabdhicintā>

<ka. anupalabdheḥ prāmāṇyam>

[3.184cd–3.200,52]

anupalabdherapyupalabdhinivṛttimātralakṣaṇāyāḥ prāmāṇyamākhyātumāha |

[3.184cd–3.200,53]

"pravṛtterbuddhipūrvatvāt tadbhāvānupalambhane || 197 ||"

[3.184cd–3.200,54]

"pravarttitavyaṃ netyuktā'nupalabdheḥ pramāṇatā |"

[3.184cd–3.200,55]

sajjñānaśabdavyavahārāṇāṃ"pravṛtterbuddhipūrvvakatvāt ta"syā buddhe"rbhāvānupalambhane" kāraṇābhāvāt pravartitavyaṃ neti sāmarthyāt sidhyati | na hi kāraṇābhāvaṃ kāryaṃ yuktaṃ | ato'nupalabdherupalabdhinivṛttirupāyāḥ pravṛttiniṣedhe sādhye pramāṇatoktā cā rye ṇa | na piśācādikaṃ ghaṭādikaṃ saditi vaktavyamanupalabdheriti sadvyavahārapratiṣedhamātraṃ sādhyate na tvasattvavyavahāraḥ |

[3.184cd–3.200,56]

yatra tarhi pratyakṣānumānayoḥ śāstrasya nivṛttistasyābhāva eva sādhayituṃ yukta ityāha |

[3.184cd–3.200,57]

"śāstrādhikārāsambaddhā bahavorthā atīndriyāḥ || 198 ||"

[3.184cd–3.200,58]

"aliṅgāśca kathanteṣāmabhāvonupalabdhitaḥ |"

[3.184cd–3.200,59]

"śāstrādhikāre'sambaddhā" anena śāstraviṣayatvamāha | "bahavo'rthā" aniyatakāraṇopanipātajanyāḥ sūkṣmā durllakṣabhedā manovṛttayo janmināṃ | deśaphalavyavahitā vā'nutpannā dravyaviśeṣā "atīndriyāḥ" | anena pratyakṣāviṣayatāmāha | liṅgāccānanumeyatāmāha | "teṣāma"rthānāṃ pratyakṣānumānaśāstranivṛttilakṣaṇāyā "anupalabdhitaḥ " sādhayituṃ yuktaḥ | satyapyanupalambhe teṣāṃ sattvasambhavāt |

[3.184cd–3.200,60]

ata īdṛśyanupalabdhiḥ |

[3.184cd–3.200,61]

"sadasanniścayaphalā neti syād vā'pramāṇatā || 199 ||"

[3.184cd–3.200,62]

"pramāṇamapi kācit syād liṅgātiśayabhāvinī |"

[3.184cd–3.200,63]

"sato'sanniścayaphalā neti apramāṇatā" vā'syāḥ syāt | sattvapratiṣedhe sādhye "kācit" tvanupalabdhirlliṅgajā pratītirasminneva sādhye "pramāṇamapi" liṅgaviśeṣaprabhavā | yathoktaṃ prāgghetubhedavyapekṣayeti | upalabdhilakṣaṇaprāptānupalabdhiliṅgajetyarthaḥ |

[3.184cd–3.200,64]

"svabhāvajñāpakājñānasyāyaṃ nyāya udāhṛtaḥ || 200 ||"

[3.184cd–3.200,65]

yat punaruktamapramāṇamanupalabdhiriti | yasya kasyacit "svabhā"vasya jñāpakasyaliṅgasya cā"jñānasyā"nupalabdhe"rayaṃ nyāya udāhṛtaḥ" | na hi svabhāvo nopalabhyataityeva nāsti | deśakālasvabhāvaviprakṛṣṭānāmadarśanepi sattvāvirodhāt | tato nāsti viraktaceta ityādyayuktaṃ | na ca kāraṇamityeva kāryāṇyavyavadhānato bhavanti | tato nāsti dānahiṃsāviraticetanānāmabhyudayahetutā "phalānantaryā"bhāvādityayuktaṃ | (200)

{3.201–3.212aba}

[3.201–3.212aba,0]

"kārye tu kārakājñānamabhāvasyaiva sādhakam |"

[3.201–3.212aba,1]

kārakājñānantu kārye'bhāvasyaiva sādhakaṃ | na hyasati kāraṇe kāryasaṃbhavaḥ ||

[3.201–3.212aba,2]

"svabhāvānupalambhaśca svabhāverthasya liṅgini || 201 ||"

[3.201–3.212aba,3]

"tadabhāvaḥ pratīyeta hetunā yadi kenacit ||"

[3.201–3.212aba,4]

tathā"rthasya" vyāpakatayā niścitasya "svabhāvasyānupalambhaśca svabhāve" vyāpye liṅginyasattayā sādhye sādhanaṃtadā ca kāraṇavyāpakānupalabdhī gamike "yadi kena" ciddhetunopalabdhilakṣaṇaprāptānupalambhenānyena vā tayoḥ kāraṇavyāpakayorabhāvaḥ pratīyate | na tūpalambhābhāvamātreṇa sandigdhāsiddhatvāt |

<kha. svabhāvānupalabdhiḥ>

[3.201–3.212aba,5]

svabhāvānupalambhamāha |

[3.201–3.212aba,6]

"dṛśyasya darśanābhāvakāraṇā'sambhave sati || 202 ||"

[3.201–3.212aba,7]

"bhāvasyānupalambhasya bhāvābhāvaḥ pratīyate |"

[3.201–3.212aba,8]

"dṛśyasya" vastuno "darśanābhāva"sya yat "kāraṇaṃ" vyavadhānendriyavaikalyādi tasyā"sambhave" sati "bhāvasyā"nupalabdhasya "bhāva" "ābhāvaḥ" svabhāvānupalabdheḥ "pratīyate" ||

<ga. anupalabdhirevābhāvaḥ>

[3.201–3.212aba,9]

"viruddhasya ca bhāvasya bhāve tadbhāvabādhanāt || 203 ||"

[3.201–3.212aba,10]

"tadviruddhopalabdhau syādasattāyā viniścayaḥ |"

[3.201–3.212aba,11]

"viruddhasya" nivarttakasya vahnayāde"rbhāvasya bhāve ta"sya "śa"lilādernivarttyasya "bhāvabādhanāt | tadviruddhopalabdhau" satyāma"sattāyā viniścayaḥ" syāt |

[3.201–3.212aba,12]

nanvanupalabdherabhāvasādhane ko dṛṣṭāntaḥ | vyomakusumādiriti cet | atrāpi yadyanupalabdherabhāvasiddhistadā dṛṣṭāntāntarāpekṣāyāmanavasthāprasaṅgaḥ | tadanapekṣāyāṃ tadanupalabdhirabhāvākhyaṃ pramāṇamastu |

[3.201–3.212aba,13]

asambaddhametat | na hyabhāvo'nupalabdhyā sādhyate | anupalabdhireva hyabhāvaḥ sa ca siddha eva | tathāpi tu mūḍhaḥ tamavyavaharan nimittopadarśanena vyavahāryate | tathā ca bhāvo'bhāvasya daṣṭāntaḥ | tayoḥ svanaimittikapravarttanasya siddhatvāt |

[3.201–3.212aba,14]

nanu yadidaṃna santi pradhānādayo'nupalabdheriti tatra kathamasadvayavahāravidhiḥ sadvyavahārapratiṣedho vā | pradhānādiśabdavācyasya pratiṣedhe tacchabdāprayogāt |

[3.201–3.212aba,15]

atrāha |

[3.201–3.212aba,16]

"anādivāsanodbhūtavikalpapariniṣṭhitaḥ || 204 ||"

[3.201–3.212aba,17]

"śabdārthastrividho dharmo bhāvābhāvobhayāśrayaḥ |"

[3.201–3.212aba,18]

"anādivi"kalpābhyāsa"vāsanāyā udbhūtavikalpe pariniṣṭhitaḥ" pratibhāsamānaḥ śabdārtho dharmo trividhaḥ | kathamityāha | "bhāvābhāvobhayāśrayaḥ" | sadasadubhayavikalpavāsanāprabhavatvāt | tadadhyavasāyena tadviṣayatvāt | "tatra bhāvopādāno" vikalpaḥ paṭādirabhāvopādānaḥ śaśavi"śā"ṇādiḥ | "ubhayopādānaḥ pradhāne"śvarādiḥ |

[3.201–3.212aba,19]

"tasmin bhāvānupādāne sādhye'syānupalambhanam || 205 ||"

[3.201–3.212aba,20]

"tathā heturna tasyaivābhāvaḥ śabdaprayogataḥ |"

[3.201–3.212aba,21]

"tasmi" śabdārthe pradhānādau "bhāvānupādāne" bhāvabhūtapradhānāśraye "sādhye"'syapradhānāde"stathā" bāhyabhāvāśrayatvenā"nupalambhanaṃ hetu"rvyavahārasādhanaḥ | na tu "tasya" śabdārthasyaivābhāvaḥ pradhānādi"śabda"sya tatpratipādakasya "prayogataḥ" ||

[3.201–3.212aba,22]

yadi tu vastveva śabdaviṣayastadā |

[3.201–3.212aba,23]

"paramārthaikatānatve śabdānāmanibandhanā || 206 ||"

[3.201–3.212aba,24]

"na syāt pravṛttirartheṣu darśanāntarabhediṣu |"

[3.201–3.212aba,25]

"paramārthaikatānatve" paramārthaikaparavṛttitve "śabdānāmartheṣu darśanāntarabhediṣu" pratidarśanaṃ bhinnābhyupagamena nityatvānityatvatriguṇīmayatvādikalpi"tabhedeṣu " paramārthanibandhanarahitā "pravṛttirna syāt" | na hi parasparaviruddhā bahavo dharmā ekatra santi |

[3.201–3.212aba,26]

"atītājātayorvāpi na ca syādanṛtārthatā || 207 ||"

[3.201–3.212aba,27]

"vācaḥ kasyāścidityeṣā bauddhārthaviṣayā matā |"

[3.201–3.212aba,28]

"atītājātayorvvapyasatorna" syācchabdavṛttiḥ | "na ca kasyāścid vāco'nṛ" | arthamantareṇa śabdābhāvāt | yasmādete doṣā vastuviṣayatve vāca iti tasmādeṣā "bauddhārthaviṣayā" kalpitārthagocarā matā |

[3.201–3.212aba,29]

yaśca śabdārthaḥ tasya bhāvānupādānatvaṃ sādhyate na tu sa eva niṣidhyate'nyathā |

[3.201–3.212aba,30]

"śabdārthāpahnave sādhye dharmādhāranirākṛteḥ || 208 ||"

[3.201–3.212aba,31]

"na sādhyaḥ samudāyaḥ syāt siddho dharmaśca kevalaḥ |"

[3.201–3.212aba,32]

"śabdārthasyāpahnave sādhye dharmādhāra"sya dharmiṇo"nirākṛteḥ samudāyaḥ sādhyo " | dharmidharmasamudāyaścānumeyaḥ | dharma eva kevalaḥ sādhyate iti cet "siddho"bhāvādiḥ "kevalaḥ" | kimarthaṃ sādhanīyaḥ pradhānādivikalpasya bhāvānupādānatvaṃ tu na siddhaṃ tadeva sādhyaṃ yuktaṃ |

[3.201–3.212aba,33]

kiñca |

[3.201–3.212aba,34]

"sadasatpakṣabhedena śabdārthānapavādibhiḥ || 209 ||"

[3.201–3.212aba,35]

"vastveva cintyate hyatra pratibaddhaḥ phalodayaḥ |"

[3.201–3.212aba,36]

"sadasatpakṣabhedena vastveva" vyavahāribhiḥ śabdārthānapavādibhiḥ cintyate nāvastu | hi yasmād "atra" vastuni "phala"syārthakriyāyā "udayaḥ pratibaddhaḥ" |

[3.201–3.212aba,37]

tataśca |

[3.201–3.212aba,38]

"arthakriyā'samarthasya vicāraiḥ kiṃ tadarthinām || 210 ||"

[3.201–3.212aba,39]

"ṣaṇḍhasya rūpe vairūpye kāminyā kiṃ parīkṣayā |"

[3.201–3.212aba,40]

"arthakriyāyāmasamarthasya" śabdārthāde"rvvicāraiḥ" sadasatpakṣacintābhi"stadarthinā"marthakriyārthināṃ "kiṃ" na kiñcit prayojanaṃ | "ṣaṇḍhasya" napunsakasya "rūpe vairūpye" vā kāminyā vṛṣasyantyā yoṣitaḥ "kiṃ parīkṣayā" |

<gha. kalpitasyānupalabdhirdharmaḥ>

[3.201–3.212aba,41]

yat punarācāryeṇoktaṃ kalpitasyānupalabdhirddharmma iti tasya korthaḥ |

[3.201–3.212aba,42]

"śabdārthaḥ kalpanājñānaviṣayatvena kalpitaḥ || 211 ||"

[3.201–3.212aba,43]

"dharmo vastvāśrayā'siddhirasyoktā nyāyavādinā |"

[3.201–3.212aba,44]

"kalpanājñāna"sya "viṣayatvena kalpita" iṣṭaḥ pradhānādi"śabdārthaḥ | asya" kalpitasya "vastvāśrayā'siddhi"rvvastvādhiṣṭhānatvānupalabdhi"rddharmo nyāyavādinā"cāryeṇoktā |

{iii.iv}

<4. āgamacintā>

{3.212cd–3.216}

[3.212cd–3.216,0]

nanu yaduktaṃ | pramāṇatrayanivṛttāvapi nārthābhāvaniścaya iti tanmā "bhūt" pratyakṣānumānayorasarvvaviṣayatvāt tannivṛttyā (') bhāvaniścayaḥ | āgamastu sarvvaviṣaya iti tannivṛttau yukto'rthāsattvaniścaya ityāha |

[3.212cd–3.216,1]

"nāntarīyakatā'bhāvācchabdānāṃ vastubhissaha || 212 ||"

[3.212cd–3.216,2]

"nārthasiddhistataste hi vakttrabhiprāyasūcakāḥ ||"

[3.212cd–3.216,3]

"nāntarīyakatā"yā avinābhāvasyā"bhāvād vastubhiḥ saha śabdānāṃ | tataḥ" śabdebhyo "nārthasya siddhi"rniścayaḥ | kintarhi tebhyo gamyata ityāha | "vakturabhiprāyasya" vivakṣāyā"ste" śabdāḥ "sūcakā"stadanvayavyatirekānuvidhāyitvāt | na ca vivakṣā yathārthaṃ bhavatiyena paraṃparayā tatsamvādaḥ syāt | visamvādābhiprāyādajñānād vā'nyathāpi vivakṣāsambhavāt |

[3.212cd–3.216,4]

"āptavādāvisaṃvādasāmānyādanumānatā || 213 ||"

[3.212cd–3.216,5]

yadyevaṃ sarvvameva vacanaṃ pravṛttikāmānāṃ parīkṣārhaṃ syāt | kaśca samvādārthaḥ kathañcāptavādasāmānyādanumānatāsyā cā rye ṇoktetyāha |

[3.212cd–3.216,6]

"sambaddhānuguṇopāyaṃ puruṣārthābhidhāyakam | parīkṣādhikṛtaṃ vākyamatonadhikṛtamparam || 214 ||"

[3.212cd–3.216,7]

"sambaddha"vākyānāṃ parasparābhisambaddhānāmekārthopasaṃhārāt | na ca daśadāḍimādivākyamivaikārthānabhidhāyi | "anuguṇoṇāyaṃ" śakyānuṣṭhānopeyasādhanaṃ na tu viṣaśamanatakṣakaphaṇāratnālaṅkāropadeśakamiva "puruṣārthasya" svargāpavargasyā"bhidhāyakaṃ" na tu kākadanta"parīkṣo"padeśakamiva parīkṣāyāṃ pravṛttyarhaviṣayama"dhikṛtaṃ vākyaṃ | "navadhānārhatvāt |

[3.212cd–3.216,8]

"pratyakṣeṇānumānena dvividhenāpyabādhanam | dṛṣṭādṛṣṭārthayorasyāvisaṃvādaḥ tadarthayoḥ || 215 ||"

[3.212cd–3.216,9]

asya ca parīkṣārhasya vākyasyāvisamvādaḥ "tadarthayo" rāgamābhidheyayo"rdṛṣṭā"pratyakṣāpratyakṣa yorarthayoḥ "pratyakṣeṇānumānena" ca "dvividhene"ti vastubalabhāvinā'gamāśrayeṇa cā"bādhana"manyeṣāñca bādhanaṃ nāma | yathā pratyakṣatvena sammatānāṃ pañcānāṃ skandhānāṃ pratyakṣeṇābādhanaṃ siddhireva apratyakṣatveneṣṭānāṃ śabdāditriguṇamayatvadravyakarmasāmānyasaṃyogādīnāñca tena bādhanaṃ | anumeyatveneṣṭānāṃ caturāryasatyānāṃ vastubalapravṛttenānumānenābādhanaṃ siddhireva | ananumeyatveneṣṭānāñcātmeśvarādīnāmanumānena bādha eva | atyantaparokṣāṇāṃ rāgādihetukā'dharmaprahāṇādīnāmāgamāśrayānumānenābādhanaṃ siddhirevaṃ rāgādihetutveneṣṭasya hetutvānuparodhinaḥ snonovāsāgnihotrādeḥ prahāṇopāyatayā'nupadeśāt hetuvyāghātasyopāyatvenopadeśāccaivaṃ vidhamabādhanama"visamvāda" iṣṭaḥ |

[3.212cd–3.216,10]

"āptavādāvisaṃvādasāmānyādanumānatā | buddheragatyā'bhihitā niṣiddhāpyasya gocare || 216 ||"

[3.212cd–3.216,11]

tasyaivaṃ bhūtasyā"ptavāda"syādṛṣṭavyabhicārasyā"visamvādasāmānyāt" pratyakṣānumānāgamyepyarthe utpannāyā "buddhe"ravisamvādā"danumānatā" cā cārya di gnā ge nā"bhihitā""gatyā" | atyantaparokṣeṣvartheṣu dānahiṃsācetanādiṣvarthānarthaśravaṇādāgamaprāmāṇyamanāśritya sthātumasāmarthyādetadbhāve virodhābhāvācca satyāṃ pravṛttau varamevaṃ pravṛttirityagatyā'numānatoktā | na tu vastuto vacanānāmartheṣu nāntarīyakatvābhāvāt | (216)

{3.217}

[3.217,0]

kimvā |

[3.217,1]

"heyopādeyatattvasya sopāyasya prasiddhitaḥ | pradhānārthāvisamvādādanumānamparatra vā || 217 ||"

[3.217,2]

"heya"sya duḥkhasatyasya "upāde"yasya nirodhasatyasya"sopāyasya" yathākramaṃ samudayasatyasya samārgasatyasya cāgamoktavastubalapravṛttenānumāne "prasiddhito" niścayāt | satyacatuṣṭayādhigamasya nirvvāṇahetutvena "pradhānārtha"syā"visamvādāt" | "paratrā"tyantaparokṣepyarthe bhaga vadvacanādutpannaṃ jñānama"numānaṃ" yuktamiti vā pakṣāntaraṃ | (217)

{3.218}

[3.218,0]

"puruṣātiśayāpekṣaṃ yathārthamapare viduḥ | iṣṭoyamarthaḥ pratyetuṃ śakyaḥ sotiśayo yadi || 218 ||"

[3.218,1]

"apare" nai yā yi kā dayaḥ "puruṣa"syā"tiśayāpekṣaṃ" yathābhūtārthadarśi tadākhyāt puruṣapraṇītaṃ vacanaṃ "yathārthaṃ" satyārthaṃ pratijānīyuḥ |

[3.218,2]

siddhāntamāha | puruṣātiśayapraṇītaṃ vacanama pramāṇamitī"ṣṭo'yamartho yadi" puruṣāṇāṃ "sotiśa"yo jñātuṃ śakyaḥ syāt |

{3.219–3.223}

<(1) pauruṣeyatve>

<ka. puruṣātiśayapraṇītaṃ vacanaṃ pramāṇam>

[3.219–3.223,0]

kintu |

[3.219–3.223,1]

"ayamevaṃ na vetyanyadoṣānirdoṣatāpi vā | durlabhatvāt pramāṇānāṃ durbodhetyapare viduḥ || 219 ||"

[3.219–3.223,2]

"ayaṃ" pumā"nevaṃ"doṣavān "na vā" nirdoṣa ityanyasya"doṣā nirdoṣatāpi vā pramā" sau ga tā "viduḥ" | durbbodhetyanyadoṣā ityanenaliṅga vacanavipariṇāmena sambandhanīyaṃ |

[3.219–3.223,3]

tatkimaśakyocchedā doṣā netyāha |

[3.219–3.223,4]

"sarvveṣāṃ savipakṣatvānnirhnāsātiśayaṃ śritaḥ | sātmībhāvāt tadabhyāsād hīyerannāsravāḥ kvacit || 220 ||"

[3.219–3.223,5]

"sarvveṣā"māsravāṇāṃ rāgādīnāṃpratipakṣasaṃmukhībhāvābhāvayornnirhrāsātiśayāvupacayāpacayau śrayanta iti "nirhrāsātiśayaṃ śrita"steṣāṃ "savipakṣatvāt" pratipakṣasambhavāt tasya pratipakṣasyā"bhyāsāt sātmībhāvādāsravā" kva1ciccittasantāne "hīyeranni"ti khalu nirdoṣapuruṣāpalāpaḥ kriyate kintu tadavadhāraṇopāyo nāstītyucyate | icchādhīnasya vyāhārasyānyathāpi karttuṃ śakyatvāt | na tatastathārthaniścayaḥ |

[3.219–3.223,6]

atha sātmīyabhūtapratipakṣasya mārgābhyāsānnirdoṣatāyāmapi satyāṃ vipakṣābhyāsāt punardoṣotpattirityāha |

[3.219–3.223,7]

"nirupadravabhūtārthasvabhāvasya viparyayaiḥ | na bādhā yatnavatve'pi buddhestatpakṣapātataḥ || 221 ||"

[3.219–3.223,8]

"nirupadrava"sya doṣarāśerudvejakasya prahāṇāt | "bhūtārtha"sya pramāṇaparidṛṣṭārthaviṣayatvāt | "svabhāva"syānāropitatvāt | mārgasātmyasya vipakṣeṇa "na bādhā " | yatna eva tāvanna sambhavati vipakṣābhyāse doṣadarśanāt | "yatnavatvepi" tu "buddhestatra" mārgasātmye'bhiruciviṣayatvena "pakṣapātato na bādhā" | na hi rajvāṃ nivṛttasarppabhramaḥ sarppaṃ bhāvayituṃ yatate kaścit | bhūtārthasya darśanāt |

<kha. satkāyadarśanaṃ doṣakāraṇam>

[3.219–3.223,9]

kaḥ punardoṣāṇāṃ heturyatprahāṇādamī prahīyanta ityā3ha |

[3.219–3.223,10]

"sarvvāsāṃ doṣajātīnāṃ jātiḥ satkāyadarśanāt |"

[3.219–3.223,11]

"sarvvāsāṃ doṣajātīnāṃ" doṣaprakārāṇāṃ "jāti"rjanma "satkāyadarśanādā"tmābhiniveśāt |

[3.219–3.223,12]

nanvavidyāhetukāḥ kleśā bha ga va to kto ityāha |

[3.219–3.223,13]

"sā'vidyā tatra tatsnehastasmād dveṣādisambhavaḥ || 222 ||"

[3.219–3.223,14]

"sā'vidyā" satkāyadarśanamevāvidyā'nyatrocyata iti nāsti virodhaḥ | "tatra" satkāyadarśane sati teṣvātmīyeṣu "snehastasmā"dātmīyeṣu snehāt tadapakāriṣu "dveṣā"nāṃ "sambhava" iti doṣotpattikramaḥ | ato nairātmyadarśanaṃ mārgo yuktaḥ satkāyadṛṣṭipratipakṣatvāt |

[3.219–3.223,15]

yataśca sattvadṛṣṭiravidyā |

[3.219–3.223,16]

"moho nidānaṃ doṣāṇāṃ atra evābhidhīyate | satkāyadṛṣṭiranyatra;"

[3.219–3.223,17]

"ata eva moho"'vidyā "doṣāṇāṃ nidānamabhidhīyate" | bhagavatā"'vidyā hetukāḥ " iti punaranyatra pradeśe "satkāyadṛṣṭirdoṣanidānama""bhidhīyate" |

[3.219–3.223,18]

nanvanyepīndriyaviṣayā yoniśomanaskārādayo doṣahetavastatkimavidyāsatkāyadṛṣṭī evābhihite ityāha |

[3.219–3.223,19]

"tatprahāṇe prahāṇataḥ || 223 ||"

[3.219–3.223,20]

tasya mohasya "satkāyadṛṣṭi"lakṣaṇasya "prahāṇe" doṣāṇāṃ "prahāṇataḥ" prādhānyāt sa evokto netara ityarthaḥ || (223)

{iii.v}

<5. apauruṣeyatve>

{3.224}

<(1) vedaprāmāṇyanirāsaḥ>

[3.224,0]

vedapramāṇyaṃ nirācikīrṣan paramatamutthāpayati |

[3.224,1]

"girāmmithyātvahetūnāṃ doṣāṇāṃ puruṣāśrayāt | apauruṣeyaṃ satyārthamiti kecit pracakṣate || 224 ||"

[3.224,2]

"girāṃ" vācāṃ "mithyātvaṃ"sya "hetūnāṃ doṣāṇāma"jñānavisamvādābhiprāyādīnāṃ vā "puruṣa"syā"śrayā"dāśrayaṇatvāt "apauruṣeyaṃ" vākyaṃ mithyātvahetoḥ puruṣadoṣasyābhāvāt "satyārthamiti kecit" jai mi nī yāḥ "pracakṣate" || (224)

{3.225}

[3.225,0]

"girāṃ satyatvahetūnāṃ guṇānāṃ puruṣāśrayāt | apauruṣeyaṃ mithyārthaṃ kiṃ netyanye pracakṣate || 225 ||"

[3.225,1]

tāneva prati girāṃ "satyatvasya hetūnāṃ" dayādharmaparatvādīnāṃ "guṇānāṃ puruṣa"syā"śrayādapauruṣeyaṃ" vākyaṃ satyatāhetoḥ puruṣaguṇasyābhāvāt "mithyārthaṃ kiṃ na" bhavatītyanye sau ga tāḥ pracakṣate || (225)

{3.226}

[3.226,0]

kiñca |

[3.226,1]

"arthajñāpanaheturhi saṅketaḥ puruṣāśrayaḥ | girāmapauruṣeyatvepyato mithyātvasambhavaḥ || 226 ||"

[3.226,2]

saṅketamantareṇāpauruṣeyādapi vākyādarthapratīterabhāvāt | "arthajñāpanahetu"riha"saṅketaḥ" svīkartavyaḥ | sa ca puruṣakṛtatvāt "puruṣāśrayaḥ | ataḥ" saṃketasya puruṣāśrayatvāt "girāmapauruṣeyatvepi mithyātvasya sambhavaḥ" | saṃketavaśena vāco'rthaṃ bruvate | sa ca doṣāśrayeṇa puruṣeṇa kriyata iti tāsāṃ na visaṃvādaśaṅkānirāsaḥ | pauruṣeyavākyavaditi vyarthamapauruṣeyatvakalpanaṃ | (226)

{3.227}

<ka. apauruṣeyatvepyaprāmāṇyam>

[3.227,0]

atha śabdārthayoḥ sambandho na pauruṣeyaḥ kintu svābhāvikaḥ tato na mithyātvasambhavaḥ | tadā |

[3.227,1]

"sambandhāpauruṣeyatve syāt pratītirasaṃvidaḥ |"

[3.227,2]

"sambandhāpauruṣeyatve"pīṣyamāṇe1 "syāda"rthānāṃ "pratītirasaṃvido"'vidyamānasaṅketapratīteḥ puṃsaḥ | na cecchabdārthayoḥ sāṃketiko vācyavācakatāsambandhaḥ kintu svābhāvikaḥ | tadā'gṛhītaśaṅketopi śrutācchabdādarthaṃ pratipadyeteti |

[3.227,3]

atha saṃketāt satopi tasya sambandhasyābhivyakti (ḥ) pradīpādivad ghaṭāderato nāgṛhītavyañjakasya vyaṅgyapratītiḥ | tadā |

[3.227,4]

"saṃketāt tadabhivyaktāvasamarthānyakalpanā || 227 ||"

[3.227,5]

"saṃṅketāt ta"sya sambandhasyā"bhivyaktā"viṣyamāṇāyāṃ saṃketā"danya"sya sambandhasya "kalpanā'samarthā" sambandhavyavasthāpanāya | saṃketādeva vācyavācakabhāvasya kalpitasya ghaṭamānatvāt hastasaṃjñāderivārthapratipādanasya | (227)

{3.228}

[3.228,0]

kiñca | vācā kimekenārthena saha vācyavācakasambandhaḥ | athānekaiḥ | tatra |

[3.228,1]

"girāmekārthaniyame na syādarthāntare gatiḥ |"

[3.228,2]

"girāmeka"sminnarthe vācakatayā "niyame" sati saṃketavaśādanya"trārthe na syād gatiḥ" | dṛśyate ca vivakṣāto'nekārthābhidhānam ||

[3.228,3]

"anekārthābhisambandhe viruddhavyaktisambhavaḥ || 228 ||"

[3.228,4]

"ane"kaira"rthai"rvvācakatvā"bhisambandhe viruddha"syārthasya "vyakteḥ" pratīteḥ "sambhavaḥ" syāt | agniṣṭomaḥ svargasya sādhanamiti viparyayopyavasīyeta | tataścāpravṛttireva syāt svargīrthinaḥ | (228)

{3.229}

[3.229,0]

athānekārthābhidhāyyapi śabdaḥ puruṣeṇa saṅketādabhimatārthābhidhāyitvena niyamyate tadā |

[3.229,1]

"apauruṣeyatāyāñca vyarthā syāt parikalpanā | vācyaśca heturbhinnānāṃ sambandhasya vyavasthiteḥ || 229 ||"

[3.229,2]

"apauruṣeyatāyāñca vyarthā parikalpanā syāt" | tadabhyupagamepi puruṣasvātantryābhyupagamāt | tadārthebhyo "bhinnānāṃ" śabdānāṃ taiḥ saha "sambandhasya vyava"sthiteḥ | hetuśca vācyoyenāvyabhicāraḥ | na hi śabdārthayostādātmyaṃ bhedāt | nāpi tadutpattirarthamantareṇāpi vivakṣātaḥ śabdotpatteḥ | anyathā cāvyabhicārābhāvāt | (229)

{3.230}

[3.230,0]

uktamarthaṃ saṃgṛhṇānnāha |

[3.230,1]

"asaṃskāryatayā puṃbhiḥ sarvvathā syānnirarthatā | saṃskāropagame mukhyaṃ gajasnānanibhaṃ bhavet || 230 ||"

[3.230,2]

yadi saṅketanirapekṣāṇāṃ svata eva vācakatvaṃ śabdānāṃ tadā"puṃbhi" saṅketadvāreṇa niyamyatayā "sarvvathā nirarthatā syāt" | puruṣasaṅketanirapekṣācchabdādarthaṃpratīterabhāvāt | etaddoṣabhayāt "saṃskārasyopagame" svīkāre idamapauruṣeyatvaṃ mukhyamanupacaritaṃ "gajasnānambhavet" | gajo hi snāne paṅkamapanīya punastenātmānaṃ limpati | tathā'pauruṣeyatvaṃ sambandhasya svīkṛtyāpi punaḥ saṅkete puruṣāpekṣeti vyaktaṃ sāmyaṃ | (230)

{3.231–3.236aba}

<kha. sambandhacintā>

<ka sambandhyanityatve sambandhanityatā>

[3.231–3.236aba,0]

"sambandhināmanityatvānna saṃbandhesti nityatā |"

[3.231–3.236aba,1]

tathā "sambandhināma"rthānā"manityatvāt saṃbandhe nityatā nāsti" na hyāśrayāpāye bhavatyāśritaṃ |

[3.231–3.236aba,2]

kiñca |

[3.231–3.236aba,3]

"nityasyānupakāryatvādakurvāṇaśca nāśrayaḥ || 231 ||"

[3.231–3.236aba,4]

"arthairataḥ sa śabdānāṃ saṃskāryaḥ puruṣairdhiyā |"

[3.231–3.236aba,5]

"nityasya" sambandhasyā"nupakāryatvāt | akurvvāṇo"'nupakurvvāṇaḥ śabdo'rthaścā"śrayo " yuktaḥ | yataḥ svābhāvikasambandhānupapatti"rataḥ" sambandho"'rthaiḥ" saha "śabdānāṃ" puruṣairvyavahartṛbhirarthapratipādanābhiprāyānvayavyatirekānuvidhānamāśritya "dhiyā" kalpikayā"saṃskāryo" vyavasthāpyaḥ |

[3.231–3.236aba,6]

athānitya eva sambandhastadā sambandhināṃ nāśe sambandhasya naṣṭatvānnirarthakaḥ śabdaḥ syāt |

[3.231–3.236aba,7]

athavā |

[3.231–3.236aba,8]

"arthaireva sahotpāde na svabhāvaviparyayaḥ || 232 ||"

[3.231–3.236aba,9]

"śabdeṣu yuktaḥ ;"

[3.231–3.236aba,10]

vācyai"rarthai"reva "saha" sambandhasyo"tpāda" iṣyate | tadotpāda iṣyamāṇepi pūrvvamarthena saha sambandhasya vinaṣṭatvāt | arthasambandharahitātmasu "śabde"ṣu svabhāvasya sambandhavikalasya "viparyayaḥ" sambandhayogī "na yuktaḥ" | na hi nityasya pūrvvāparaikasvabhāvasyānyathātvaṃ yuktaṃ | anyathā nityatāhāniprasaṅgāt |

<kha sambandhaḥ kalpitaḥ>

[3.231–3.236aba,11]

asmanmate tu |

[3.231–3.236aba,12]

"sambandhe nāyaṃ doṣo vikalpite |"

[3.231–3.236aba,13]

vikalpite kalpanānirmite sambandhe'yaṃ svabhāvānyatvaprasaṅgadoṣo na bhavati | na hi kalpanāklṛpto dharmaḥ svabhāvaṃ vastutaḥ spṛśati |

[3.231–3.236aba,14]

"nityatvādāśrayāpāyepyanāśo yadi sammataḥ || 233 ||"

[3.231–3.236aba,15]

"nityeṣvāśrayasāmarthyaṃ kiṃ yeneṣṭaḥ sa cāśrayaḥ |"

[3.231–3.236aba,16]

sambandhasya"nityatvāt āśraya"sya vācyasyā"pāye"pya"nāśo" yadi jāteriva "sammataḥ" tadā "nityeṣu" jātisambandhādiṣvā"śraya"sya vācyasyā vācakasya "ca kiṃ sāmarthya"mupakāraviśeṣādhāyakaṃ"yena" sāmarthyena sa vācyadirā"śraya iṣṭaḥ" | na hyanupakāryamāśritamatiprasaṅgāt | nityasya copakārāsambhavaḥ | bhedābhedakalpanāyāmayuktatvāt

[3.231–3.236aba,17]

atha nityasyāpi jātisambandhāderāśrayeṇābhivyaktilakṣaṇa upakāraḥ kriyate | na cāvyaktihetuḥ kārako dīpādivat ghaṭāderityāha |

[3.231–3.236aba,18]

"jñānotpādena hetūnāṃ sambandhāt sahakāriṇām || 234 ||"

[3.231–3.236aba,19]

"tadutpādanayogyatvenotpattirvyaktiriṣyate | ghaṭādiṣvapi yuktijñaiḥ ;"

[3.231–3.236aba,20]

"jñānotpādena hetūnāṃ" dīpādīnāṃ "sahakāriṇāṃ" sambandhāt "tadutpādanayogyatvena"jñānotpādanasamarthatvenotpatti"rghaṭādiṣvapi" bhāveṣu "yuktijñai"rnyāyavidbhi"rvyaktiriṣyate"'nyathā jñānotpādanayogyasya svabhāvasyānutpattau jñānotpādanaṃ na syāt |

[3.231–3.236aba,21]

"aviśeṣe'vikāriṇām || 235 ||"

[3.231–3.236aba,22]

"vyañjakaiḥ svaiḥ kutaḥ kortho vyaktāstaiste yato matāḥ |"

[3.231–3.236aba,23]

nityānāṃ jātisambandhādīnāma"vikāriṇāṃ" kutaścidaviśeṣe viśeṣāsambhave svairvyañjakairāśrayābhimataiḥ "korthaḥ" svabhāvānyathātvādiḥ "kuto" na kaścit | "yato"'rthāt kṛtāt tai"rvyañja"kaiste jātyādayo "vyaktā matāḥ" |

{3.236bc–3.246}

<ga bhedābhedavyavasthāto'pi sambandhasyāvastutvam>

[3.236bc–3.246,0]

kiñca |

[3.236bc–3.246,1]

"sambandhasya ca vastutve syād bhedād buddhicitratā || 236 ||"

[3.236bc–3.246,2]

"tābhyāmabhede tāveva nātonyā vastuno gatiḥ |"

[3.236bc–3.246,3]

yadi "sambandhasya vastutva"ntadā vastutve sati bhedo'bhedo vā'bhyupagantavyaḥ | tatra "bhedād buddheścitratā" syāt | vācyavācakau sambandhaśceti tritayaṃ dṛśyeta | na cekṣyate | atha dvitīyaḥ pakṣaḥ tadā "tābhyāmabhede" sambandhasya "tau" vācyavācakā"veva" syātāṃ na tu sambandho nāma kaścit | atha sambandho na bhinno nāpyabhinnaḥ | "ato" bhedābhedābhyā"manyā" vastuno "gati"rnāsti | anyonyavacchedātmakatvādanayo rāśyantarāsambhavānnānyaḥ prakārosti vastunaḥ |

[3.236bc–3.246,4]

tasmād |

[3.236bc–3.246,5]

"bhinnatvād vasturūpasya sambandhaḥ kalpanākṛtaḥ || 237 ||"

[3.236bc–3.246,6]

"saddravyaṃ syāt parādhīnaṃ sambandhonyasya vā katham |"

[3.236bc–3.246,7]

bhinnatvād "vastunoḥ" sambandhinoḥ "rūpasya sambandhaḥ" śleṣalakṣaṇaḥ "kalpanayā kṛto" na vāstavaḥ | anyathā "saddravyaṃ" sambandhākhyaṃ "parādhīnaṃ" sambandhāyattaṃ "kathaṃ syāt |" bhinnayoḥ sambandhinoḥ śleṣalakṣaṇaḥ "sambandhaḥ" parasparamamiśrasvabhāvatvāt sarvvasya tathāpi sambandhetiprasaṅgāt |

<(6) varṇapadādiṣu sambandhasyāsadbhāvaḥ>

[3.236bc–3.246,8]

kiñca |

[3.236bc–3.246,9]

"varṇṇā nirarthakāḥ santaḥ;"

[3.236bc–3.246,10]

ayaṃ sambandho varttamāno varṇṇeṣu padādiṣu vā varttata | tatra "varṇṇāḥ santo" pratyekaṃ teṣāmarthapratipādakatvābhāvāt | nānāprayoktṛprayuktebhyo'rthāpratipatteśca vyatikramaprayuktebhyaśca saro rasa ityādibhyastulyā syāt pratipattistatsamudāyasya cāsambhavaḥ krameṇopalambhāt | na ca samudāyo nāma samudāyibhyo bhinno'nupalambhabādhitatvāt | teṣāñca vācakatvādekasmādapipratītiḥ syāt | pratyekaṃ na ced vācakāḥ samuditebhyopi tebhyo na syāt pratītistadāpyanyasyābhāvāt |

[3.236bc–3.246,11]

atha krameṇa varṇṇeṣu gṛhīteṣu tatsaṃskārasahāyenādhyakṣeṇa gṛhītādantyavarṇṇādarthapratītiḥ | tatkimantya eva varṇṇo vācako nānye | tathā ted vyarthaṃ teṣāmuccāraṇaṃ | savveṣu pratīteṣvarthapratītiriti cet | kimantyavarṇṇagrāhikayā buddhyā1 sarvvatra grahaṇaṃ | anyānyabuddhyaiva cet | tāḥ kiṃ buddhayo'ntyavarṇṇabuddhikāle bhavanti | yena tadārthapratītirucyate | anyānyakāla eveti cet | yadi tābhirvvācakā varṇṇā gṛhyante | ekaikavarṇṇagrahaṇepyarthapratītiḥ syāt | vācakeṣu sarvvaṣu gṛhīteṣu pratītiriti cet | tadā tu na pratyekaṃ vācakastadatiriktaśca samudāyo nāsti ||

[3.236bc–3.246,12]

pratyekaṃ samarthāḥ sthitibījādayo'ṅkurajanane na ca kevalājanayantīti cet | ye samarthā na teṣāṃ kṣaṇikatvāt pṛthagbhāva ityasamānaṃ | samuditā eva tu samarthāḥ | na tvevaṃ varṇṇānāṃ kvāpi samudāyaḥ kramopalabhyatvāt | tadā ced pratipādakā avācakā eva | pūrvvavarṇṇagrahaṇasaṃskārepi kimantyavarṇṇabuddhau sarvve pratibhānti na vā | na tāvadupalabhyante tatastadupadarśamapi vyarthaṃ sarvveṣu kramāt pratīteṣu smṛtiḥ samudāyaviṣayā bhavatīti cet | kimvarṇṇānāṃ samudāyosti pratīto vā yaḥ smaryate kevalaṃ kalpyate | kalpitasya vācakatvābhyupagame na vivādaḥ | tasmānna varṇṇe sambandhavṛttiḥ |

[3.236bc–3.246,13]

padavākyādiṣu tarhi syāditi cet |

[3.236bc–3.246,14]

"padādiparikalpitam || 238 ||"

[3.236bc–3.246,15]

"avastuni kathaṃ vṛttiḥ sambandhasyāsya vastunaḥ |"

[3.236bc–3.246,16]

na hi kramoccāritebhyo varṇṇebhyo vyatiriktaṃ padādikamupalabhyate | kevalaṃ kalpanābuddhyā kramoccāritānāṃ varṇṇānāṃ samudāyaḥ kalpitaḥ padaṃ | padānāñca samudāyaḥ kalpito vākyamucyate | tacca kalpitatvādavastu | "avastuni " | na hi śaśavi"śā"ṇasya nīlādirddharmo yuktaḥ | tadevaṃ na sambandho nityo'nityo vā yukta iti sthitaṃ ||

<ga. nāpauruṣeyatā>

[3.236bc–3.246,17]

"apauruṣeyatāpīṣṭā karttṛṇāmasmṛteḥ kila || 239 ||"

[3.236bc–3.246,18]

"santyasyāpyanuvaktāra iti dhigvyāpakaṃ tamaḥ |"

[3.236bc–3.246,19]

vedavākyānāma"pauruṣeyatāpi" kenaci nmī māṃ sa ka pravareṇeṣṭā "karttṛṇāmasmṛteḥ" | liṅgāt "kila" | akṣamāyāṃ kila śabdaḥ | asyāpyarthasya nyāyād dūramāyātasyānuvaktāraḥ paṇḍitaṃmanyāḥ santi | tasyaiva tāvadīdṛśaṃ prajñāskhalitaṃ kathamvṛttamiti savismayānukampannaścetaḥ | tadapyapare'nuvadantīti nirdayākrāntabhuvanaṃ dhigavyāpakantamaḥ | tathā hi karttuḥ smaraṇamasiddhaṃ smaranti saugatā mantrāṇāṃ kartṝn aṣṭakādīn | kā ṇādā śca vi dhā tā raṃ | mithyā tatsmaraṇañcet | ku mā rasa mbha vā derapi kā li dā sādikarttṛsmaraṇaṃ mithyeti tadapyapauruṣeyaṃ | tatraikaṃ smaraṇamapramāṇamanyaccānyatheti nātra vibhāgakāraṇaṃ | bahūnāṃ saṃpratipattivipratipattayaśca na pramāṇetaralakṣaṇe samvādasatvena sidhyataḥ | tataścāsmṛtakarttṛkamityaśakyaniścayaṃ sandigdhavipakṣavyāvṛttikatvāt |

<gha. na nityatā>

<ka a gurvadhyayanapūrvakatvādapi na>

[3.236bc–3.246,20]

"yathāyamanyato'śrutvā nemaṃ varṇapadakramam || 240 ||"

[3.236bc–3.246,21]

"vaktuṃ samarthaḥ puruṣastathānyopīti kaścana |"

[3.236bc–3.246,22]

yadāpi vedānadhīyāno yathāyamidānīntano māṇavako'"nyata" upādhyāyā"daśrutvā "mucyamānaṃ "varṇṇapadayoḥ krama"mānupūrvvīviśiṣṭāṃ vedākhyāṃ "vaktumasamartho" vedakapāṭhakatvāt | "tathā'nya" upādhyāyastadupādhyāyopītyanādireṣa krama itikaści "nmī māṃ sa kaḥ" | sarvvasyaiva vedapāṭhaḥ paropadeśāditi nityataiva vedānāṃ |

[3.236bc–3.246,23]

tatrāpyāha |

[3.236bc–3.246,24]

"anyo vā racito granthaḥ sampradāyād ṛte paraiḥ || 241 ||"

[3.236bc–3.246,25]

"dṛṣṭaḥ ko'bhihito yena sopyevaṃ nānumīyate |"

[3.236bc–3.246,26]

"anyo vā" vedāditaraḥ kāvyādi"rgrantho racitaḥ" kaviprabhṛtibhiḥ "saṃpradāyād ṛte" upadeśādvinā parairadhyetṛbhira"bhihitaḥ ko dṛṣṭo" na kaścit | "yena" paropadeśe'satyaśakyādhyayanatvena "sopi" kāvyādi"revaṃ" nityaṃ "nānumī"yate | tatrāpi heturayaṃ siddha eva | atha puruṣeṇa tatkaraṇāvirodhāt sandigdhavyatirekatā'sya hetostadā vedepi duṣṭatvamasyā (ḥ) kathaṃ nivāryaṃ |

[3.236bc–3.246,27]

api ca |

[3.236bc–3.246,28]

"yajjātīyo yataḥ siddhaḥ so'viśiṣṭognikāṣṭhavat || 242 ||"

[3.236bc–3.246,29]

"adṛṣṭaheturapyanyastadbhavaḥ saṃpratīyate |"

[3.236bc–3.246,30]

"yajjātīyo" yaddravyasamānajātīyo "yaḥ" padārtho "yato" hetoḥ "siddho"'nvayavyatirekābhyāṃ niścitaḥ "sa" tajjātīyatvenā"viśiṣṭo anyo'dṛṣṭaheturapi" taddhetukatvena saṃpratīyate | kimiva | "agnikāṣṭhavat" | kāṣṭhakāryatvena vahnerniścitatvāt | vahnidarśanādadṛṣṭamapi kāṣṭhamanumīyate | na ca vaidikapauruṣeyavākyānāṃ kaścidbhedaḥ | sarvveṣāṃ durbhaṇatvādīnāṃ mantrādisāmārthyānāñca sādhāraṇatvāt |

[3.236bc–3.246,31]

idānīmvedakaraṇasamarthapuruṣādarśanaṃ bhā ra tādiṣvapi samānaṃ | tato'satyavāntarabhede bhedāddhetūpanyāso na yuktaḥ | sati tu vastutaḥ |

[3.236bc–3.246,32]

"tatrāpradarśya ye bhedaṃ kāryasāmānyadarśanāt || 243 ||"

[3.236bc–3.246,33]

"hetavaḥ pravitanyante sarve te vyabhicāriṇaḥ |"

[3.236bc–3.246,34]

tatra sādhanīkṛte vastunyavāntarabhede bheda"mapradarśya kāryasāmānya"sya vijātīyavyāvṛttimātrasya "darśanāt" | ye "hetavo" yadvedādhyayanaṃ tadvedādhyayanapūrvvakaṃ na karaṇapūrvvakaṃ yathā yaḥ pathikāgniḥ sa jvālāpūrvvako na vāraṇinirmathanapūrvvaka ityādayaḥ "pravitanyante" vistāryante "sarvva te vyabhicāriṇo'naikāntikāḥ na hi" vedādhyayanamityevādhyayanapūrvvakaṃ "kṛtvā" karaṇapūrvvakasyāpyadhyayanasyopapatteḥ | araṇinirmathanasya ca vahnerbhāvāvirodhāt |

[3.236bc–3.246,35]

bhavatu vā

[3.236bc–3.246,36]

"sarvvathā'nāditā siddhyedevaṃ nāpuruṣāśrayaḥ || 244 ||"

[3.236bc–3.246,37]

"tasmādapauruṣeyatve syādanyopyanarāśrayaḥ |"

[3.236bc–3.246,38]

evaṃ vedādhyayanamadhyayanapūrvvatāsā dhanaṃ tathāpi "sarvvathā'nāditā" vedādhyayanasya "sidhyet" ḍimbhakapāṃśukrīḍādīnāmiva "nāpuruṣāśrayaḥ" puruṣāśrayaṇābhāvastu "na" sidhyet | ḍimbhakapāṃśukrīḍādayo hi darśanapūrvvakā anādayaśca na cāpauruṣeyāḥ ḍimbhakaireva kriyamāṇatvāt | evaṃ śabdā apyadhyetṛbhireva kriyante na tu svayamātmānaṃ dhvanayanti yenāpauruṣeyāḥ syuḥ | anādistādṛk karaṇakramaḥ puruṣaparaṃparāyā anāderāgatatvāt | athānāditvādevāpauruṣeyatetyāha | tasyānāditvā"dapauruṣeyatve sādhye syādanyo" pyapauruṣeyo"'narāśraya" iti prasaṅgaḥ |

[3.236bc–3.246,39]

<ba.>

tamevāha |

[3.236bc–3.246,40]

"mlecchādivyavahārāṇāṃ nāstikyavacasāmapi || 245 ||"

[3.236bc–3.246,41]

"anāditvād tathābhāvaḥ ;"

[3.236bc–3.246,42]

"mlecchādervyavahārāṇāṃ" mātṛvivāhamuktiprāpaṇamāraṇādīnāṃ "nāstikyavaca" paralokakarmaphalādyapavādināmanāditvāt tathābhāvo'pauruṣeyatvaṃ syāt |

[3.236bc–3.246,43]

yadi pauruṣeyāḥ kathamanādaya ityāha |

[3.236bc–3.246,44]

"pūrvasaṃskārasantateḥ |"

[3.236bc–3.246,45]

"pūrvvasaṃskārāda"nādeḥ "santateḥ" santānena pravṛtteḥ |

[3.236bc–3.246,46]

athānāditvāt mlecchādivyavahārāṇāñcāpauruṣeyatāstitvāha |

[3.236bc–3.246,47]

"tādṛśe'pauruṣeyatve kaḥ siddhepi guṇo bhavet || 246 ||"

[3.236bc–3.246,48]

"tādṛśe" mlecchādivyavahārasādhāraṇe'"pauruṣe"yatve "siddhepi ko guṇaḥ" avisamvādakalakṣaṇo bhavet | pauruṣeyavākyānāṃ visamvādādarśanādapauruṣeyatvamiṣṭaṃ | sa ca tasminnapi sati mlecchādivyavahārāṇāmiva duṣpariharaḥ |

{3.247}

<kha a. anāditve'rthasaṃskārabhedena saṃśayaḥ>

[3.247,0]

atha vedavākyānāmevānāditvādapauruṣeyatvaṃ tadā |

[3.247,1]

"arthasaṃskārabhedānāṃ darśanāt saṃśayaḥ punaḥ |"

[3.247,2]

arthasya "saṃskāro" vyākhyānaṃ tasya "bhedānāṃ" vikalpānāṃ prakṛtipratyayānekārthatvāt rūḍherniruktādibhyaśca yathāpratibhaṃ puṃsānda"rśanāt saṃśayo"'rthaniścayābhāvaḥ |

[3.247,3]

<ba.>

kasya cāpauruṣeyatvamiṣṭaṃ kimvarṇṇānāmuta padavākyānāmityāha |

[3.247,4]

"anyāviśeṣād varṇṇānāṃ sādhane kiṃ phalaṃ bhavet || 247 ||"

[3.247,5]

"anyai"rlokikairvarṇṇairvaidikānāma"viśeṣāt"pratya"bhijñā"yamānatvenaikatvādapauruṣeyatvasya"sādhane kiṃ phalaṃ bhavet" | tathātve laukikānāmarthavyabhicārāt |

{3.248–3.250}

[3.248–3.250,0]

<ca.>

"vākyaṃ bhinnaṃ na varṇebhyo vidyate'nupalambhataḥ | anekāvayavātmatve pṛthak teṣāṃ nirarthatā || 248 ||"

[3.248–3.250,1]

"atadrūpe ca tādrūpyaṃ kalpitaṃ siṃhatādivat |"

[3.248–3.250,2]

"vākyaṃ" padañca "varṇṇebhyo bhinnaṃ na vidyate'nupalambhāt" | tatkathamasyāpauruṣeyatvaṃ sādhyaṃ | abhinnaṃ cet tadā"nekāvayavātmatve" vākyasya teṣāmavayavānāṃ pṛthak pratyekaṃ nirarthakateti padātmakamanarthakameva syāt | tataścātadrūpe'vācakarūpe tādrūpyaṃ vācakatvaṃ kalpitaṃ kalpanābuddhinirmitaṃ māṇavakādāviva siṃhatādi | tataḥ pauruṣeyameva vācakatvaṃ syāditi prastutakṣatiḥ |

[3.248–3.250,3]

<da.>

atha pratyekamavayavānāṃ sārthakatvaṃ tadā |

[3.248–3.250,4]

"pratyekaṃ sārthakatvepi mithyānekatvakalpanā || 249 ||"

[3.248–3.250,5]

"ekāvayavagatyā ca vākyārthapratipad bhavet |"

[3.248–3.250,6]

pratyekaṃ sārthakatvepi mithyānekatvasyānekāvayavātmakasya kalpanā ekasmādarthapratīteḥ | tathaikasyāvayavasya gatyā vākyārthasya pratipat pratītirbhavet | ekasyāpi vācakatvāt | tatsamudāyo vācaka iti cet | sa kintebhyo bhinnaḥ | sa ca pratyuktaḥ | avayavā militāḥ samudāya iti cet | sa ca na sambhavatyeva | tad yadi pratyekaṃ vācakatvameva tadaiṣāṃ pratyekaṃ vācakatve caikasmādapi syādarthapratītiḥ |

[3.248–3.250,7]

atha |

[3.248–3.250,8]

"sakṛcchrutau ca sarveṣāṃ kālabhedo na yujyate || 250 ||"

[3.248–3.250,9]

"ekāvayavagatyā'rthapratipatte"ravayavāntaravaiphalyadoṣāt sarvvāvayavānāṃ sakṛcchrutiriṣyate | tadā sarvveṣāmavayavānāṃ "sakṛcchrutau" cābhimatāyāmavayavaśravaṇasya "kālabhedo" | dṛśyeta ca |

{3.251–3.260}

<ga sphoṭanirāsaḥ>

[3.251–3.260,0]

athānavayavamekaṃ varṇṇebhyo vyatiriktaṃ sphoṭarūpaṃ vākyaṃ tacca kramavadbhirnniyatānupūrvvīkairdhvanibhiḥ krameṇa vyajyate | vyaktyanukrameṇaiva ca kramavat pratīyate tadrūpāvibhāgena nādarūpāṇāmvarṇṇānāṃ grahaṇāt varṇṇavibhāgavacca lakṣyate | vastutastathārahitamapīti kecit |

[3.251–3.260,1]

"ekatvepi hyabhinnasya kramaśo gatyasambhavāt |"

[3.251–3.260,2]

"tadekatvepi hyabhinnasyā"navayavasya sphoṭarūpasya vākyasya prathamadhvanināpi vyaktatvāt "krama" pratītera"sambhavāt" sakṛt pratītiprasaṅgaḥ | yadi prathamavyaktau na pratītiraparāsvapi na syāt | tadekavyañcakatvād vyaktīnāṃ |

[3.251–3.260,3]

kiñca | vākyantannityamanityamvā syāt |

[3.251–3.260,4]

"anityaṃ yatnasambhūtaṃ pauruṣeyaṃ kathanna tat || 251 ||"

[3.251–3.260,5]

"nityopalabdhinityatve'pyanāvaraṇasambhavāt |"

[3.251–3.260,6]

"yadyanityaṃ pauruṣeyaṃ kathaṃ na tat yatnasambha"vāt ghaṭādivat | "nityatvepyu" bhavet | vākyānāma"nāvaraṇa"sambhavāt | āvaraṇāyogāt | yadi nityaṃ kadācidupalabhyate tadā tasyānāvṛtasvabhāvatā'bhyupagantavyā | tādṛśaṃ nityamupalabhyetābhimatakāla iva | āvṛtasvabhāve tu sarvvadā'nupalambhaḥ syāt | tasmāt kālabhedenopalabhyānupalabhyasvabhāvatvādekasya nāśādanyasyodaya iti syāt | tathā ca nityatvakṣatiḥ |

[3.251–3.260,7]

ekasvabhāva eva śabdaḥ paraṃ |

[3.251–3.260,8]

"aśrutirvvikalatvāccet kasyacit sahakāriṇaḥ || 252 ||"

[3.251–3.260,9]

"kāmamanyapratīkṣoktirniyamastu virudhyate |"

[3.251–3.260,10]

"kasyacit sahakāriṇo" jñānajanakasya "vaikalyādaśruti"riti "cet | kāmamanya"sya sahakāriṇa upakārakasya pratīkṣāpekṣaṇamastu niyamaḥ pūrvvāparaikasvabhāvatāvaraṇantu śabdānāṃ "virudhyate" | na hyekasvabhāvaḥ paramapekṣate ceti kṣamaṃ | upakārakasyāpekṣaṇīyatvāt | upakārāntarasya ca svabhāvāntaralakṣaṇatvāt |

[3.251–3.260,11]

api ca śabdā avyāpino vyāpino vā syuḥ | tatra |

[3.251–3.260,12]

"sarvatrānupalambhaḥ syāt teṣāmavyāpitā yadi || 253 ||"

[3.251–3.260,13]

"sarveṣāmupalambhaḥ syāt yugapad vyāpitā yadi |"

[3.251–3.260,14]

"yadyavyāpitā teṣāṃ sarvvatra deśe''nupalambhaḥ syāt" | na hyekadeśasthitaḥ śailaḥ sarvvatropalabhyate | yogyatātiśayalābhād vyañcakebhyo dṛśyate eveti cet | evantarhi sarvvaiḥ sarvvadeśasthairupalabhyeta | tathā "vyāpitā yadi sarvveṣāṃ" śabdānāṃ "yugapadupalambhaḥ syāt" | vyāpitvāt sarvveṣāṃ sarvvatra bhāvāt |

[3.251–3.260,15]

atha vyāpitvepi ya evābhivyaktyā saṃskṛtaḥ sa evopalabhyate netaraḥ |

[3.251–3.260,16]

"saṃskṛtasyopalambhe ca kaḥ saṃskarttā'vikāriṇaḥ || 254 ||"

[3.251–3.260,17]

"indriyasya syāt saṃskāraḥ śṛṇuyānnikhilañca tat |"

[3.251–3.260,18]

"saṃskṛtasya copalambhe ca" svīkriyamāṇe nityatvāda"vikāriṇaḥ kaḥ saṃskarttā" nāma | na hyanupakurvvan saṃskarttā anupakāryo vā saṃskāryaḥ | athendriyamanityatvāt saṃskārya tataḥ saṃskṛta eva paśyati nānya iti vibhāgaḥ | satyamindriyasya syāt saṃskāraḥ | kintu tadindriyaṃ "nikhilaṃ ca" śabdagrāmaṃ "śṛṇuyāt" na tvekaśabdaṃ |

[3.251–3.260,19]

"saṃskārabhedabhinnatvādekārthaniyamo yadi || 255 ||"

[3.251–3.260,20]

"anekaśabdasaṃghāte śrutiḥ kalakale katham |"

[3.251–3.260,21]

"saṃskāra"sya śabdaviṣayasya "bhedā"t pratiniyamād "bhinnatvā"dindriyasaṃskārāṇā"meka"smi"nnarthe" śabde "niyamaḥ" śruti"ryadī"ṣyate tadā"nekaśabdasaṃghāte kalakale śruti"rane"keṣāṃ" śabdānāṃ "kathaṃ" nānekaśabdagrāhi syāt |

[3.251–3.260,22]

atha |

[3.251–3.260,23]

"dhvanayaḥ kevalaṃ tatra śrūyante cenna vācakāḥ || 256 ||"

[3.251–3.260,24]

"dhvanibhyo bhinnamastīti śraddheyamavivakṣitam |"

[3.251–3.260,25]

"tatra" kalakale "dhvanayaḥ" śabdavyañjakāḥ "kevalaṃ śrūyante na vācakāḥ" śabdāḥ | "dhvanibhyaḥ" śrūyamāṇebhyo "bhinnaṃ" śabdarūpa"mastīti" yatkiñjididamati"śraddheyaṃ" | śraddhāvaśād yadyetadaṅgīkriyate na tu pramāṇabalāt |

[3.251–3.260,26]

kiñja |

[3.251–3.260,27]

"sthiteṣvanyeṣu śabdeṣu śrūyate vācakaḥ katham || 257 ||"

[3.251–3.260,28]

kalakale dhvanimātraṃ yadi śrūyate na śabdaḥ tadā bahūnāṃ vyāharttṝṇāṃ tūṣṇīmbhā"vādanyeṣvapyeṣu śabdeṣu sthiteṣu" ekasmin puruṣe vyāharati "kathaṃ vācakaḥ śrūyate"kalakalai va dhvanimātraśrutistadāpi syāt | atha vācakasyolabdhipratyayabhāvādupalabdhistadā kalakalepi syād viśeṣābhāvāt |

[3.251–3.260,29]

yadi cendriyāṇāṃ saṃskāraviśeṣācchabdaviśeṣopalabdhipratiniyamastadā |

[3.251–3.260,30]

"kathaṃ vā śaktiniyamād bhinnadhvanigatirbhavet |"

[3.251–3.260,31]

śaktiniyamastadā "śaktiniyamādi"ndriyāṇāṃ "kathaṃ bhinnadhvanigatirbhavet |" śabdaviśeṣavat dhvaniviśeṣasyaiva grāhakamindriyaṃ syāt tatkathaṃ kalakaladhvanipratītiḥ |

[3.251–3.260,32]

kiñca |

[3.251–3.260,33]

"dhvanayaḥ saṃmatā yaiste doṣaiḥ kairapyavācakāḥ || 258 ||"

[3.251–3.260,34]

"dhvanibhirbyajyamānesmin vācakepi kathaṃ na te |"

[3.251–3.260,35]

"yaiḥ kairapi doṣairdhvanayo'vācakāḥ sammatāste" doṣā "vyajyamānepi" vācake"smin " bhavanti | tathāhi | yathā pratyekamavācakatvādvācakatve "vā" dhvanyantaravaiphalyāt sāhityābhāvācca dhvanayo'vācakāstathā dhvanibhiḥ pratyekaṃ vācakānabhivyakterabhivyaktau vā dhvanyantare vaiphalyāt sāhityābhāvācca nābhivyajyeta śabdaḥ | anabhivyaktaśca kamartha pratipādayet |

<gha a. varṇānupūrvicintā>

[3.251–3.260,36]

"varṇṇānupūrvī vākyaṃ cenna varṇṇānāmabhedataḥ || 259 ||"

[3.251–3.260,37]

"teṣāñca na vyavasthānaṃ kramāntaravirodhataḥ |"

[3.251–3.260,38]

"varṇṇānāmānupūrvvī" paripāṭiviśeṣo "vākyaṃ" | taccopalabhyata eveti "cet | "mānupūrvyāyā "abhedataḥ" | na hi varṇṇebhyo bhinnā ānupūrvvī pratītiviṣayaḥ | tataśca varṇṇā eva vākyamiti syāt | teṣāñca lokavedayorna viśeṣa iti sarvvatra prāmāṇyaṃ | athāprāmāṇyamvā syāt | atha viśeṣānupūrvvīkā varṇṇā eva vedavākyaṃ netara ityāha "teṣā" varṇṇānāṃ "na vyavasthāna"kramaniyamaḥ |"kramāntarasya" laukikasya "virodhataḥ" | tathā hi varṇṇavadānupūrvvī nityā na ca varṇṇā bahavaḥ santi | samānajātīyā vā ekatvād varṇṇasya | tataścāgnirityevākāragakāranakārāṇāmānupūrvvīviśiṣṭaḥ syāt nagamityanyathā na bhavet | kṛtakānāmapi bījāṅtkurapatrādīnāmṛtusaṃvatsarādīnāṃ viśiṣṭānupūrvī nānyathā bhavati kimpunarnityānāṃ |

[3.251–3.260,39]

sā ceyamānupūrvvī varṇṇānāṃ |

[3.251–3.260,40]

"deśakālakramābhāvo vyāptinityatvavarṇṇanāt || 260 ||"

[3.251–3.260,41]

"deśa"kṛtā vā pipīlikānāmiva paṃktī syāt | "kāla"kṛtā vā bījāṅkurādīnāmiva | dvayorapi "deśakālakramayorabhāvo" varṇṇānāṃ "vyāptinityatvayorvvarṇṇanāt" | anyonyadeśaparihāreṇa | vṛttirhi deśapaurvāparya | tacca sarvvagānāmasambhavi | tathānyonyakālaparihāreṇa vṛttiḥ kālapaurvāparyañca nityānāmasambhavi | (260)

{3.261–3.272}

[3.261–3.272,0]

athānupūrvvī samarthanārthamanityatā'vyāpiteṣyate |

[3.261–3.272,1]

"anityāvyāpitāyāñca doṣaḥ prāgeva kīrttitaḥ |"

[3.261–3.272,2]

"anityāvyāpitāyāñca doṣaḥ prāgevoktaḥ" | anityatve pauruṣeyatā | avyāpitve ca sarvvatropalabdhiśca na syāt |

[3.261–3.272,3]

"vyaktikramopi vākyaṃ na nityavyaktinirākṛteḥ || 261 ||"

[3.261–3.272,4]

"vyāpārādeva tatsiddheḥ karaṇānāṃ ca kāryatā |"

[3.261–3.272,5]

iti nityavyāpināmapi śabdānāṃ "vyakte"rabhivyakte pratiniyatadeśakālāyāḥ "kramo vākyaṃ na" yuktaḥ | "nityasya vyaktinirākṛte"rjñānotpādanahetūnāmityādinā | tasmāt "karaṇānāṃ vyāparādeva""te"ṣāmvarṇṇānāṃ siddheḥ "kārya"taiṣāṃ yuktā na vyaṅgyatā |

[3.261–3.272,6]

<ba.>

kiñca |

[3.261–3.272,7]

"svajñānenānyadhīhetuḥ siddherthe vyañcako mataḥ || 262 ||"

[3.261–3.272,8]

"yathā dīponyathā vāpi ko viśeṣosya kārakāt |"

[3.261–3.272,9]

"siddhe" vidyamāne'rthe "svajñānena" kāraṇenā"nya"sya jñānahetu"rvyañjako mataḥ | " ghaṭasya "yathā | anyathā vāpīti" yadi vyaṅgyaḥ prāk siddho na bhavet tadāsya vyañjakasya "kārakā"ddhetoḥ "ko viśeṣo" na kaścit | apūrvvapratipattihetutvāviśeṣāt |

[3.261–3.272,10]

<ca.>

tathā |

[3.261–3.272,11]

"karaṇānāṃ samagrāṇāṃ vyāpārādupalabdhitaḥ || 263 ||"

[3.261–3.272,12]

"niyamena ca kāryatvaṃ vyañcake tadasambhavāt |"

[3.261–3.272,13]

karaṇānāṃ samagrāṇāṃ vyāpārāt niyamenopalabdhitaśca kāryatvameva varṇṇānāṃ vyañcake dīpādau tasya vyaṅgyopalabdhiniyamasyāsambhavāt | na hi dīpa ityeva ghaṭapratītiḥ karaṇasāmagryantu kāryamavaśyambhāvayatīti karaṇasāmagrye niyatopalambhasya kāryataiva |

[3.261–3.272,14]

<da.>

"tadrūpāvaraṇanāṃ ca vyaktiste vigamo yadi || 264 ||"

[3.261–3.272,15]

"abhāve karaṇagrāmasāmarthyaṃ kiṃ nu tadbhavet |"

[3.261–3.272,16]

"teṣā"mvarṇṇānāṃ "rūpa"sya stimitavāyavīyāvayavasaṃyogarūpāṇāmā"varaṇānāṃ" prayatnapreritena vāyunā "vigamo" yadi "vyaktiste mī māṃ sa ka" syeṣṭā tadā pūrvvāvasthātyāge nātiśayo na vyaktiranityatvāsakteḥ | upalambhāvaraṇavigamo vā śabdālambanaṃ jñānamvā vyaktiḥ syādityatrāha kāryaṃ vyaktiraśakyā yasmādāvaraṇavigame'bhāve nīrūpe "karaṇagrāmasya kiṃ nu" tat "sāmarthyaṃ bhavet" | kvacit karttavye sāmarthyaṃ syāt | na tu karttavyābhāve | yadi samastakā"tvarya"sambhavepi śabdānāṃ na kāryatā tadā |

[3.261–3.272,17]

"śabdāviśeṣādanyeṣāmapi vyaktiḥ prasajyate || 265 ||"

[3.261–3.272,18]

"tathābhyupagame sarvvakārakāṇāṃ nirarthatā |"

[3.261–3.272,19]

"śabdādaviśeṣādanya"vyāpārāntarādupalabhyamānatvaniyamenānyeṣāṃ ghaṭādīnā"mapi""vyaktiḥ prasajyeta" kāryatā na syāt | "tathābhyupagame" ca "sarvveṣāṃ kārakāṇāṃ" vyañcakābhimatānāṃ "nirarthakatā" | utpādakaṃ hi kāraṇabhiṣyate na tu vyañjakaṃ śabdānāmiva |

[3.261–3.272,20]

<e.>

"sādhanaṃ pratyabhijñānaṃ satprayogādi yanmatam || 266 ||"

[3.261–3.272,21]

"anudāharaṇaṃ sarvvabhāvānāṃ kṣaṇabhaṅgataḥ |"

[3.261–3.272,22]

yacca nityatvasiddhaye varṇṇānāṃ "pratyabhijñānaṃ satprayoga" ādiśabdāduccāryamāṇatvādi "sādhanaṃ mataṃ" sanneva hi prayujyate | yathā vāsyādi cchidāyāṃ | tataḥ prayogāt prayogepi vidyamānatvād varṇṇā nityā eva | ta"danudāharaṇaṃ" dṛṣṭāntavikalaṃ"sarvve"ṣā"mbhāvānāṃ kṣaṇabhaṅgataḥ" |

[3.261–3.272,23]

"dūṣyaḥ kuheturanyopi ;"

[3.261–3.272,24]

anayaiva diśā parairucyamānaḥ "kuhetura"nyopi dūṣyaḥ |

[3.261–3.272,25]

<ṛ.>

atha buddhirabhivyaktirvvarṇṇānāṃ sā ca kramavatī vākyamiṣṭaṃ tadā vākyasyāpauruṣeyatveneṣṭatvād buddhirapauruṣeyī syāt | tatra |

[3.261–3.272,26]

"buddherapuruṣāśraye || 267 ||"

[3.261–3.272,27]

"bādhābhyupetapratyakṣapratītānumitaiḥ samam |"

[3.261–3.272,28]

"buddherapuruṣāśraye" puruṣānāśrayaṇe"bādhā" | kairityāha | "abhyupetapratyakṣapratītānumitaiḥ " ekakālameva buddherapuruṣāśrayatvasyābhyupetena puruṣaguṇatvābhyupagamena pratyakṣapratītena ca puruṣakāryatvena | tatprayatnakā ryatvena vā kādācitkatvānumitena kāryatvena ca bādhā |

[3.261–3.272,29]

<ga.>

varṇṇānāmānupūrvvī vākyaṃ syādityāha |

[3.261–3.272,30]

"ānupūrvyāśca varṇṇebhyo bhedaḥ sphoṭena cintitaḥ || 268 ||"

[3.261–3.272,31]

"kalpanāropitā sā syāt kathaṃ vā'puruṣāśrayā |"

[3.261–3.272,32]

"varṇṇebhya ānupūrvyā bhedaśca sphoṭena" cintitena ekatvena hyabhinnasya kramaśa ityādinā "cintitaḥ" | na hi varṇṇebhyo vyatiriktā ānupūrvvī kācidupalabhyate | abhedapakṣe ca saro rasa ityādau pratipatterbhedābhāvaprasaṅgaḥ | prakārāntarasya cābhāvaḥ | tasmād vastubhūtānupūrvyā'yogāt "kalpanā""ropitā" sā "syāt" | tathā "cāpuruṣāśrayā " |

<ṅa nirhetuko vināśaḥ>

[3.261–3.272,33]

kathaṃ punaravagamyate dhvaniravaśyamanitya ityāha |

[3.261–3.272,34]

"sattāmātrānubandhitvāt nāśasyānityatā dhvaneḥ || 269 ||"

[3.261–3.272,35]

"avināśāt sa evāsya vināśa iti cet katham | anyorthonyasya nāśostu kāṣṭhaṃ kasmānna dṛśyate || 270 ||"

[3.261–3.272,36]

"sattāmātrānubandhitvānnāśasya dhvaneranityatā" | na khalvasatāmanyasmānnā"śotpattiḥ" svahetoreva tu vinaśvarasvabhāvatayotpannā bhāvā vinaśyanti | vināśo hi kriyamāṇo bhāvād vyatirikto vā bhavet | avyatirekapakṣe bhāva eva kriyata iti syāt | taccāśakyakriyamutpannatvāt | vyatirekepyagneḥ sakāśāt arthāntarasya vināśākhyasyotpattau kāṣṭhasya darśanambha"vedavināśāt" |

[3.261–3.272,37]

sa evāgnijanmā'rtho'sya"vināśastenādarśanamiti cet kathamanyorthonyasya" vināśo yuktaḥ | evaṃ hyatiprasaṅgaḥ syāt | kāṣṭhe'gnikṛtaḥ svabhāvo vināśo na sarvva iti cet | kāṣṭhavināśayoḥ kaḥ sambandhaḥ | nāśrayāśrayibhāvo niṣetsyamānatvāt | kāryakāraṇabhāvaścet agnerapi sa vināśaḥ syāt | tasyāpi kāryatvāt | tasmānna bhāvāntaramarthasya nāśaḥ | "astu vā nāśaḥ kāṣṭhañceda"pracyutaprācīnasvabhāvaṃ "kasmānna dṛśyate" |

[3.261–3.272,38]

nanu yosāvarthāntarasvabhāvo vahnikṛtaḥ sa kāṣṭhasya nāśo nāśarūpatayā pratīteḥ | vināśaścābhāvo yaścābhāvaḥ sa kāṣṭhavirodhirūpa eva kriyate | na cāyamarthāntaratvād ghaṭavad virodhirūpatā kurttumaśakyaḥ | na hi ghaṭavadarthāntaratvād dhūmo'gnikāryo na bhavati | tasmād yathāntararūpopi dhūmo'gninā kriyate tathā virodhirūpopi vināśīkriyeta | yayośca parasparaparihāreṇa virodhastayorekabhāva evāparasparasyādarśanamiti kathamagnikṛtasyārthāntarasya vināśasaṃjñitasya virodhino bhāve kāṣṭhasya darśanamucyate |

[3.261–3.272,39]

atrocyate | yosāvarthāntarasvabhāvo nāśastena saha kāṣṭhasya ko virodhaḥ | yadi sahānavasthānalakṣaṇaḥ sambhāvyata eva | tadbhāvayornivarttyanivarttakabhāvadarśanādagniśītayoriva | kintu bhāvāntarasya yadi kāṣṭhavināśakatvaṃ | sa ca nāśaḥ kimarthāntaranivṛttiḥ | arthāntaratve tulyaḥ prasaṅgaḥ | nivṛttiśca niḥsvabhāvā na tatra hetuvyāpāra iti vakṣyate | parasparaparihārasthitilakṣaṇaśced virodhaḥ | evamapyatiprasaṅgaḥ | yathā kāṣṭhād bhinnamabhimatapadārthāntaraṃ tathānyadapi ghaṭādikamiti tadapi kāṣṭhasya vināśaḥ syāt |

[3.261–3.272,40]

nanu ya eva kāṣṭhasya nāśarūpatayā virodhirūpatayā ca svahetubhiḥ kriyate sa eva nāśo na tu yaḥ kaścidartha iti kathamatiprasaktiḥ |

[3.261–3.272,41]

tadapyayuktaṃ | parasparaparihāreṇa hi virodhī nāśa iṣṭaṃ | sa ca parasparaparihāro'bhimatapadārthavad ghaṭādīnāmapīti na viśeṣaḥ | atha ya eva kāṣṭhanivṛttirūpaḥ sa eva tannāśo nānyaḥ | kimidaṃ nivṛttirūpatvaṃ kāṣṭhādanyatvaṃ nivṛttimātrātmakatvamvā | anyatvañcet taditarasyāpi samānaṃ | nivṛttimātrātmakatvañca bhāvāntarasyāyuktaṃ svabhāvāviśeṣavatvāt | yadutpattau yannivṛttiḥ sa virodhī nāśaśceti cet | anyā tarhi vināśānnivṛttiḥ | tatra ca samānaḥ sarvva eva prasaṅgaḥ | tasmāt kāṣṭhaṃ svarasanirodhitayā nivarttate'gnikāṣṭhādisāmagrayāstvaṅgārādikaṃ jāyata iti yuktaṃ | arthāntarasvabhāve tu sati nāśe kāṣṭhaṃ kasmānna dṛśyata ityanivāryaḥ prasaṅgaḥ |

[3.261–3.272,42]

"tatparigrahataścenna tenānāvaraṇaṃ yataḥ | vināśasya vināśitvaṃ ;"

[3.261–3.272,43]

"tena" vināśākhyena bhāvāntareṇa "parigrahato"vaṣṭabdhatvāt kāṣṭhādarśanamiti "cet | " bhāvāntareṇa kāṣṭhasyā"nāvaraṇaṃ yata"stataḥ kāṣṭhasyāparigrahaḥ | na hi nāśo vastvāvaraṇama"vināśitvapra"saṅgāt | na ca pūrvvāparaikasvabhāvasyavaraṇaṃ yuktamityuktaṃ | kiñca |

[3.261–3.272,44]

"syādutpattestataḥ punaḥ || 271 ||"

[3.261–3.272,45]

"kāṣṭhasya darśanaṃ ;"

[3.261–3.272,46]

bhāvāntarabhūtasya nāśasya yadyutpattiriṣyate tadotpattiliṅgād vināśitvaṃ nāśasya syāt ghaṭādivat | tataḥ kāṣṭhanāśasya nāśāt punaḥ kāṣṭhadarśanaṃ bhavet |

[3.261–3.272,47]

"hantṛghāte caitrāpunarbhavaḥ | yathātrāpyevamiti cet hanturnnāmaraṇatvataḥ || 272 ||"

[3.261–3.272,48]

nanu "caitrasya" hanturvyāghāte kṛte caitrasya "punarbhāvo" nāsti "yathā", tathā"trāpi" kāṣṭhanāśanivṛttyā na kāṣṭhapunarbhāva "iti cet | na hanturamaraṇatvataḥ |" na hi hantā maraṇaṃ caitrasya | kintvanya evendriyāyurnirodhaḥ | yena hantṛmaraṇe caitrapunarujjīvanaprasaṅgaḥ | yadi tvindriyādinirodhanivṛttiḥ syāt syādevojjīvanaṃ tacca tvanmate prāptaṃ | nirodhasyotpattibhāvayoriṣṭaḥ | (272)

{3.273}

[3.273,0]

"ananyatve vināśasya syānnāśaḥ kāṣṭhameva tu | tasyāsatvādahetutvaṃ nātonyā vidyete gatiḥ || 273 ||"

[3.273,1]

atha na bhāvādbhinno nāśaḥ kintarhyabhinnaḥ | ananyatve vināśasya nāśaḥ kāṣṭhameva tu syāt | tasya kāṣṭhasyāgnisannidhānāt | prāgeva satvādahetutvaṃ nāśakābhimatasya | nāto bhedābhedaprakārādanyā gatirutpattimatosti | dvidhāpi ca nāśahetvayogaḥ | (273)

{3.274}

[3.274,0]

"ahetutvepi nāśasya nityatvād bhāvanāśayoḥ | sahabhāvaprasaṅgaścedasato nityatā kutaḥ || 274 ||"

[3.274,1]

"ahetutvepi nāśasya nityatvādā"kāśādivat "bhāvanāśayo"ranyonyābhāvasvabhāvayoḥ "sahabhāvaprasaṅgaścet" | nanu nāśasyāsato nīrūpatvānnityatā kutaḥ | vastu hi nityamanityamvā syāt | yattu na kiñcit tatkathamucyatāṃ | (274)

{3.275}

[3.275,0]

"asatve'bhāvanāśitvaprasaṅgopi na yujyate | nāśena yasmād bhāvasya na vināśanamiṣyate || 275 ||"

[3.275,1]

ataścānityatvā"dasatve" nāśasyābhāva"nāśitva"sya "prasaṅgopi na " kāṣṭhāde"rnāśena" hetunā "nāśanaṃ neṣyate" | yadi hi nāśena nāśaḥ kriyate itīṣyate tadā nāśābhāve vastunāśo na syāt | kintu svahetuta eva bhāvā ekakṣaṇasthitidharmāṇa utpannā dvitīye kṣaṇe na bhavanti na tu nāma kaścid bhavati | yasya nityatvānityatvayordoṣāvakāśaḥ | (275)

{3.276}

[3.276,0]

<a.>

kathantarhīdānīmahetuko nāśo bhavatītyucyata ityāha |

[3.276,1]

"naśyan bhāvaḥ parāpekṣo na tasya jñāpanāya sā | avasthā'heturuktāsyā bhedamāropya cetasā || 276 ||"

[3.276,2]

"naśyan bhāva" eva kṣaṇasthitidharmatayā svahetorutpatterdvitīye kṣaṇe'bhavanna "parā" kāraṇāntaranirapekṣa iti | "tasya" kāraṇāntarānapekṣanāśitvasya "jñāpanāya " bhāvānāma"vasthā'heturuktā" | ahetuko vināśo bhavatītyādi vacasaivā"syā" avasthāyā dharmiṇaḥ sakāśāt bhedāntarapratikṣepeṇa "cetasā" vikalpakena"bhedamā" na tu vastuto nāśo nāma kaścit bhāvād bhinnasvabhāvo bhavati | (276)

{3.277}

[3.277,0]

"svatopi bhāve'bhāvasya vikalpaścedayaṃ samaḥ | na tasya kiñcid bhavati na bhavatyeva kevalam || 277 ||"

[3.277,1]

svatopya"bhāvasya bhāve'ya"ntatvānyatva"vikalpaḥ samaścet" | tathā hi yadi bhāvād bhinnopyabhāvo jñāto bhāvaḥ kimiti na dṛśyate'bheda tu bhāva eva nāśa iti kathaṃ naṣṭaḥ | atrāha | "na tasya" bhāvasya "kiñcid" vināśo'nyovā "bhavati" | kintarhi sa "eva kevalaṃ" na bhavati | vyavaharttavyaikarūpatvāt tasya | tatra ca bhedābhedavikalpānavatāraḥ | (277)

{3.278}

[3.278,0]

"bhāve hyeṣa vikalpaḥ syād vidhervastvanurodhataḥ |"

[3.278,1]

hi yasmāt bhāve vikalpa eṣa bhedābhedātmakaḥ syāt vidhervvastvanurodhataḥ | "nāśastu" prasajyapratiṣedharūpo niḥsvabhāvatvāt bhedābhedavikalpākṣamaḥ | yadi ca prasajyapratiṣedhepi vastvantaravidhistadā paryudāsānna bhidyetobhayatrāpi vidheḥ prādhānyāt | paryudāso vā na sidhyet ekanivṛttāvaparavidhāne sa syāt nivṛttyasiddhau tu kathaṃ yuktaḥ |

[3.278,2]

"na bhāvo bhavatītyuktamabhāvo bhavatīti na || 278 ||"

[3.278,3]

yadā ca bhāvanivṛttirvināśārthaḥ tadā"'bhāvo bhavatītyādi" vākyena "bhāvo na "tyuktaṃ | abhāvasya bhāvāyogāt | ataśca heturapi nāśasya na kaścit | (278)

{3.279}

[3.279,0]

<ba.>

"apekṣeta paraḥ kāryaṃ yadi vidyeta kiñcana | yadakiñcitkaraṃ vastu kiṃ kenacidapekṣyate || 279 ||"

[3.279,1]

yasmāt paraḥ kāraṇābhimato'pekṣyatayadi kiñcana kāryaṃ vidyeta | anyathā yadakiñcitkaraṃ vastu tat kenacit kimapekṣyate | (279)

{3.280}

[3.280,0]

"etenāhetukatvepi hyabhūtvā nāśabhāvataḥ | sattānāśitvadoṣasya pratyākhyātaṃ prasañcanam || 280 ||"

[3.280,1]

"etena" nāśasya niḥsvabhāvatvakathanenā"hetukatvepi" satya"bhūtvā nāśasya " ghaṭādāviva pratyākhyātaṃ | na hyabhāvo nāma kaścid bhavati yasyābhūtvā bhāvāt sattvaṃ nāśitvamvā syāt || (280)

{3.281}

[3.281,0]

<ca.>

"yathā keṣāñcideveṣṭaḥ pratigho janmināṃ tathā | nāśa(ḥ)svabhāvo bhāvānāṃ nānutpattimatāṃ yadi || 281 ||"

[3.281,1]

nanu "yathā janmināṃ" buddhyādīnāṃ madhye "keṣāñcideva" ghaṭādīnāṃ pratighaḥ svadeśe vastvantarotpattivyāghāta "iṣṭaḥ" | na buddhyādīnāṃ | tathā "yadi" satāmutpattimatāmeva "nāśaḥ svabhāvaḥ" syāt "nānutpattimatāṃ" śabdākāśādīnāṃ tadā kathamuktaṃ sattāmātrānubandhitvāt nāśasyānityatā dhvaneriti | (281)

{3.282}

[3.282,0]

atrāha |

[3.282,1]

"svabhāvaniyamāddhetoḥ svabhāvaniyamaḥ phale | nānitye rūpabhedosti bhedakānāmabhāvataḥ || 282 ||"

[3.282,2]

"hetoḥ svabhāva"sya viśiṣṭa kāryotpādanayogyatāyā "niyamāt | phale" kārye "svabhāvasya" pratighāpratighāde"rniyamaḥ" | tato nityatvābhimatānāñca hetumantareṇa svabhāvaniyamāyogāt hetureṣṭavyaḥ | kṛtake "punaranitye" vā bhāve "rūpa"sya naśvarānaśvarasya "bhedo nāsti" | kasmādityāha | nityānityasvabhāvatayā kṛtakasya "bhedakānāṃ" hetūnāma"bhāvataḥ" | na hi kaścideva heturanityaṃ janayatināparaḥ sarvveṣāṃ kṛtakānāmarthakriyākāritvāt | tasya cānityatāvyāpteḥ | (282)

{3.283}

[3.283,0]

<da.>

"pratyākhyeyā'ta evaiṣāṃ sambandhasyāpi nityatā | sambandhadoṣaiḥ prāguktaiḥ śabdaśaktiśca dūṣitā || 283 ||"

[3.283,1]

"ataḥ" sarvvabhāvakṣaṇikatvasādhakāt pramāṇāde"vaiṣāṃ" śabdānāmartha"sambandhasyāpi " | sambandhasya vastutve kṣaṇikatvāt | yā ca śabdaśaktiryogyatākhyā'rthapratipattyāśrayo varṇṇyate sā ca śabdād vyatiriktaiveti tadvadanityā | atha bhinnā tādṛśī ca "sambandhadoṣaiḥ"sambandhināmanityatvānna sambandhe(3 | 231)tyādinā "prāguktairdūṣite"ti na punarucyate | (283)

{3.284}

<(2) a navyamīmāṃsakabhādṛmatanirāsaḥ>

<ka. apauruṣeyatve'pi doṣāḥ>

<ka apauruṣeyatvānna yāthārthyasiddhiḥ>

[3.284,0]

"na" tāvadapauruṣeyaṃ vacanamastītyuktaṃ | bhavatu vā | tathāpi |

[3.284,1]

"nā'pauruṣeyamityeva yathārthajñānasādhanam | dṛṣṭo'nyathāpi vahnyādiraduṣṭaḥ puruṣāgasā || 284 ||"

[3.284,2]

"nāpauruṣeyamityeva vacanaṃ yathā'rtha"syāvisamvādino "jñāna"sya "sādhanaṃ" yasmāt puruṣasyā"gasā" doṣeṇā"duṣṭopi vahnyādi"rnīlotpalā"3dāvanyathā apa"rdṛṣṭaḥ | (284)

{3.285}

<kha akṛtakatve jñānahetutvābhāvaḥ>

[3.285,0]

kiñca |

[3.285,1]

"na jñānahetutaiva syāt tasminnakṛtake mate | nityebhyo vastusāmarthyāt na ca janmāsti kasyacit || 285 ||"

[3.285,2]

"tasmin" śabde'"kṛtake mate jñānahetutaiva na syāt na" hi "nityebhyo vastu" kāryajanmāśakteḥ "kasyacit" jñānasyānyasya vā"janmāsti" | kramākramayorvyāpakayornityānnivṛtteḥ | tadvyāpyasya sāmarthyasyābhāvāt | (285)

{3.286}

<ga śabde samāropitagocarā buddhayaḥ>

[3.286,0]

tasmāt |

[3.286,1]

"vikalpavāsanodbhūtāḥ samāropitagocarāḥ | jāyante buddhayastatra kevalaṃ nārthagocarāḥ || 286 ||"

[3.286,2]

tatrānityātmanyuccarite śabde'nādyantena "vikalpane" cittasantatāvāropitāyā "vāsanāyā" vikalpikā "buddhayo jāyante samāropitagocarāḥ" kalpitārtha"viṣayā nārthagocarā" na svalakṣaṇaviṣayāḥ | tathārthatve śabdapramāṇāntaravaiphalyasyokteḥ | (286)

{3.287–3.288}

<kha. kṛtakatve'pi na doṣaḥ>

<ka kṛtakatvānna mithyātvaniyamaḥ>

[3.287–3.288,0]

nanu |

[3.287–3.288,1]

"mithyātvaṃ kṛtakeṣveva dṛṣṭamityakṛtaṃ vacaḥ | satyārthaṃ vyatirekasya virodhivyāpanād yadi || 287 ||"

[3.287–3.288,2]

"hetāvasambhave bhāvastat tasyāpi śaṅkyate | viruddhānāmpadārthānāmapi vyāpakadarśanāt || 288 ||"

[3.287–3.288,3]

"mithyātva"marthaśūnyatvaṃ "kṛtakeṣveva" vākyeṣu "dṛṣṭamityakṛtaṃ vacaḥ" | "satyārthaṃ " syāt tadā ko doṣaḥ | kasmādevamityāha paraḥ | akṛtakatvasya sādhanasya virodhinā kṛtakatvena sādhyaviparyayasya mithyātvasya vyāpanāt | atrāha | vipakṣānmithyātvādakṛtakasya hetorasaṃbhave'saṃbhavanimittaṃ hetau bādhakapramāṇe'nukte tasyākṛtakatvasyāpi mithyātve vipakṣe bhāvaḥ śaṃkyate bādhakapramāṇādarśanāt |

[3.287–3.288,4]

nanu mithyātvaṃ kṛtakeṣu dṛṣṭaṃ tadakṛtakeṣu virodhiṣu kathaṃ syādityāha | "viruddhānā" hi vyāpyānāṃ "padārthānāme"kasya "vyāpaka"sya "darśanāt" | yathā prayatnānantarīya"katvayorekena" kṛtakatvenānityatvena vā vyāptiḥ | (287,288)

{3.289}

[3.289,0]

kiñca |

[3.289,1]

"nāsattā siddhirityuktaṃ sarvatonupalambhanāt | asiddhāyāmasattāyāṃ sandigdhā vyatirekitā || 289 ||"

[3.289,2]

"sarvvato" vipakṣāddhetorasattāyā "anupalambhāt" pratibdhamantareṇa "na siddhirityuktaṃ " | na cādarśanamātreṇa vipakṣe'vyabhicārite(3 | 12)tyādinā | "asiddhā" vipakṣād "vyatirekitā sandigdhā" |

[3.289,3]

kasmāt punarvyatirekaniścayāpekṣā | na hi sādhanatayopātto "dharmaṃ" ityeva sādhanaṃ | (289)

{3.290}

[3.290,0]

kintarhi |

[3.290,1]

"anvayo vyatireko vā sattvaṃ vā sādhyadharmiṇi | tanniścayaphalairjñānaiḥ siddhyanti yadi sādhanam || 290 ||"

[3.290,2]

"anvayaḥ" sapakṣe"vyatireko" vipakṣāt | "sādhyadharmiṇi satvamvā" ta"nniścayaphalai"ranvayādiniścayaprayojanai"rjñānaiḥ" pramāṇātma"bhiryadi sidhyanti" tadā "sādhanaṃ bhavati" | niścitatrairūpyasyaiva hetutvāt | (290)

{3.291}

[3.291,0]

yadapi vyatirekī heturityuktaṃ taccāyuktamityāha |

[3.291,1]

"yatra sādhyavipakṣasya varṇṇate vyatirekitā | sa evāsya sapakṣaḥ syāt sarvo heturananvayī || 291 ||"

[3.291,2]

"yatra" dharmiṇi "sādhyavipakṣasya" mithyātvasya sādhanāvipakṣavyatirekād "vyati" | yat kṛtakaṃ na bhavati tanmithyārthañca na bhavatīti "sa eva" sādhyasādhanaviparyayanivṛttidarśanaviṣayo dharmī "sapa"kṛtakatvasya hetoḥ | viparyayaniṣedhena vidhereva pratipādanāt | yatra ca sādhyasādhanasattavaniścayaḥ sa eva pakṣaḥ | "ataḥ sarvvo heturananvayī" na kevalavyatirekī | (291)

{3.292}

<kha samayatvānmantrāṇāṃ kṛtakāritā>

[3.292,0]

nanu pakṣasya vedasya kathaṃ sapakṣatā sapakṣalakṣaṇa yogāt | evaṃ tarhi sarvvaḥ pakṣaḥ sapakṣaḥ syāt | bhavatyeva kimanyeneti cet | anyasyāpi lākṣaṇikaṃ tatkathaṃ tyajyatāṃ | kiñca |

[3.292,1]

"samayatve hi mantrāṇāṃ kasyacit kāryadarśanam |"

[3.292,2]

kiñcitkāryakāriṇo mantrā apauruṣeyāśceti vyāhataṃ | tathā hikasyacit satyatapaḥprabhāvataḥ puṃsaḥ samayatve saṃketatve mantrāṇāmabhyupagamyamāne kāryasya mantraprayoganispādyatveneṣṭasya sādhanaṃ siddhiḥ syāt | kenacicchaktiviśeṣavatā matpraṇītaṃ mantramevaṃprayuñjānasyāyamarthaḥ setsyatīti samayasya kṛtatvāt siddhiḥ syāt | kavisamayādivat kāvyāpāṭhakasyārthasiddhiḥ |

[3.292,3]

"athāpi bhāvaśaktiḥ syādanyathāpyaviśeṣataḥ || 292 ||"

[3.292,4]

"athāpi bhāvaśaktiḥ" | yayābhimatasiddhiḥ | evantarhya"nyathā" prayukte"pi" mantre syādabhimatama"viśeṣato" varṇṇātmakasya mantrasya | (292)

{3.293}

<ga varṇakramo mantreṣvakiñcitkaraḥ>

[3.293,0]

varṇṇānāṃ kramaviśeṣo mantraḥ tatastadgrahaṇena phalamiti cet |

[3.293,1]

"kramasyārthāntaratvañca pūrvvameva nirākṛtam | nittyaṃ tadarthasiddhiḥ syādasāmarthyamapekṣyate || 293 ||"

[3.293,2]

"kramasya" varṇṇebhyo"'rthāntaratva"ñca "pūrvvameva nirākṛtaṃ" | varṇṇānupūrvvī vākyañcetya (3 | 259)trāntare | astu vā kramaḥ tasya nityatvāt tadarthasya tanni"spā"dyasyā"rthasya nityaṃ siddhiḥ" syāt | na hyavikale kāraṇe kāryakṣepo yuktaḥ | atha prayogavidhānādyapekṣāsti sāpyayuktā | apekṣaṇe kasyacit sahakāriṇo"'sāmarthyaṃ" svabhāvataḥ syāt | samarthasyānyāpekṣā'yogāt | apekṣaṇīyāt samarthasvabhāvotpattau tu syādapekṣā | (293)

{3.294}

[3.294,0]

kiñca |

[3.294,1]

"sarvasya sādhanaṃ te syurbhāvaśaktiryadīdṛśī |"

[3.294,2]

mantrāṇāṃ bhāvaśaktiryadīdṛśī kāryaviśeṣasādhikā tadā sarvvasya yajamānasya itarasya ca te mantrā abhimatārthasiddheḥ sādhanaṃ syuḥ | na hi kāryakāritā teṣāṃ kañcideva prati netarān sādhāraṇatvād bhāvasvabhāvasya |

<ga. nityatve doṣaḥ>

<ka asaṃskāryasya na prayoktṛbhedāpekṣā>

[3.294,3]

atha prayokturviśeṣamapekṣya phalaprāyāḥ | taccāsat |

[3.294,4]

"prayoktṛbhedāpekṣā ca nāsaṃskāryasya yujyate || 294 ||"

[3.294,5]

prayokturbhedo yajamānatvaṃ tadapekṣā ca nityasya parairasaṃskāryasya na yujyate | (294)

{3.295}

[3.295,0]

"saṃskāryasyāpi bhāvasya vastubhedo hi bhedakaḥ | prayoktṛbhedānniyamaḥ śaktau na samaye bhavet || 295 ||"

[3.295,1]

saṃskāryasyāpi bhāvasya vastunaḥ saṃskartturbhedo hi bhedako bhavitumarhati | na tu brāhmaṇaśūdrādīnāṃ vastuto jātibhedaḥ kaścidasti vyavahā/?/ramātratvāt tasya | tataśca prayokturbhedādapi mantrāṇāṃ śaktau niyamo na sambhavati | nanūpalabhyate niyatā mantrāṇāṃ śaktiḥ | satyamupalabhyate kintu sā puruṣakṛte samaye'bhyupagamyamāne bhavet na tvakṛtatve | yo hi brāhmaṇa iti prasiddhaḥ tasyaivāyaṃ vidhiprayukto mantraḥ phalaprado netarasyeti kartrā puruṣeṇa śaktiviśeṣavatā samitatvānmantrasya | (295)

{3.296}

<kha nittyānāṃ mantrāṇāṃ prayojako nirarthakaḥ>

[3.296,0]

kiñca |

[3.296,1]

"anādheyaviśeṣāṇāṃ kiṃkurvāṇaḥ prayojakaḥ | prayogo yadyabhivyaktiḥ sā prāgeva nirākṛtā || 296 ||"

[3.296,2]

nityānāmanādheyaviśeṣāṇāṃ prayoktā puruṣaḥ kiṃkurvvāṇaḥ prayojaka iṣṭaḥ | anupakārakasya prayojakatve sarvvasya tathātvaprasaṅgāt | yadyabhivyaktiḥ prayoga ucyate sā'bhivyaktirnityānāṃ prāgeva sāmānyaprastāve nirākṛtā | na hi svarūpapariṇāma āvaraṇavigamo vā sānityātāṃ ghaṭate | (296)

{3.297}

<ga nityasya vyaktirasiddhā>

[3.297,0]

buddhiḥ kadācit sambhāvyate | tadā |

[3.297,1]

"vyaktiśca buddhiḥ sā yasmāt sa phalairyadi yujyate | syācchrotuḥ phalasaṃbandho vaktā hi vyaktikāraṇam || 297 ||"

[3.297,2]

tad"vyaktiśca buddhi"rucyeta | "sāyasmād" vaktu rbhavati "sa pha" tadā nātiprasaṅgaḥ | nanvemapi "śrotuḥ phalasambandhaḥ " syānna vaktureva | "vaktā "rjñānasya "kāraṇamiti" phale yujyate | tacca jñānahetutvaṃ śroturapyastyeva | (297)

{3.298}

[3.298,0]

kiñca |

[3.298,1]

"anabhivyaktaśabdānāṃ karaṇānāṃ prayojanam | manojapo vā vyarthaḥ syācchabdo hi śrotragocaraḥ || 298 ||"

[3.298,2]

"anabhivyakto"'niveditaḥ "śabdo" yaisteṣāṃ "karaṇā"dīnāṃ "prayojanaṃ" prayogaḥ yadā | tadā tālvādikaraṇapraspandamātrayopāṃśujapaḥ kriyate na tu vyaktamucyate | yadā ca tāmapi vinā manomātreṇa "manojapo vā" kriyate tadā dvāvapi japāvimau "vyartho" syātāṃ | "śabdo hi śrotragocara" ucyate na ca japayoranayoḥ śrotragocaraḥ kaścidasti | (298)

{3.299}

[3.299,0]

"pāramparyeṇa tajjatvāt tadvyaktiḥ sāpi cenmatiḥ | te tathā syustadarthā cedasiddhaṃ kalpanānvayāt || 299 ||"

[3.299,1]

nanu yāpyupāṃśumanojapakāle śabdābhāsā dhīḥ sāpi matiḥ "pāramparyeṇa " tasya "vyakti"riti cet | yadyevaṃ śabdāvikalpavadarthavikalpā api tatprabhavā iti "te"pi "tathā" śabdavyaktayaḥ "syuḥ" | paraḥ na kevalācchabdaprabhavatvāt tadvyaktiḥ kintu "tadarthā" śabdaviṣayā satīti "cet" na cārthavikalpaḥ śabdaviṣayaḥ | śabdavikalpasya śabdaviṣayatvamasiddhaṃ "kalpanāyā" vācyavācakayojanāyā "anvayāt" sambandhāt na ca kalpanā vastuviṣayeti kathyate | (299)

{3.300}

<gha. samayakāṇṇāmuktyā phalaviśeṣaḥ>

[3.300,0]

asmākantu mate |

[3.300,1]

"svasāmānyasvabhāvānāmekabhāvavivakṣayā | ukteḥ samayakāṇṇāmavirodho na vastuni || 300 ||"

[3.300,2]

svasāmānyasvabhāvānāṃ śabdasvalakṣaṇasāmānyalakṣaṇānāṃ pratyakṣavikalpabuddhiviṣayāṇāmekatvādhyavasāyavaśādekabhāvasyaikatvasya | vivakṣayā samayakārāṇāṃ samayakarttṛbhiḥ śaktimatpuṃbhirmantrāṇāmukteravirodhaḥ | upāṃśujapamanojapayorvvaiphalyavirodhābhāvo dṛśyavikalpyāvekādhyavasāyādekakāryakāritvenādhiṣṭhitatvāt tatkurutaḥ | ye tu vastubhūtaṃ mantramicchanti teṣāmvirodha eva tadāha | na vastuni virodhābhāvaḥ | na hyupāṃśujapādiviṣayo vastukalpitatvāt | (300)

{3.301}

<ṅa varṇṇānupūrvicintā>

<ka ānupūrvyabhāve nārthabhedaḥ>

[3.301,0]

atha tvanmatepi |

[3.301,1]

"ānupūrvyāmasatyāṃ syāt saro rasa iti śrutau | na kāryabheda iti ced asti sā puruṣāśrayā || 301 ||"

[3.301,2]

ānupūrvyā varṇṇavyatiriktāyāmasatyāṃ saro rasa iti prasiddhānulomaviloma kramāyāṃ śrutau kāryasya svajñānasya bhedo na syāditi cet | astyasmanmate sānupūrvvī puruṣāśrayā puruṣakṛtā pratipadaṃbhinnā tato na jñānabhedaprasaṅgaḥ | (301)

{3.302}

[3.302,0]

tathā hi |

[3.302,1]

"yo yadvarṇasamutthānajñānajājjñānato dhvaniḥ | jāyate tadupādhiḥ sa śrutyā samavasīyate || 302 ||"

[3.302,2]

yo dhvanirjāyate tadvarṇṇasamuttho jñānataḥ | yaścāsau varṇṇaśca yadvarṇṇastasya samutthānaṃ kāraṇaṃ tacca tat jñānañca yadvarṇṇasamutthānajñānaṃ tasmājjātaṃ yadvarṇṇasamutthānajñānajaṃ tasmāt jñānamataḥ | ayamartha ādyasya varṇṇasya yatsamutthāpakaṃ vivakṣātmakaṃ jñānaṃ tena samanantarapratyayena satā dvitīyavarṇṇasamutthāpakaṃ jñānaṃ janyate tena ca dvitīyo varṇṇa evaṃ dvitīyavarṇṇasamutthāpakāt jñānāt tṛtīyavarṇṇetthāpakajñānotpattau tṛtīyavarṇotpattiriti kāraṇakramādvarṇotpattikrama uktaḥ | punaḥ kāryakrameṇa kramaṃ darśayitu māha | sa uttaro varṇastadupādhiḥ pūrṇavarṇaviśeṣaṇastadanantara ityarthaḥ | śrutyā śravaṇajñānena grāhyavarṇakāryeṇa śrotṛsantānavarttinā samavasīyate | kramotpannā varṇāḥ svasvajanitajñānairasahabhāvina eva gṛhyante | (302)

{3.303}

[3.303,0]

nanu kramabhāvināṃ sahadarśanābhāvātkathaṃ pūrvavarṇṇopādhi grahaṇamityāha |

[3.303,1]

"tajjñānajanitajñānaḥ sa śrutāvapaṭuśrutiḥ | apekṣya tatsmṛtiṃ paścāt smṛtimādhatta ātmani || 303 ||"

[3.303,2]

tasya pūrvvavarṇasya "jñānena" grāhakeṇottaravarṇṇasahakāriṇā "janitaṃ" grāhakaṃ"jñānaṃ" yasmin sa tat jñānajanita uttaro varṇṇaḥ mandamuccāryamāṇatvāt śrutau śravaṇajñāne'"paṭaśruti"rmandacāriśravaṇajñānaḥ | tasya pūrvvavarṇṇasya "smṛtimapekṣyā" smṛtiṃ pūrvvavaṇanintaratvenādhatte | yasmāt pūrvvavarṇānantaratvenottaraḥ smaryate | tasmāttadanantara evāsau gṛhīta ityarthaḥ | (303)

{3.304}

<kha ānupūrvī pauruṣeyī>

[3.304,0]

"ityeṣā pauruṣeyyeva taddhetugrīhicetasām | kāryakāraṇatā varṇe hyānupūrvīti kathyate || 304 ||"

[3.304,1]

ityevamuktena krameṇa varṇṇeṣu kramabhāviṣu taddhetucetasāṃ varṇṇotthāpakacetasāṃvaktṛsantānavartināṃ | "tadgrāhicetasāṃ" varṇṇagrāhakacetasāṃ śrotṛsantānavartināṃ "kāryakāraṇataiṣā" yathāyogaṃ varṇṇāpekṣā kramavatī kāraṇatā kāryatā cā"nupūrvī" kathyate | sā ca puruṣanirvarttyatvāt "pauruṣeyyeva" | (304)

{3.305}

[3.305,0]

"anyadeva tato rūpaṃ tadvarṇṇānāṃ pade pade | karttṛsaṃskārato bhinnaṃ sahitaṃ kāryabhedakṛt || 305 ||"

[3.305,1]

yato na nityatvaṃ "tatonyadeva varṇṇānāṃ tadrūpaṃ pade pade" pratipadamekādhyavasāyaviṣayatvepi"karttṛsaṃ" varṇṇasamutthāpakacittaśaktibhedājjātaṃ "bhinnaṃ" | krameṇa cānubhūya smṛtyā "sahitaṃ" smṛtaṃ sat "kāryabhedakṛdartha"pratipattiviśeṣakāri | (305)

{3.306–3.307}

[3.306–3.307,0]

"sā cānupūrvī varṇṇānāṃ taddhetugrāhicetasām | icchā'viruddhasiddhīnāṃ sthitikramavirodhataḥ || 306 ||"

[3.306–3.307,1]

"kāryakāraṇatāsiddheḥ puṃbhyo varṇakramasya ca | sarvo varṇakramaḥ puṃbhyo dahanendhanayuktivat || 307 ||"

[3.306–3.307,2]

"sā ca varṇānāmānupūrvvī" taddhetugrāhicetasāṃ racanākṛtaḥ puruṣātpravṛtteti na sthitakramā varṇāḥ puruṣecchayā'viruddhasiddhīnāṃ varṇṇānāṃ sthitasya kramasya virodhāt | na hi sthitakramāṇāṃ himavadvindhyamalayānāmicchayā viparītakramaḥ śakyaḥ | varṇṇāstvicchayā viparyyāsyanteṃ vikalpakramānuvidhāyitvācca | tadvat kalpitopyartho na pramāṇaṃ "kāryakāraṇatāyāḥ siddheḥ | sarvvo" vaidiko'nyaśca "varṇṇakramaḥ" bhavatītyavadhāraṇaṃ | "dahanendhanayuktivat" | yathaikasya dahanasya indhanapūrvvakatvadṛṣṭyā sarvvo'gnirindhanapūrvva iti nyāyaḥ | (306–307)

{3.308}

[3.308,0]

"asādhāraṇatā siddhā puṃsāṃ ca kramakāriṇāṃ | ato jñānaprabhāvābhyāmanyeṣāṃ tadabhāvataḥ || 308 ||"

[3.308,1]

ataeva ca mantrākhya varṇṇakramakāriṇāṃ puṃsāṃ jñānaprabhāvābhyāṃ puruṣāntaraiḥ sahāsā"dhāraṇatā"'samānatā"siddhā | anyeṣāntayorjñānaprabhā"vayo"rabhāvataḥ" | (308)

{3.309}

<ca. āptacintā>

<ka āptasiddhiḥ>

[3.309,0]

<a.>

nanu tantrajñā ratthāpuruṣā api mantraṃ kiñcit kāryasamartha praṇayanto dṛśyante | tato mantrakaraṇānnātiśayasiddhirityāha |

[3.309,1]

"yepi mantravidaḥ kecin mantrān kāṃścana kurvvate | prabhoḥ prabhāvasteṣāṃ sa taduktanyāyavṛttitaḥ || 309 ||"

[3.309,2]

"yapi" kecit sādhāraṇā "mantravido" mantraśāstrajñāḥ "kāṃścana mantrān" viṣādiśamanān "kurvvate teṣāṃ" prabhormantrapraṇeturatiśayitaśakteḥ "sa prabhāvaḥ" sāmarthyaṃ"tadukta"sya nyāyasya samayānuṣṭhānāde"rvṛttitaḥ" | ārādhitasya prabhoḥ prabhāvādīdṛgak śaktilābha ityarthaḥ | (309)

{3.310}

[3.310,0]

tasmāt |

[3.310,1]

"kṛtakaḥ pauruṣeyāśca mantrā vācyāḥ phalepsunā | aśaktisādhanaṃ puṃsāmanenaiva nirākṛtam || 310 ||"

[3.310,2]

kṛtakāḥ pauruṣeyāśca mantrā vācyāḥ | "phalepsunā" sarvveṇa yena puruṣāḥ śaktiviśeṣavanto mantrān praṇetumīśate | "anenaiva" mantrādipraṇayanaṃ prati "puṃsāma" yat kimapi mī māṃ sa kairiṣṭaṃ ta"nnirākṛtaṃ" boddhavyaṃ | (310)

{3.311}

[3.311,0]

etadeva sphuṭayitumāha |

[3.311,1]

"buddhīndriyoktipuṃstvādisādhanaṃ yattu varṇyate | pramāṇābhaṃ yathārthāsti na hi śeṣavato gatiḥ || 311 ||"

[3.311,2]

"buddhīndriyoktipuṃstvādisādhanaṃ" śaktiviśeṣanirākaraṇaṃ "yattu varṇyate" tat "pramāṇābhamanai"kāntikaṃ | na hi buddhimata ekasya śaktiviśeṣo na dṛṣṭa ityanyasyāpi tathā | abhyāsādhīno hi prakarṣo guṇeṣu tadabhilāṣādabhyāsopi sambhavī | dṛśyate ca prajñādiguṇānāmatiśayitaḥ prakarṣa iti buddhimatvādyasādhanaṃ |"na hi śeṣavato" liṅgāt | "yathārthā"numeyasya "gati"rbhavitumarhati | (311)

{3.312}

[3.312,0]

<ba.>

api ca | puruṣātiśayamanicchatāṃ jaiminīyānāṃ mahat duḥśliṣṭaṃ | tathā hi |

[3.312,1]

"arthoyaṃ nāyamartho na iti śabdā vadanti na | kalpyoyamarthaḥ puruṣaiste ca rāgādisaṃyutāḥ || 312 ||"

[3.312,2]

"ayamartho"'sya śabdasyāyaṃ "neti" na tāva"cchabdāḥ" svayaṃ "vadanti" | tasmāt "puruṣai" nāvadhāraṇapaṭavaḥ | (312)

{3.313}

[3.313,0]

"sa ekastattvavipnnānya iti bhedaśca kiṃkṛtaḥ | tadvat puṃstve kathamapi jñānī kaścit kathaṃ na vaḥ || 313 ||"

[3.313,1]

atha rāgiṣvapi kaści jjai mi nyā dirjānātyeva | tatrai"kastattvavidanyo neti " eṣaḥ | rāgitvāviśeṣāt sarvva evājñaḥ prāpto na vā kaścit | atha puruṣatvasāmyepi jaiminyādiratīndriyārthadarśitvād vaidikaśabdānāmatīndriyārthasambandhavettā kalpyate | tadā "puṃstve" satyapi kaścidanyopi "jñānī" jñānātiśayavān "kathamapya"bhyāsādinā "tadvajjaiminyā"divat | "kathamvo" mīmāṃsakānāṃ nābhimataḥ | (313)

{3.314}

<kha āptalakṣaṇam>

[3.314,0]

syādetanna vayaṃ puruṣapramāṇyād vyākhyānamanumanyāmahe | kintu |

[3.314,1]

"pramāṇamavisaṃvādi vacanaṃ sorthavid yadi | na hyatyantaparokṣeṣu pramāṇasyāsti sambhavaḥ || 314 ||"

[3.314,2]

"yasya pramā" vedārthajñātā "yadī"ṣyate | nanva"tyanta""parokṣeṣu" vedārtheṣu "pramāṇasya sambhavo na hi" kasyaci"dasti" tatkathaṃ samvādādarthavid vyavasthāpyate | (314)

{3.315}

[3.315,0]

api ca |

[3.315,1]

"yasya pramāṇasaṃvādi vacanaṃ tatkṛtaṃ vacaḥ | sa āgama iti prāptaṃ nirarthā'pauruṣeyatā || 315 ||"

[3.315,2]

"yasya pramāṇasamvādi vacanaṃ" sa yadi vyākhyātā tadā samvāda āgamalakṣaṇamiti "tena saṃskṛtaṃ vaca āgama iti prāpta"miti "nirarthā'pauruṣeyatā" vedānāṃ kalpitā | (315)

{3.316}

<ga parapakṣe doṣāḥ>

[3.316,0]

<a.>

tathā |

[3.316,1]

"yadyatyantaparokṣerthe'nāgamajñānasambhavaḥ | atīndriyārthavit kaścidastītyabhimataṃ bhavet || 316 ||"

[3.316,2]

"yadyatyantaparokṣerthe" svargasambandhādau "jai mi nyā deranāgama"syāgamanirapekṣasya "jñānasya sambhavaḥ" | tadā'"tīndriyārtha"darśī"kaścidastītyabhimataṃ bhavet" | tatastatpratikṣepo na yuktaḥ | (316)

{3.317}

[3.317,0]

yadi tu na kaścidatīndriyārthadarśī tadā |

[3.317,1]

"svayaṃ rāgādimānnārthaṃ vetti vedasya nānyataḥ | na vedayati vedopi vedārthasya kuto gatiḥ || 317 ||"

[3.317,2]

"svayaṃ rāgādimān" pumān "vedasyārthaṃ na vetti na cānyataḥ" anyasyāpi rāgādimatve'jñānatvāt | "vedopi" svārtha "na vedayati" tataśca "kuto vedārthasya gatiḥ" | na kutaściditi puruṣā eva yathāpratibhaṃ kalpayeyuḥ | (317)

{3.318}

[3.318,0]

"tenāgnihotraṃ juhuyāt svargakāma iti śrutau | khādecchavamāṃsamityeṣa nārtha ityatra kā pramā || 318 ||"

[3.318,1]

"tenā" vedavākye "śvamāṃsaṃ svādedi" | ityapi kalpayituṃ śakyatvāt | (318)

{3.319}

<ba.>

[3.319,0]

"prasiddho lokavādaścettatra kotīndriyārthadṛk | anekārtheṣu śabdeṣu yenārthoyaṃ vivecitaḥ || 319 ||"

[3.319,1]

agnirdāhādisamarthaḥ tasmin ghṛtādiprakṣepaśca havanamiti "prasiddho lokavādaḥ" tato nānyārthakalpaneti cet | "tatra" loke rāgādimati "ko'tīndriyārthadṛgasti "ṣvanekārthābhidhānayogyeṣu "śabdeṣva"yamabhimato"rtho vivecito" vācyatayā viśeṣaṇavyavasthāpitaḥ | yadi dāhakadravye ghṛtaprakṣepasya svargeṇa sambandhaḥ śvamāṃsabhakṣaṇena ca nāstīti kenāpi dṛṣṭaṃ syāt syādayamarthavivekaḥ | taddarśī tu rāgādimatvāt kaścinneṣṭa iti nāsti viparītakalpanānirāsaḥ | (319)

{3.320}

[3.320,0]

na ca lokaprasiddhānusārād vedārthavyavasthā | tathā hi |

[3.320,1]

"svargorvaśyādiśabdaśca dṛṣṭorūḍhārthavācakaḥ | śabdāntareṣu tādṛkṣu tādṛśyevāstu kalpanā || 320 ||"

[3.320,2]

"svargorvaśyādiśabdaścārūḍhārthavācako dṛṣṭaḥ" | manuṣyātiśāyipuruṣaviśeṣaniketo'timānuṣasukhādhiṣṭhāno nānopakāraṇaḥ svargaḥ | tatsthā'psarā u rvva śī ti prasiddho lokavādaḥ | tamullaṃdhya duḥkhenāsambhinnā niratiśayā prītiḥ svargaḥ | urvvaśī cāraṇiḥ pātrī vetyaprasiddhārthakalpaneti | "śabdāntare"ṣvagnihotrādiṣu "tādṛkṣu" sarvvārthayogyeṣu "tādṛśyevā"prasiddhārthaiva "kalpanāstu" nyāyasya tulyatvāt | (320)

{3.321}

[3.321,0]

kiñca |

[3.321,1]

"prasiddhaśca nṛṇāṃ vādaḥ pramāṇaṃ sa ca neṣyate | tataśca bhūyorthagatiḥ kimetad dviṣṭhakāmitam || 321 ||"

[3.321,2]

"prasiddhaśca nṛṇāmvāda" eva na tvanyathā kācit | "sa " puruṣapravarttitatvāt "pramāṇaṃ neṣyate" bhavatā | "bhūyaḥ" puna"stato" janavādā"dartha"sya "gati"riti "kimetat" dviṣṭhakāmitaṃ | lokavādo'pramāṇatvāt dviṣṭhaḥ saṃprati kāmyate iti vyakto virodhaḥ | (321)

{3.322}

[3.322,0]

"atha prasiddhimullaṃdhya kalpane na nibandhanam | prasiddherapramāṇatvāt tadgrahe kiṃ nibandhanam || 322 ||"

[3.322,1]

"atha" lokasya "prasiddhimullaṃdhya" śvamāṃsabhakṣaṇādyartha"kalpane na nibandhanamasti | " tasyā "grahe kiṃ nibandhanaṃ" vicārakasya na kiñcit | (322)

{3.323}

[3.323,0]

kiñca |

[3.323,1]

"utpāditā prasiddhyaiva śaṅkā śabdārthaniścaye | yasmānnānārthavṛttitvaṃ śabdānāṃ tatra dṛśyate || 323 ||"

[3.323,2]

prasiddhyaiva śabdārthaniścaye viparītārthakalpanāyā śaṅkotpāditā | yasmānnānārthavṛttitvaṃ śabdānāṃ gavākṣaprabhṛtīnāṃ tatra prasiddhau dṛśyate | (323)

{3.324}

[3.324,0]

<ca.>

tathā |

[3.324,1]

"anyathāsambhavābhāvāt nānāśakteḥ svayaṃ dhvaneḥ | avaśyaṃ śaṅkayā bhāvyaṃ niyāmakamapaśyatām || 324 ||"

[3.324,2]

"nānāśakte"ranekārthapratipādanayogyasya "dhvaneḥ svaya"mātmanā'nyathāsambhavasya ekārthapratipādana yogyatāsambhavasyāsambhavāt | "avaśya"marthāntara"śaṅkayā bhāvyaṃ" | kathamityāha | "niyāmakamapaśyatāma"nekārthasya śabdasya ekavṛttiniyamakāraṇamapaśyatāṃ puṃsāṃ | (324)

{3.325}

[3.325,0]

<da.>

kiñca |

[3.325,1]

"eṣa sthāṇurayaṃ mārga iti vaktīti kaścana | anyaḥ svayaṃ bravīmīti tayorbhedaḥ parīkṣyatām || 325 ||"

[3.325,2]

svayamarthapratipādanaśūnyo netānabhimatārthadyotakatvena pratipādayan kartturnnabhidyate | tasyāpyevaṃ vyāpāratvāt | yathā kenacit "kaścana" panthānaṃ pṛṣṭha āha | nāhaṃ jāne kintu "sthāṇureṣa vakti | ayaṃ mārga iti | anyaḥ" punaḥ pratyāha | ahaṃ "svayaṃ bravīmi" | "ayaṃ" mārga "iti" | "tayorevaṃ" vādinoḥ pratipādakatvasya "bhedaḥ " | eko nirabhiprāyavacanaṃ vaktṛtvena vyapadiśati | anyastu neti vacanavaidagdhyamevānayorbhidyate nopadeśapravṛttinivṛttī | tathā svayamartha pratipādayatopi vedārthaviśeṣābhidhāyino'bhidadhat karttaṃva vācakatāyāḥ | (325)

{3.326}

[3.326,0]

<e.>

atha tadarthapratipādane yogyā eva śabdāḥ | nanvevaṃ |

[3.326,1]

"sarvvatra yogyasyaikārthadyotane niyamaḥ kutaḥ | jñātā vātīndriyāḥ kena vivakṣāvacanādṛte || 326 ||"

[3.326,2]

"sarvvatrārthe yogyasya" śabdasya "ekārthadyotene" niyamaḥ "kuto" jātaḥ | puruṣaścenniyāmako na bhavati | syādetat | pratiniyatā evārthāsteṣāṃ na te puruṣeṇa niyamyante | evamapi "jñātā vā atīndriyāḥ" pratiniyatā arthāḥ"kena" puruṣeṇa rāgādimatā "vivakṣā"yā(ḥ) prakāśakāt "vacanāt" pratipādanā"dṛte | na" hi vedeṣu kasyacid vivakṣāsti | tadavagatimantareṇa ca pratiniyatārthatā na śakyā boddhuṃ | na hi śabdāḥ svayaṃ svārthaniyamaṃ kathayanti saṃketamantareṇa | sa ca pauruṣeyaḥ | na cārthaniyamāvagamaṃ vinā saṃketakaraṇaṃ arthaniyamapratītiśca vinā saṃketaṃ nāstīti "vyakta"mitaretarāśrayatvaṃ | (326)

{3.327}

[3.327,0]

<ṛ.>

api ca |

[3.327,1]

"vivakṣāniyame hetuḥ saṅketastatprakāśanaḥ | apauruṣeye sā nāsti tasya saikārthatā kutaḥ || 327 ||"

[3.327,2]

"vivakṣārtha"sya "niyame hetuḥ saṃketaḥ tatprakāśano"'rthaniyamabodhanaḥ | "apauruṣeye ca" vede "sā" vivakṣā nāsti puruṣaprayojyatvāt tasyāḥ | tatastatprasādhyā sā "ekārthatā" vedasya "kutaḥ" | (227)

{3.328}

[3.328,0]

atha |

[3.328,1]

"svabhāvaniyamenyatra na yojyeta tayā punaḥ | saṅketaśca nirarthaḥ syād vyaktau ca niyamaḥ kutaḥ || 328 ||"

[3.328,2]

"svabhāvataḥ" śabdāḥ kvacidarthe niyatāstadā svabhāvaniyame"'nyatrārthe" vācakatvena "tayā" vivakṣayā "na yojyeta" | na hi svabhāvena pratiniyatāviṣayonyathā kartuṃ śakyate | "saṃketaśca nirarthaḥ syāt" svabhāvapratiniyame sati na hi cakṣurindriyaṃ rūpagrahaṇapratiniyataṃ tatra saṅketamapekṣate | saṅketād vācakatāyā"vyaktā"viṣyamāṇāyāṃ "niyamaḥ kutaḥ" | ayamevāsya śabdasyārtha iti niyamo na yujyate puruṣādhīnasaṅketāpekṣāyāṃ | (328)

{3.329}

[3.329,0]

tathāhi |

[3.329,1]

"yatra svātantryamicchāyā niyamo nāma tatra kaḥ | dyotayen tena saṅketo neṣṭāmevāsya yogyatām || 329 ||"

[3.329,2]

yatra puruṣasya svāta ntryamicchāyāstatra niyamo nāma kaḥ saṅgataḥ | tenecchādhīnatvena saṃketo neṣṭāmevayogyatāmuddyotayet | anabhimatāmapi vyañjayedityarthaḥ | tadevamapauruṣeyatvamāgamalakṣaṇaṃ bruvāṇā mī māṃ sa kāḥ pratikṣiptāḥ | (329)

{3.330}

<(2 ) ba. buddhamīmāṃsakajaiminimatanirāsaḥ>

<ka. vedaiṃkadeśasaṃvāditve na sarvasya prāmāṇyam>

[3.330,0]

saṃprati bṛ ddha mī māṃ sa kānāṃ mataṃ dūṣayitumutthāpayati |

[3.330,1]

"yasmāt kiledṛśaṃ satyaṃ yathāgniḥ śītanodanaḥ | vākyaṃ vedaikadeśatvādanyadapyaparo'vravīt || 330 ||"

[3.330,2]

yathā vaidikaṃ vākya"magnirhimasya bheṣajami"ti "satyaṃ śītanodanatvena vahneḥ" pramāṇasiddhatvāt tathā'nnyadapi"vākya""magniṣṭomena juhuyāt svargakāma" ityādi | "vedaikadeśatvāt""satya"mitya"paro" mī māṃ sa ko'bravīduktavān | "kila" śabdo'kṣamāyāṃ | (330)

{3.331}

[3.331,0]

"rasavat tulyarūpatvādekabhāṇḍe ca pākavat | śeṣavad vyabhicāritvāt kṣiptaṃ nyāyavidedṛśam || 331 ||"

[3.331,1]

īdṛśamanumānaṃ "śeṣavada"naikāntikaṃ "vyabhicāritvānnyāyavidācārya"di gnāge na prati"kṣiptaṃ rasavat tulyarūpatvāt" | svāditaphalena tulyarūpatvāt phalāntarasya tādṛgrasānumānavat | "ekabhāṇḍā"ntargatvāt dṛṣṭa"pāka"taṇḍulānumānavat | na hyetādṛśasya hetoḥ sādhyapratibandhosti viparyayabādhakapramāṇāditi vipañcitaṃ prāk | (331)

{3.332–3.334}

<kha. vedaprāmāṇyaghoṣaṇā jaiminerdhārṣṭyam>

[3.332–3.334,0]

dṛśyate ca bahutaraviṣaye visamvādo vedasya kathamekasatyatayā sarvvatra tathātvaṃ | tathā ca |

[3.332–3.334,1]

"nityasya puṃsaḥ kartṛtvaṃ nityān bhāvānatīndriyān | aindriyānviṣamaṃ hetuṃ bhāvānāṃ viṣamāṃ sthitim || 332 ||"

[3.332–3.334,2]

"nivṛttiṃ ca pramāṇābhyāmanyad vā vyastagocaram | viruddhamāgamāpekṣeṇānumānena vā vadat || 333 ||"

[3.332–3.334,3]

"virodhamasamādhāya śāstrārthaṃ cāpradarśya saḥ | satyārthaṃ pratijñānāno jayed dhāṣṭaryena bandhakīm || 334 ||"

[3.332–3.334,4]

parairanādheyaviśeṣasya "puṃsa" ātmanaḥ kramajanmasu karmādiṣu "kartṛtvaṃ" vadacchāstraṃ | tathā "nityān bhāvān" dikkālākāśādīnarthakriyārahitān sato vadat | vastuto"'tīndriyān" guṇakarmasāmānyādīn "aindriyān" pratyakṣān vadat | tathā "bhāvānāṃ viṣamaṃ hetuṃ" prāgajanakaṃ vadat | tathā "viṣamāṃ sthitiṃ nispa"nnānāṃ bhāvānāmāśrayavaśena "sthitiṃ" vadat | "nivṛttiñca viṣamāṃ" svato'naśvarasvabhāvānāmanyakṛtāṃ nivṛttiṃ vadat | "anyadvā"vastu "vyastagocaraṃ pramāṇā" pratyakṣānumānābhyāṃ nirastāvakāśaṃ vadat | "āgamāpekṣeṇā"gamasiddhaliṅgatrairūpyeṇā"numānena" ca viruddhamagnihotrasnānādeḥ pāpaśamanaṃ "vadat" | na hi rāgādiprabhavo dharmastadapanayanamantareṇa snānādernivṛttimarhati | evamvidhavisamvādabhājamarthaṃ vadat śāstraṃ "virodhaṃ" prāmāṇika"masamādhāya" aparihyatya pravṛttikāmocitaṃ "śāstrārthamanu"guṇopāyaṃ puruṣārthalakṣaṇa"ñcāpradarśya sa" jara nmī māṃ sa ka ekadeśasamvādadarśanāt "satyārthaṃ pratijānāno dhā" sākṣāddṛṣṭavyalīkāṃ svapatiṃ svaśīlaprāmāṇyodbhāvanena bhrāntamāvedayantīṃ "jayet" | (332–334)

{3.335}

[3.335,0]

kiñca |

[3.335,1]

"sidhyet pramāṇaṃ yadyevamapramāṇamatheha kim | na hyekaṃ nāsti satyārthaṃ puruṣe bahubhāṣiṇi || 335 ||"

[3.335,2]

"yadyevaṃ" dṛṣṭaikadeśasamvādasyāvayavatvādanyadapi "pramāṇaṃ sidhyet | atheha" nyāye "kimapramāṇaṃ" śāstraṃ bhaviṣyati | "na hi bahubhāṣiṇi puruṣe" satyārtha"mekaṃ" vace "nāsti" kintvastyeva | tenaiva dṛṣṭāntena tadvacanaṃ pramāṇaṃ syāt | (335)

{3.336}

[3.336,0]

"nāyaṃ svabhāvaḥ kāryaṃ vā vastūnāṃ vaktari dhvaniḥ | na ca tadvyatiriktasya vidyatevyabhicāritā || 336 ||"

[3.336,1]

"nāyaṃ" dhvanirvva"stūnāṃ svabhāvaḥ | kāryamvā" yasmād "vaktari dhvanirbhavati" | na hi vastunaḥ svabhāvonyatra dharmiṇi varttate | kāryamvā'nyato bhavitumarhati | "na ca tadvyati " kāryasvabhāvābhyāmaparasyā"vyabhicāri"tā "vidyata" iti niveditaṃ | (336)

{3.337}

[3.337,0]

syādetad |

[3.337,1]

"pravṛttirvācakānāñca vācyadṛṣṭikṛteti cet | parasparaviruddhārthā kathamekatra sā bhavet || 337 ||"

[3.337,2]

"vācakānāṃ" śabdānāṃ "pravṛttirvvācyadṛṣṭikṛtā" abhidheyadarśanāgatā tataḥ paraṃparayā tatkāryataivaiṣāmi"ti cet" | evaṃ tarhi sā śabdapravṛtti"rekatra" vastuni "parasparaviruddhārthā " | (337)

{3.338}

[3.338,0]

yadi yathā vastveva śabdastadā vastuta ekarūpeṇa śabde nityaḥ kimayamanityo vetyādi śabdasandarbho na bhavet |

[3.338,1]

"vastubhirnāgamāstena kathañcinnāntarīyakāḥ | pratipatturna sidhyanti kutastebhyo'rthaniścayaḥ || 338 ||"

[3.338,2]

"tena" pratibandhābhāvena "vastubhiḥ" saha "nāntarīyakā āgamā pratipattu"rarthaṃ śabdāt pratipadyamānasya "kathañcinna" sidhyanti | tat kutastebhya āgamārthaniścayaḥ | (338)

{3.339}

[3.339,0]

"tasmānna tannivṛttyāpi bhāvābhāvaḥ prasidhyati | tenāsanniścayaphalā'nupalabdhirna sidhyati || 339 ||"

[3.339,1]

yasmāt pravarttamānādāgamānnāstyarthasiddhist"smāt ta"syāgamasya "nivṛttyāpi " pramāṇatrayanivṛttilakṣaṇāpya"nupalabdhi"rarthānā"masanniścayaphalā na sidhyati" | tato yuktamuktaṃ "sadasanniścayaphalā neti syād vā"pavasava| sadvyavahārasādhane cādhikṛte vyavasthitetyavasthitaṃ || (339)

<ācārya ma no ra tha na ndi kṛtāyāṃ vārtikavṛttau tṛtīyaḥ paricchedaḥ>

<caturthaḥ paricchedaḥ>

<parārthānumānaṃ>

{iv.0}

[iv.0,0]

svārthānumānaṃ vyākhyāya parārthānumānaṃ vyākhyātumāha |

[iv.0,1]

tatra parārthānumānaṃ svadṛṣṭārthaprakāśanamityācāryīyalakṣaṇaṃ | svenadṛṣṭaḥ svadṛṣṭaḥ | svadṛṣṭaścāsāvarthaśceti trirūpo hetuḥ | tasya prakāśanamvacanaṃ anumānahetutvādityarthaḥ |

{iv.i}

<1. parārthānumānalakṣaṇam dignāgasya>

{4.1}

<(1) tatra svadṛṣṭagrahaṇaphalam>

<ka. paramatanirāsāya>

[4.1,0]

nanu trirūpaliṅgākhyānamityevāstu kiṃ svadṛṣṭagrahaṇeneti śaṅkāyāṃ paramatanirāsārthatāmasya darśayitumāha |

[4.1,1]

"parasya pratipādyatvāt adṛṣṭopi svayaṃ paraiḥ | dṛṣṭasādhanamityeke tatkṣepāyātmadṛgvacaḥ || 1 ||"

[4.1,2]

"parasya" parārthānumānena "pratipādyatvāt" sādhanavādinā svayama"dṛṣṭopi pramāṇena " prativādibhirāgamād "dṛṣṭasādhanaṃ" liṅga"mityeke" sāṃ khyāḥ | te hi sukhādīnāmutpattimatvādanityādacetanatvaṃ rūpādīnāmiva bauddhaṃ pratyāhuḥ | "na hyasata" utpattimatvaṃ sataśca niranvayavināśo'nityatvaṃ hetuḥ sāṃkhyāsiddhaḥ | bauddhasya punarāgamāt siddhaḥ | tāvataiva heturiti manyante | tasya paramatasya "kṣepāya" pratiṣedhāyā"tma" adṛṣṭavacanaṃ sūtre | na prativādimātrasiddhasya hetutvaṃ kintūbhayasiddhasyaivatyarthaḥ || (1)

{4.2}

<kha. anumānaviṣaye nāgamasya prāmāṇyam>

[4.2,0]

na cāgamāt prativādinopi sādhanasiddhiryukteti vaktumāha |

[4.2,1]

"anumāviṣaye neṣṭaṃ parīkṣitaparigrahāt | vācaḥ prāmāṇyamasmin hi nānumānaṃ pravartate || 2 ||"

[4.2,2]

"anumānasya" vastubalapravṛttasya "viṣaye" yasmādanumānajñānamutpadyate | sa ca trirūpo hetuḥ | tatra pratipādye "vāca" āgamātmikāyāḥ "prāmāṇyaṃ" neṣṭamarthapratibandhābhāvādityuktaṃ |

[4.2,3]

kiñca | pramāṇāntarasamvādāt "parīkṣitasya" pramāṇopapannasyāgamārthasya "parigrahāt" svīkārānneṣṭaṃ vacanaprāmāṇyaṃ | yadi vacanamityeva pramāṇantadā pratijñāpadādeva sādhyasya siddherniṣphalaṃ hetudṛṣṭantādivacanaṃ syāt | pramāṇāntarasamvādāpekṣā ca na bhavet | samvādajñānasyaivārthabhāvānuvidhāyitvāt tasminnāgamārthe prāmāṇyaṃ | vacanasya tu viparyayāt | yadi tvāgama ityeva pramāṇaṃ | tadā pramāṇāntarasamvādāpekṣā na syāt | hi yasmāt | "asminnā"gamārthe pramāṇapratipāditatvānniścite'"numānaṃ na pravṛrttate" | yadi hyāgamārthaḥ sandihyeta tadā tanniścayārthā pramāṇāntaravṛttirapekṣyeta || (2)

{4.3}

[4.3,0]

"bādhanāyāgamasyokteḥ sādhanasya paraṃ prati | sopramāṇaṃ tadā'siddhaṃ tatsiddhamakhilantataḥ || 3 ||"

[4.3,1]

yadi cāga"masya" sukhādicaitanyapratipādakasya "bādhanāya sādhana"syotpattimatvādeḥ sāṃ khye na "paraṃ bauddhaṃ pratyuktiḥ" tataḥ kāraṇāt "sa" āgamo'"pramāṇaṃ | tadā" | na hi pramāṇasya bādho yuktaḥ | tata āgamāprāmāṇyāt tenāgamena sākṣāt pāraṃparyābhyāṃ "siddha"mutpattimatvādi sādhyaṃ cācaitanya"makhilamidamasiddhaṃ" || (3)

{4.4}

<ga. pramāṇena bādhyamānasyāgamasya na siddhiḥ>

[4.4,0]

"tadāgamavataḥ siddhaṃ yadi kasya ka āgamaḥ | bādhyamānaḥ pramāṇena sa siddhaḥ kathamāgamaḥ || 4 ||"

[4.4,1]

sa ca sukhādyutpattimatvapratipādaka āgamaḥ ca "tadāgamaḥ" tadvatastatsambandhino "bauddhasya siddha"mutpattimattvādiliṅgamiti cet | "kasya" puruṣasya ka āgamaḥ sambandhī | na tāvadavayavat āgamopi puruṣasya sahajasambandhena sambaddhaḥ | nāpi yuktyupapannayatopādhinā pratyakṣānumānavat sambandhaḥ | tathā hi "pramāṇe"notpattimatvādiliṅgajenānumānenāgamapratipāditasya sukhādicaitanyasya bādhanāt "bādhyamāna" āgamaḥ hetuḥ | "sa " yena yuktisamvādopādhināpi puruṣeṇa sambandhamanubhavet | (4)

{4.5}

[4.5,0]

syādetat | sukhādīnāmacaitanyaṃ tenaivāgamena pradeśāntare darśitamato'bādhyatvāt pra7māṇādasmāt sādhanavidhiryukta ityāha |

[4.5,1]

"tadviruddhābhyupagamastenaiva ca kathaṃ bhavet | tadanyopagame tasya tyāgāṃgasyāpramāṇatā || 5 ||"

[4.5,2]

tasmāccaitanyāt pratipāditād "viruddha"syācaitanyasyā"bhyupagamastena" caitanyapratipādakenaiva cāgamena "kathambhavet" | sambhave vā viruddhārthābhidhāyitvenāpramāṇādāgamāddhetusiddhirayuktaiva | āgamapratītenotpattimattvādinā | tasmādāgamokta "caitanyā"syācaitanyasyo"pagame" svīkāre vā prativādīnā kriyamāṇe "tasyā"gamasya"tyāgāṃ"'bhyupagatā syāt | yadaivāgamaprāmāṇyasya bādhake hetāvādriyate tadaiva tatra saṃśayitaḥ | na cāpramāṇāddhetusiddhiḥ || (5)

{4.6}

[4.6,0]

kiñca |

[4.6,1]

"tat kasmāt sādhanaṃ noktaṃ svapratotiryadudbhavā | yuktyā yayāgamo grāhyaḥ parasyāpi ca sā na kim || 6 ||"

[4.6,2]

ayamvādī tāvat svayampratītamevācaitanyaṃ "para"smai pratipādayati | "va ca sādhana"mantareṇaiva pratītiḥ | tataḥ pratipādayituḥ svasya "pratītiścai"tanyaviṣayā yasmāt sādhanādudbhavo yasyāḥsā yadudbhavā | "tatsādhanaṃ" svāgamādikaṃ kasmāt pratipādyaṃ prati "noktaṃ" | svayaṃ pratipannasāmarthyameva sādhanaṃ vaktumucitaṃ | tathā niryuktikasyāgamasyāprāmāṇyāt "yayā yuktyo"papanna "āgamaḥ" sādhanatvena "gāhyo" vādinā sā yuktiḥ "parasya" pratipādyasyāpi kinna sādhanayena tatparityajyānyadapramāṇasiddhamutpattyādyucyate | (6)

{4.7}

[4.7,0]

atha yogabalajena pratyakṣeṇa sukhādīnāmacaitanyaṃ pratītaṃ na tadanyathā pratipādayituṃ parasya śakyata iti paropagataṃ sādhanamucyate ||

[4.7,1]

nanu tathāpi nākasmiko buddhisukhādyacaitanyaviṣayasya niścayaḥ | tatsākṣātkāripratyakṣatatsādhanayogānuṣṭhānayoḥ sādhyasādhanabhāvāvadhāraṇañcāvaśyakarttavyaṃ | tanniścayamantareṇa yogānuṣṭhānāyogāt | tathā ca |

[4.7,2]

"prākṛtasya sataḥ prāg yaiḥ pratipattyakṣasaṃbhavau | sādhanaiḥ sādhanānyarthaśaktijñānesya tānyalam || 7 ||"

[4.7,3]

"prākṛta"syārvvāgdarśanasya sato yaiḥ "sādhanaiḥ" sukhācaitanyādiviṣayaṃ tadgrāhi "pratyakṣa"tatsādhanayoḥ sambandhañca niścitya pravṛttasyopāye pratipatturanuṣṭhānasya | tatphalasyākṣasya pratyakṣasyācaitanyādiviṣayagrāhiṇaḥ sambhavau bhavataḥ | "tāni""sādhanānyartha"syopāyābhyāsasya "śakte"racaitanyagrāhipratyakṣajanikāyā "jñāne" karttavye"'sya" pratipādyasyālaṃ samarthāni | tatasyānyeva sādhanānyucyantāṃ kiṃ svayamadṛṣṭasādhyapratipādana"sāmarthyeno"ttimatvādinoktena || (7)

{4.8}

[4.8,0]

syādetat | pratyakṣasyācaitanyādiviṣayasya yogādyabhyāsena saha sādhyasādhanasambandho viprakṛṣṭātvāt sāmānyākāreṇāpi na pratīyate tatosyānupadarśanamityāha |

[4.8,1]

"vicchinnānugamā yepi sāmānyenāpyagocarāḥ | sādhyasādhanacintāsti na teṣvartheṣu kācana || 8 ||"

[4.8,2]

"yepi vicchinno" viprakṛṣṭo'"nugamaḥ" sambandho yeṣāṃ te pratyakṣatadupāyādayaḥ "sāmānye"nāviśeṣākāreṇā"pyagocarāsteṣvartheṣvidaṃ" sādhanamidaṃ sādhyamiti ca "sādhyasādhanacintā kācana nāsti" | tato'rvvāgdarśanasyābuddhiviṣayīkṛtayo rūpayorupayopeyayorekatrānuṣṭhānāvaparatra niṣpādanamiti kutaḥ || (8)

{4.9}

[4.9,0]

"kiñca" | apramāṇakādāgamādicchāmātreṇa pratipādyo hetuṃ kurvvan punaricchayā tameva pariharan hetutadābhāsayoricchādhīnatāṃ svīkuryādityākhyātumāha |

[4.9,1]

"puṃsāmabhiprāyavaśāt tattvātattvavyavasthitau | luptau hetutadābhāsau tasya vastvasamāśrayāt || 9 ||"

[4.9,2]

"puṃsāmabhiprāyavaśādi"cchānurodhāt "tattvā"yorhetutadābhāsatvayo"rvyavasthi"viṣyamāṇāyāṃ "hetutadābhāsau luptau" syātāṃ avyavasthitatvāt "tasya" puruṣābhiprāyasya "vastva"saṃśrayād yathāvastupravṛttiniyamābhāvāt || (9)

{4.10}

[4.10,0]

api ca |

[4.10,1]

"sannartho jñānasāpekṣo nāsan jñānena sādhakaḥ | satopi vastvasaṃśliṣṭā'saṃgatyā sadṛśī gatiḥ || 10 ||"

[4.10,2]

"sannartho jñānasāpekṣaḥ" sādhya"sādhakaḥ" pratīto yathā dhūmādiḥ | "nāsanna"rtho "jñānena" pratītimātreṇa "sādhakaḥ" sādhyasya yathā kalpito dhūmaḥ | athācaitanyamvastutostyeva tad yathā kathañcit parasmai pratipādanīyaṃ | ataḥ parābhyupagato hetuḥ kriyata ityāha | "satopya"caitanyasya "vastvasaṃśliṣṭā" vastubhūtaliṅgāpratibaddhā gatirasa"ṅgatyā"'sataḥ pratītyā "sadṛśī" samyak pratītatvābhāvat | anyetvasadgatyā doṣavatpratītyā sadṛśīti vyācakṣate | teṣāṃ satopyavastukṛtā pratipattirasatpratipattiṃ nātiśete | apratyayatvāditi viniścayagranthena saha ekavākyatā na syāt || (10)

{4.11}

[4.11,0]

kiñca |

[4.11,1]

"liṅgaṃ svabhāvaḥ kāryaṃ vā dṛśyādarśanameva vā | sambaddhaṃ vastutassiddhaṃ tadasiddhaṃ kimātmanaḥ || 11 ||"

[4.11,2]

liṅgaṃ sādhyārtha"sa" nānyat vyabhicārāt | tacca "svabhāvaḥ kāryaṃ "manupalabdhirevānyasya pratibandhābhāvādityuktaṃ | tadutpattyādikaṃ yadi triṣu hetuṣvantarbhūtaṃ tadā "vastutaḥ" paramārthataḥ "siddhaṃ" pratipādyasya "kiṃ" kasmā"dātmanaḥ" sāṃ khya sya vādino"'siddhaṃ" | utpattimatvādisvabhāvahetuḥ syāt | sa ca dharmigrāhakāt pramāṇādanyato vā śiṃśapātvavat kṛtakatvādivadarthān prativādina iva vādinopi si3dhyet | (11)

{4.12}

[4.12,0]

atha trividhe hetau nāntarbhavati utpattyādi tadā |

[4.12,1]

"pareṇāpyanyato gantumayuktaṃ;"

[4.12,2]

"pareṇa" prativādināpi trividhāddheto"ranyato" hetoracaitanyaṃ "gantuṃ" pratyetu"mayuktaṃ" | yadi parābhyupagamasiddhamasādhanaṃ tadā prasaṅgaheturahetuḥ syādityāha |

[4.12,3]

"parakalpitaiḥprasaṅgo dvayasambandhādekāpāyenyahānaye || 12 ||"

[4.12,4]

"parakalpitaiḥ" sādhanaiḥ "prasaṅgaḥ" kriyate yathā sāmānyasya paropagatānekavṛttitvād anekatvamāpādyate na tvayaṃ pāramārthiko hetustrairūpyābhāvāt | yadyayaṃ na hetuḥ tadā kimarthamucyata ityāha | "dvayoḥ" sādhyasādhanayoḥ "sambandhād" vyāpyavyāpakabhāvāt sphāritā"dekasya" sādhyasyāpāye'nyasya sādhanasya "hāna"ye | yathā cānekaṃsāmānyaṃ tasmānnānekavṛttīti viparyayaprayoge sādhyābhāve sādhanābhāvaḥ kathyate | prasaṅgaviparyayotra maulo hetuḥ sādhyasādhanyavyāptigrāhakapramāṇasmārakastu prasaṅge prayoga ityarthaḥ | bhinnadeśakālādiṣvanekāsu vyaktiṣu vṛttasya tadataddeśatvādiviruddhadharmādhyāsādanekatvasiddheranekavṛttatvānekatvayorvyāptisiddhirboddhavyā | (1)

{4.13}

[4.13,0]

uktaṃ svadṛṣṭagrahaṇasya sāphalyaṃ ||

<(2) arthagrahaṇaphalam>

[4.13,1]

arthagrahaṇasyedānīṃ vaktavyaṃ | adṛṣṭārthaprakāśanamityatra sūtre yadupāttaṃ |

[4.13,2]

"tadarthagrahaṇaṃ śabdakalpanāropitātmanām | aliṅgatvaprasiddhyarthamarthādarthasya siddhitaḥ || 13 ||"

[4.13,3]

"tadarthagrahaṇaṃ śabdena kalpanayā cāropita ātmā" yeṣāṃ pakṣasapakṣānyataratvādīnāṃ "teṣāmaliṅgatvaprasiddhyarthaṃ" boddhavyaṃ | kasmāt punaḥ kalpitasyāliṅgatvamityāha | "arthād" vastubhūtālliṅgādarthasya sādhyasya "siddhitaḥ" || (1)

{4.14}

[4.14,0]

"kalpanāgamayoḥ kartturicchāmātrānuvṛttitaḥ | vastunaścānyathābhāvāt tatkṛtā vyabhicāriṇaḥ || 14 ||"

[4.14,1]

"kalpanāyā āgamasya" śabdasya ca "karttuḥ" puruṣa"syecchāmātra"syā"nuvṛttito"nurodhāt | "vastunaścānyathābhāvāt" | kartturicchānuvṛtte"stābhyāṃ" śabdakalpanābhyāṃ "kṛtā" hetavo "vyabhicāriṇo" naikāntikāḥ | (14)

[4.14,2]

uktamarthagrahaṇaprayojanaṃ ||

[4.14,3]

svadṛṣṭārthaprakāśanaśabdena trirūpaliṅgavacanamiṣṭaṃ | na pakṣavacanamapīti vaktavyaṃ ||

{iv.ii}

<2. pakṣacintā>

{4.15}

<(2) pakṣahetuvacanamasādhanam>

<ka. hetuvacanaṃ na sādhanam>

[4.15,0]

yadi sākṣāt pāramparyeṇa vā pakṣavacanaṃ sādhyaprattipattāvupayujyate | tadocyeta kintvetannāstītyāha |

[4.15,1]

"arthādarthagateḥ śaktiḥ pakṣahetvabhidhānayoḥ | nārthe tena tayornnāsti svataḥ sādhanasaṃsthiti || 15 ||"

[4.15,2]

sākṣāt tāvata pakṣābhidhānasya hetvabhidhānasya ca "pratipādye'rthe śaktirna" vidyate | kiṃ kāraṇamityāha |

[4.15,3]

"arthād" vacanapratipādyā"dartha" sādhyasya "gaterna" vacanāt | "tena" sākṣādarthapratipādakatvābhāvena tayoḥ "pakṣahetvabhidhānayoḥ svataḥ" svarūpeṇa "sādhanasaṃsthitiḥ" | sādhanatvavyavasthā "nāsti"yataśca pakṣavacanaṃ sākṣādarthe na pramāṇaṃ || (15)

{4.16}

<kha. pakṣavacanamasādhanam>

[4.16,0]

"tat pakṣavacanaṃ vakturabhiprāyanivedane | pramāṇaṃ saṃśayotpattestataḥ sākṣānna sādhanam || 16 ||"

[4.16,1]

tattasmāt "pakṣavacanaṃ""vakturabhiprāyanivedane pramāṇaṃ" śabdaprāmāṇyamā cā rya sya vadato'bhimatamiti boddhavyaṃ | tatpakṣavacanāt sādhyertha "saṃśayotpatteraniścayānna sākṣāt" sādhanamarthasya tat || (16)

{4.17}

[4.17,0]

paraṃparayā sādhyasādhanāt pramāṇaṃ pakṣavacanaṃ vakturabhiprāyanivedane pramāṇantarhi syādityāha |

[4.17,1]

"sādhyasyaivābhidhānena pāraṃparyeṇa nāpyalam | śaktasya sūcakaṃ hetuvaco'śaktamapi svayam || 17 ||"

[4.17,2]

"pāramparyeṇāpi" pakṣavacana"malaṃ" samarthaṃ "na" sādhyasiddhau | "sādhyasyaiva" kevala"syābhidhānāt" | na hi pakṣavacasā sādhakaṃ kiñciducyate sādhyamātrasyaivābhidhānāt | trirūpasya "hetorvvaco" vacanantu "svayaṃ" sākṣāt siddhāva"śaktamapi" | "śaktasya" trirūpaliṅgasya "sūcakaṃ" pratipādakamiti sādhanamucitaṃ || (17)

{4.18}

<ga. dignāgasya pakṣavacanamasādhanatveneṣṭam>

[4.18,0]

nanvācāryasya pakṣavacanamasādhanatveneṣṭamiti kathaṃ jñāyata ityāha |

[4.18,1]

"hetvarthaviṣayatvena tadaśaktoktirīritā | śaktistasyāpi ceddhetuvacanasya pravṛrttanāt || 18 ||"

[4.18,2]

hetorarthaḥ sādhyaḥ sa viṣayosyeti "hetvarthaviṣayaḥ" tatvena sādhyārthopadarśakatvena tasya pakṣavacanasya sādhyasādhanaṃ pratya"śakta"syo"ktirīritā" nirdiṣṭācāryeṇa | "tatrānumeyanirdeśo hetvarthaviṣayo mata" ityanena granthena | tato jñāyate pakṣavacanamasādhanamiṣṭamācāryasyeti |

[4.18,3]

nanu "tasya" pakṣavacanasyāpi sādhyasiddhau "śaktirasti" | tatsādhakasya "hetuvacanasya""prava" | nahyanuddiṣṭerthe sādhanaprastāvaḥ | tataḥ sādhanaprastāvanāhetutvena pakṣavacanasya sādhakatvamastīti cet | evaṃ | (18)

{4.19}

[4.19,0]

"tatsaṃśayena jijñāsorbhavet prakaraṇāśrayaḥ |"

[4.19,1]

tasya sādhya"saṃśayena" jijñāsā tasyāñca satyāṃ sādhanamucyata iti"jijñāsoḥ""puṃsaḥ saṃśayo" jijñāsā ca "prakaraṇasya" sādhanaprastāvasyā"śrayo" nimittamiti "bhavet" sādhanaṃ pakṣavacanavat ||

[4.19,2]

nanu saṃśayajijñāse pratipādyapravartite pakṣavacanantu vādipravartitaṃ tatkathaṃ tatsamudāyasya sādhanasya vādinā nirdeśasaṃbhava ityāha |

[4.19,3]

"vipakṣopagamepyetat tulyamityanavasthitiḥ || 19 ||"

[4.19,4]

evantarhi "vipakṣa"sya sādhyaviruddhasya dharma"syopagame" parābhiprāyeṇa "nityaśabda" iti sādhyanirdeśakṛte pārśvasthānāṃ tathā saṃśayanirāsārthaṃ yatkṛtakaṃ tadanityaṃ yathā ghaṭaḥ kṛtakaśca śabda iti punarvādinaivocyate | tadā nityatvapratijñāyāstadanityatvāvyabhicārikṛtakatvahetupravarttakatvaṃ "tulyamiti" nityatvapratijñāpyanityapratijñāvatsādhanaṃ syā"dityanavasthitiḥ" sādhanāvayavānāṃ || (19)

{4.20}

[4.20,0]

yataśca pakṣavacanasya sādhyasiddhau sākṣāt pāramparyeṇa vā "sāmarthyaṃ nāsti tataḥ |"

[4.20,1]

"antaraṅgaṃ tu sāmarthyaṃ triṣu rūpeṣu saṃsthitam | tatra smṛtisamādhānaṃ tadvacasyeva saṃsthitam || 20 ||"

[4.20,2]

antaraṅgaṃ "sāmarthyaṃ tu" śabdo'vadhāraṇe bhinnakramaśceti | "triṣveva" pakṣadharmatādiṣu rūpeṣu saṃsthitaṃ | "tatra" trirūpaliṅge sādhyasādhanaśakti"smṛteḥ samādhānamāropaṇaṃ" trirūpaliṅgapratipādakavacana "eva saṃsthitaṃ" | atastadeva pāramparyeṇa sādhyasiddheraṅgatvāt pramāṇanna pakṣavacanaṃ || (20)

{4.21–4.22}

[4.21–4.22,0]

nanu |

[4.21–4.22,1]

"akhyāpite hi viṣaye hetuvṛtterasaṃbhavāt | viṣayakhyāpanādeva siddhau cettasya śaktatā || 21 ||"

[4.21–4.22,2]

"uktamatra;"

[4.21–4.22,3]

"akhyāpite"'pratipādite sādhanasya "viṣaye" sādhye "hetorvṛtte"reva "hyasambhavāt" tasya pakṣavacanasya "viṣayakhyāpanādeva" sādhyasya siddhau pāramparyeṇa śaktateti "cet" | (21) uktamatra saṃśayajijñāsayorapi sādhanapravṛrttakatvāt sādhanatvaprasaṅga iti |

[4.21–4.22,4]

kiñca |

[4.21–4.22,5]

"vināpyasmāt kṛtakaḥ śabda īdṛśāḥ | sarve'nityā iti proktepyarthāt tannāśadhorbhavet || 22 ||"

[4.21–4.22,6]

"asmāt" pakṣavacanād "vināpi kṛtakaḥ śabda īdaśā" ye kṛtakāste "sarvve'nityā " pakṣadharmatāvyāptivacane "proktepyarthāt" tasya śabdasya "nāśadhīrbhavet" | anityatvāvyabhicāri kṛtakatvaṃ śabde varttamānamanityatāṃ tatra gamayatyeveti niṣphalaṃ "pakṣavacanaṃ" | (22)

{4.23}

<(2) pratijñā na sādhanāvayavaḥ>

[4.23,0]

tasmāt |

[4.23,1]

"anuktāvapi pakṣasya siddherapratibandhataḥ | triṣvanyatamarūpasyaivānuktirnyūnatoditā || 23 ||"

[4.23,2]

"pakṣasyānuktāvapi sādhyasiddherapratibandhataḥ" avirodhāt "tri" pakṣadharmatādiṣu "rūpeṣvanyatamasya" ekasyā"nuktirnyūnatoditā" sādhanadoṣo na tu pakṣādyavacanaṃ | (23)

{4.24}

[4.24,0]

yadi ca pratijñā sādhanamiṣyate tadā sādhyanirdeśaḥ pratijñeti pratijñālakṣaṇamativyāpi syāt | asiddhasya hetordṛṣṭāntasya cāsiddhasya sādhyatvaṃ sādhanatvañcāstīti pratijñārthaṃ syāt | yasya tu mate pratijñā na sādhanaṃ |

[4.24,1]

"sādhyoktiṃ vā pratijñāṃ sa vadan doṣairna yujyate | sādhanādhikṛtereva hetvābhāsāprasaṅgataḥ || 24 ||"

[4.24,2]

"sa sādhyoktiṃ" sādhyanirdeśaṃ "pratijñāṃ vadanna"nantaroktai"rdoṣairna yujyate | sādhanā" sādhanatvenādhikāra"deva" pratijñārthasya "hetvābhāseṣvaprasaṅgataḥ" (24)

{4.25}

[4.25,0]

yasmād |

[4.25,1]

"aviśeṣoktirapyekajātīye saṃśayāvahā | anyathā sarvvasādhyokteḥ pratijñātvaṃ prasajyate || 25 ||"

[4.25,2]

"aviśeṣoktiḥ"sāmānyābhidhānama"pyekajātīye saṃśayāvahā" tattvārthaśaṅkopādhikā na sarvvatreti nyāyaḥ | tato'sādhanameva sādhyaṃ pratijñā | natvasiddhahetudṛṣṭāntādikaṃ tasya sādhanatveneṣṭatvāt | "anyathā" yadyevaṃ nābhyupagamyate tadā "sarvvasyāḥ sādhyokte"rghaṭaṃ karotītyādeḥ "pratijñātvaṃ prasajyate" | jñāpakahetvadhikārāt tatsādhyasyaiva pratijñātvaṃ na kārakahetusādhyasyeti cet | yadyevamasādhanabhūtasādhyanirdeśaḥ pratijñā na sādhananirdeśa iti siddhaṃ | (25)

{4.26}

[4.26,0]

syādetat |

[4.26,1]

"siddhokteḥ sādhanatvācca parasyāpi na duṣyati | idānīṃ sādhyanirdeśaḥ sādhanāvayavaḥ katham || 26 ||"

[4.26,2]

"parasyāpi siddhokteḥ" siddhārthapratipādakatvāt | "sādhanatvācca" pratijñātvamiṣṭaṃ | ato hetvābhāsādi pratijñātvaprasaṅgena "na duṣyati | hetvābhāsādyasi"ddhatvādasādhanamaṃsādhanatvācca na pratijñā | "idānī"masminnabhyupagame "sādhyanirdeśo"'siddhatvāt "sādhanāvayavaḥ kathaṃ" | na hi pratijñārthaḥ siddhaḥ | tadarthameva sādhanopanyāsāt | asiddhaśca na sādhanaṃ hetvābhāsavat || (26)

{4.27}

[4.27,0]

yā ca svayūthyānāṃ pūrvvapakṣaparihāroktiḥ |

[4.27,1]

"sābhāsokyādyupakṣepaparihāraviḍambanā | asambaddhā tathā hyeṣa na nyāyya iti sūcitam || 27 ||"

[4.27,2]

pakṣavacanaṃ sādhanaṃ sābhāsārthatvāditi cet | na pratyakṣeṇānekāntāt pratyakṣaṃ sābhāsamapi na kasyacit pramāṇasya sādhanaṃ/?/ vacanātmatve sati sābhāsatvāt sādhanatvamiti cet | na dūṣaṇenānekāntāt | dūṣaṇaṃ sābhāsaṃvacanātmatvepi na sādhanamitisāpi sābhāsoktirādiryasya tau"sābhāsoktyādī""upakṣepaparihārau" | tāveva "viḍamvanā"'yuktatayā | ata evāha | "asambaddhā | tathā " sābhāsatvasya viparyaye bādhakapramāṇabhāvādevāhetutvādasambandhaḥ pūrvvapakṣaḥ | tatastamanumatya pratyakṣeṇānekāntatāpādanamaśobhanaṃ | punarvacanātmatvaṃ viśeṣaṇaṃ paroktamapratikṣipya dūṣaṇābhāsenānekāntatāpādanaṃ cāyuktaṃ | tadeva hi hetorvviśeṣaṇamupayuktaṃ | yadvipakṣāddhetuṃ vyāvarttayati na ca vacanātmatvā'sādhanatvayoḥ kaścidvirodho yenāsādhanād vacanātmatvanivṛttervviśeṣaṇasāphalyaṃ syāt | tathā hyeṣa vipakṣādavyāvarttakahetuviśeṣaṇopanyāso "na nyāyya" iti varṇṇitaṃprāk vedanityatāsidhyarthaṃmadhyayanapūrvvakamityukte bhāratādhyayanenānekāntatāmāpāditāṃ pratiṣeddhuṃ vedādhyayanatve satīti viśeṣaṇaṃ mī māṃ sa kenopanyastaṃ tadapi kṛtipūrvvakaṃ bhāratādhyayanavad syāt na kaścid virodhaḥ | tato vipakṣādavyāvarttakaṃ viśeṣaṇamayuktamityuktaṃ prāk || (27)

{4.28}

<(3) pakṣalakṣaṇakaraṇe prayojanam>

[4.28,0]

nanu yadi pakṣavacanamasādhanaṃ sāmarthyagamyābhidheyañca tadācā rye ṇa pakṣalakṣaṇaṃ kṛtaṃ kimarthamityāha |

[4.28,1]

"gamyārthatvepi sādhyokterasaṃmohāya lakṣaṇam | taccaturlakṣaṇaṃ rūpanipāteṣu svayaṃ padaiḥ || 28 ||"

[4.28,2]

"sādhyavyā"ptapakṣavacanasāmarthyād "gamyārthatvepi sādhyokteḥ" pakṣavacanasya "lakṣaṇa"muktama"saṃmohāya" vipratipattinirākaraṇena sādhyapratipattyarthaṃ | tathā hyātmārthatvaṃ "sādhyamapi sāṃ khyā" asādhyamācakṣate parārthatvamasādhyamapi sādhyamiti santi vipratipattayaḥ | tacca sādhyaṃ "caturlakṣaṇa"muktaṃ | svarūpeṇaiva nirdeśyaḥ svayamiṣṭo'nirākṛtaḥ pakṣa ityatra lakṣaṇacatuṣṭayapratipādakai rupanipāteṣu "svayaṃ padai"ryathākramam | (28)

{4.29}

[4.29,0]

"asiddhāsādhanārthoktavādyabhyupagatagrahaḥ | anuktopīcchayā vyāptaḥ sādhya ātmārthavanmataḥ || 29 ||"

[4.29,1]

"asiddha"syā"sādhana"syārtho"kta"sya "vādyabhyupagatasya grahaḥ" | asiddhasvabhāvatvāt sādhyasya na siddhasya grahaṇaṃ | tataḥ siddhaṃ cākṣuṣatvādi rūpāderna sādhyaṃ | nipātaiva kārakaraṇenāsādhanasya grahaṇaṃ tataścākṣuṣatvādyasiddhamapi sādhanatvena śabdebhidhīyamānaṃ na sādhyaṃ | dṛṣṭaśabdenārthoktasyāpi grahaṇaṃ | tato'nuktamapyātmārthatvaṃ saṃghātatvāccakṣurādeḥ sāṃkhyasya sādhyaṃ | svayaṃ śabdena vādyabhyupagatasya grahaṇaṃ | tataḥ śāstrābhyupagatasyākāśaguṇatvādeḥ śabde dharmiṇi vādinā'nityatve sādhayitumārabdhe'sādhyatā | alpavaktavyatayā'rthoktasya tāvat sādhyatāṃ samarthayitumāha | vādino"'nuktopīcchayā vyāptaḥ sādhyo mataḥ | ātmārthavat" | yathā ātmāsti na veti vivāde tatsādhanārthaṃ sāṃ khye na parārthāścakṣurādayaḥ saṃghātatvāt śayanāśanādyaṅgavat | ityuktasya sādhanasyātmārthatvamanuktamapi sādhyamicchāviṣayatvāt || (29)

{4.30}

[4.30,0]

nanviṣṭa śabdenāniṣṭasya sarvvasya nirāsāt | śāstropagatasyāpi vādyaniṣṭhasyāsādhyatvaṃ siddhaṃ | tanniṣphalaṃ svayaṃpadamityāha | vyavacchedaphalatvācchabdānāmiṣṭaśabdāt |

[4.30,1]

"sarvānyeṣṭanivṛttāvapyāśaṅkāsthānavāraṇam | vṛttau svayaṃśrutenāha kṛtā caiṣā tadarthikā || 30 ||"

[4.30,2]

"sarvva"sya vādino'"nyena" śāstrodinā i"ṣṭa"sya "nivṛttau" siddhāyā"mapi" śāstreṇeṣṭaṃ vādinopīṣṭameveti "śaṅkāsthāna"sya vipratipattiviṣayasya "vāraṇaṃ" phalaṃ "svayaṃśrute"nācāryo "vṛttā"vāha | svayamiti śāstrānapekṣamabhyupagamandarśayati | "evā" svayaṃśruti"stadarthikā" vipratipattinirākaraṇārthā "kṛtā" || (30)

{4.31}

<(4) ātmārthatvavivāde doṣaḥ>

[4.31,0]

ya evecchayā viṣayīkṛtaḥ sa |

[4.31,1]

"viśeṣastadvyapekṣatvāt kathito dharmadharmiṇoḥ | anuktāvapi vāñchāyā bhavet prakaraṇād gatiḥ || 31 ||"

[4.31,2]

viśeṣo "dharmadharmiṇoḥ" sambandhī 1/?/ "vyapekṣa"tvāt | icchāracitāt sambandhāt sādhyatvena "kathitaḥ" | cakṣurādīnāṃ saṃhataviṣayaṃ pārārthyamiti dharmasya "viśeṣaḥ" sādhyaḥ | parārthasya sādhyatvāt | parārthāḥ santaścakṣurādayo'saṃhatārthā iti dharmiṇo viśeṣaḥ sādhyaḥ | cakṣurādayo'nekāṇusañcayātmikāḥ krameṇaikakālañca saṃhatāḥ | jñānādi tu kālabhedenānekatvāt saṃhatāni | teṣāṃ parārthānāṃ satāmasaṃhataviṣayatvamevecchāviṣayatvāt sādhyaṃ | ātmanaḥ sarvvakālamekatve nāsaṃhatatvāt | kathaṃ punarātmārthatvasyānuktau tadviṣayāyā vāñchāyāḥ pratītirityāha | "vāñchāyā anuktāvapi" mukhyaṃ śabdena "prakaraṇā"dātmāsti nāstīti saṃśaye sati tatsādhanopanyāsaprastāvād "gatiḥ" pratīti"rbhavati" || (31)

{4.32}

[4.32,0]

ātmārthatvasya vivāde ko doṣa ityāha |

[4.32,1]

"ananvayopi dṛṣṭānte doṣastasya yathoditam | ātmā paraścet so'siddha iti tatreṣṭaghātavat || 32 ||"

[4.32,2]

"tasye"cchāviṣayasyātmārthatvasya sādhyā"nanvayo dṛṣṭānte doṣaḥ" | apiśabdādvakṣyamāṇa iṣṭavidhātaśca | "yathodita"mācāryava su ba ndhu nā | parārthāścakṣurādaya ityatra "paraścedātmā" vivakṣitaḥ "so'siddho" dṛṣṭānta "iti | tatrā"nvaye satī"ṣṭavidhā" | sādhanaṃ iṣṭātmārthatvaviparyayeṇānvayāt tatsādhakatvāt || (32)

{4.33}

[4.33,0]

athātmārthatva na sādhyamityāha |

[4.33,1]

"sādhanaṃ yadvivāde na nyastaṃ taccenna sādhyate | kiṃ sādhyamanyathāniṣṭaṃ bhaved vaiphalyameva vā || 33 ||"

[4.33,2]

"ya"syātmanorthasya "vivāde"'sti nāstīti sandehe na sādhanaṃ "nyasta"mupanyastaṃ "taccenna sādhyate ki"midānīṃ "sādhyaṃ" syāt | "anyathā" vivādaviṣayo yadi na sādhyaṃ tadā"niṣṭaṃ" viparyayasiddhiḥ syāt | yathā vyutpannasarvvaśabdavādinaṃ pratyavyutpannasaṃjñāśabdavādinā tadarthavatvasiddhyarthaṃ sādhanamucyate ||

[4.33,3]

saṃjñisambandhāt prāgarthavacchabdarūpaṃ vibhaktidarśanāt tadanyaśabdavaditi | atra gacchatīti gaurityekārthasamavāyāt kriyopalakṣitena bāhyasāmānyenārthavān gośabdaḥ siddho'vyutpannavādinaḥ | natu svarūpamātreṇārthenārthavān | arthamātrajañca sādhyatvenoddiṣṭaṃ na tu svarūpeṇārthenārthavatvaṃ | tato dṛṣṭānte vibhaktyantasya vākyārthavatvena vyāptisiddherdevadattādāvapi pakṣīkṛte saṃjñāśabde devairdatto devadatta iti vākyārthavatvaṃ svarūpārthavatve viruddhaṃ sidhyati ||

[4.33,4]

athaveṣṭasya sādhyatvābhāve parārthāścakṣurādayaḥ saṃhatatvādityatrātmārthatvasyāsaṃhatapārārthyasyāsādhyatvāt | jñānahetutvena saṃhatapārārthasya bauddhenāpīṣṭe | sādhanavaiphalyameva vā syāt | (33)

{4.34–4.35}

[4.34–4.35,0]

"sadvitīyaprayogeṣu niranvayaviruddhate | etena kathite sādhyaṃ;"

[4.34–4.35,1]

"etena" sādhyatveneṣṭasyānanvayadoṣadarśanena "sadvitīyaprayogeṣu" cā rvvā kakṛteṣu yathābhivyaktacaitanyaśarīralakṣaṇapuruṣasadvitīyo ghaṭaḥ | anutpannatvāt | kuḍyavaditi śarīramevābhivyaktacaitanyaṃ puruṣo nātmā kaścit paralokī tena sadvitīyatvaṃ sasahāyattvaṃ ghaṭasya sādhyata iti prayogaphalaṃ | tatra ca "niranvayaviruddhate kathite" | tathā hyabhivyaktacaitanyadehalakṣaṇapuruṣeṇa sadvitīyatvaṃ "sādhyaṃ" | tena ca kuḍyenvayo na dṛṣṭa iti niranvayatā | ghaṭasya tu kuḍye'nvayo dṛṣṭa iti tena sadvitīyatvasādhanāt viruddhatā syāt |

<vyaktyasiddhau na sāmānyam>

[4.34–4.35,2]

"sāmānyenātha sammatam || 34 ||"

[4.34–4.35,3]

"tadevārthāntarābhāvād dehānāptau na sidhyati | vācyaśūnya pralapatāṃ tadetajjāḍyavarṇṇitam || 35 ||"

[4.34–4.35,4]

"atha sāmānyena" viśeṣamanullikhya sadvitīyatvaṃ sādhyaṃ kuḍye sadvitīyatvamātreṇānvayāt | evamapi "tatsā"mānya"meva" na sidhyati prativādinaḥ | ghaṭādabhivyaktacaitanyasvabhāvatayā"'rthānta" | arthāntaratvāsambhavāt | "deha"syā"nāptā"varthāntaratvenāsiddhau dvayorbhinnayoranyatarasadvitīyatvaṃ sāmānyaṃ syāt | na hi ghaṭaḥ svarupeṇaivānyatarasadvitīyaḥ | dehantu nābhivyaktacaitanyalakṣaṇapuruṣamicchati prativāditi bhedābhāvāt | tenāpi nānyatarasadvitīyatvasiddhiḥ | yataśca na ghaṭasya svarūpeṇaiva sadvitīyatvasambhavaḥ | bhedādhiṣṭhānatvāt tasya, nāpi dehenānvayābhāvāt | tato vācyaśūnyatvamarthaśūnyatvamanyatarasadvitīyatvaṃ "pralapatāṃ" paralokāpavādīnāṃ "tadetada"nyatarasadvitīyatvasādhyavacanaṃ "jāḍyasya varṇṇitaṃ" ceṣṭitaṃ || (34,35)

{4.36}

[4.36,0]

"tulyaṃ nāśepi cecchabdaghaṭabhedena kalpane | na siddhena vināśena tadvataḥ sādhanād dhvaneḥ || 36 ||"

[4.36,1]

"nāśepi" sādhye "śabdaghaṭayoḥ" sādhyadṛṣṭāntadharmiṇoḥ sambandhitayā "bhedena" śabdasambandhino nāśasya ghaṭenvayābhāvādasādhyatvaṃ | ghaṭasambandhinaśca śabde'sambhavādasādhyateti tulyamidamiti "cet | na tulyaṃ vānāśena" pradhvaṃsalakṣaṇena "siddhena" niścitena "dhvanestadvato" vināśavataḥ "sādhanā"dvināśasāmānyaṃ sādhyaṃ siddhaṃ kevalaṃ tadvattā śabdasya na siddheti sādhyate | yathā vināśe sāmanyena siddhe satyasiddhastadvān śabdaḥ sādhyate | (36)

{4.37}

[4.37,0]

"tathārthāntarabhāve syāt tadvān kumbhopi |"

[4.37,1]

"tathārthāntarabhāve"'bhivyaktacaitanyasvabhāvatayā dehasya ghaṭāt vaijātye siddhe sati "tadvān ku" sidhyet | na caitat prativādī bodhiyituṃ śakyate | tenācaitanyasya bhūtavyatiriktasyaiva svīkārāt | yadi punaracetanasvabhāvatayā ghaṭajātīyenaiva dehenasadvitīyatvaṃ ghaṭasya sādhyate tadā sidhyatyeva | tathāvidhasya sadvitīyatvasya siddhatvād vināśavat | kintu vādino neṣṭisiddhiḥ | dehasya cetanasvabhāvatayā'siddheḥ ||

[4.37,2]

"anityatā | viśiṣṭā dhvaninānveti no cennāyogavāṇṇāt || 37 ||"

[4.37,3]

atha dhvaninā svasambandhitayā viśiṣṭā'nityatā dṛṣṭāntaṃ "nā"nvetīti "cet" | "nā"nanvayadoṣo viśeṣaṇenā"yoga"syāsambandhasya "vāraṇāt" || (37)

{4.38}

[4.38,0]

"dvividho hi vyavacchedo viyogāparayogayoḥ | vyavacchedādayoge tu vārye nānanvayāgamaḥ || 38 ||"

[4.38,1]

"dvividho hi vyavacchedo" viśeṣaṇena dṛṣṭo "viyogāparayogayora"yogānyayogayo"rvyavacchedāt" | yathā caitro dhanurddharaḥ pā rtho dhanurddhara iti | tatra dharmiṇā viśeṣaṇenāyoge | vārye'nityatāyā "nānanvayāgamo"'nanvayāpattirna bhavati | śabdo'nityo na vetyayogaḥ śaṅkito viśeṣaṇenavyāvarttyate śabdo'nitya iti | evamvidhā cānityatā nānyasambandhena virudhyata iti nānanvayo dṛṣṭānte || (38)

{4.39}

[4.39,0]

uktārthasaṃgrahamāha |

[4.39,1]

"sāmānyameva tatsādhyaṃ na ca siddhaprasādham | viśiṣṭaṃ dharmiṇā tacca na niranvayadoṣavat || 39 ||"

[4.39,2]

"tada"nityatādi "sāmānyameva sādhyaṃ" na viśeṣo yenānanvayadoṣaḥ syāt | nanvanityatādi sāmānyaṃ "siddhameva kvacit" sādhane vaiyarthyamityāha | "na ca siddhasya" kvacit sattāmātreṇānityatvasya "prasādhanaṃ" | dharmiṇyayogavyavacchedasyāsiddhasya prasādhanāt | na ca "dharmiṇā"'yogavyavacchedato "viśiṣṭaṃ taccā"nityatādi dṛṣṭānte "niranvayadoṣavat" | na ca ayogavyavacchedena dharmiviśeṣitasya dharmyantarasambandhāvirodhāt || (39)

{4.40}

[4.40,0]

"etena dharmidharmābhyāṃ viśiṣṭau dharmadharmiṇau | pratyākhyātau nirākurvan dharmiṇyevamasādhanāt || 40 ||"

[4.40,1]

"etene"ṣṭasya sādhyatvavacanena "dharmidharmābhyāṃ viśiṣṭau dharmadharmiṇā"vananvayā"nnirākurvan" cārvvāko yathā na śabdānityatvavān śabdo nānityaśabdavān vā śabda iti | na hi śabdānityatvenānityaśabdena vā kvacid ghaṭādau dṛṣṭānte kṛtakatvasyānvayosti tata iṣṭaviparyāsinād viruddhaṃ kṛtakatvamiti sa evaṃ vadan pratyākhyātaḥ kathamityāha | "dharmiṇi" śabde "evaṃ" dharmmiviśiṣṭasya dharmasya dharmāviśiṣṭasya vā dharmiṇo'"sādhanāda"nityatvamātrasya śabde sādhyatveneṣṭatvāt | anyathā'nityaśabdavati śabde siddhepi śabdo nānityaḥ syāt | yadi dharmamātraṃ sādhyaṃ tadā samudāyaḥ sādhyo na syāt | hetostadapavādoviruddhasya na syādityāha | dharmamātrasya dharmisādhyatvāt | (40)

{4.41}

[4.41,0]

"samudāyāpavādo hi na dharmiṇi virudhyate | sādhyaṃ yatastathā neṣṭaṃ sādhyo dharmotra kevalaḥ || 41 ||"

[4.41,1]

samudāya eva sādhyo "hi" yasmāt tasmād viruddhasya hetoriṣṭa"samudāyāpa" | nanu samudāyasya sādhyatve'nanvayadoṣa iṣṭavighāto vā syādityāha | tathā dharmidharmasamudāyo'nyadharmisambandhitayā "sādhyaṃ yato neṣṭaṃ" | tasmānnānanvayo viruddhatā vā | "tathā hyatra" śabdādau dharmiṇi "dharmo"'nityatādiḥ "kevalaḥ sādhya" iṣṭaḥ | tasya cānvayostīti na doṣaḥ | (41)

{4.42}

[4.42,0]

uktamiṣṭagrahaṇasya prayojanaṃ ||

<(5) svayaṃśabdagrahaṇaphalam>

[4.42,1]

svayaṃ śabdasyedānīṃ vaktumāha |

[4.42,2]

"ekasya dharmiṇaḥ śāstreṃ nānādharmasthitāvapi | sādhyaḥ syādātmanaiveṣṭa ityupāttā svayaṃ śrutiḥ || 42 ||"

[4.42,3]

"ekasya" śabdāde"rddhamiṇaḥ śāstre nānādharmā"ṇāmamūrttatvānityatākāśaguṇatvādīnāṃ"sthitāva"bhyupagamepi vādinā "ātmanaiva" sādhanopanyāsakāle sādhayitumiṣṭo dharmaḥ "sādhyaḥ syāt" | nānya "iti svayaṃ" śrutitirācāryeṇo"pāttā" | (42)

{4.43}

[4.43,0]

yadi punaḥ |

[4.43,1]

"śāstrābhyupagamādeva sarvādānāt prabādhane | tatraikasyāpi doṣaḥ syād yadi hetupratijñayoḥ || 43 ||"

[4.43,2]

"śāstre"ṇā"bhyupagamādeva" sarvveṣāṃ dharmāṇā"mādānāt" parigrahāt vādinā "tatra" teṣu madhye "ekasyāpi" dharmasyopanyastahetunā bādhane "hetupratijñayo"rvviruddhatā "doṣa" ucyate || (43)

{4.44}

[4.44,0]

yathā śabde śāstreṣṭamākāśāśrayatvaṃ bādhamānasya vādīṣṭamanityatvaṃ sādhayatopi kṛtakatvasya viruddhatvaṃ pratijñāvirodho vābhidhīyate | kṛtakaṃ hi kṣaṇikaṃ | na ca kṣaṇikamutpādānannaraṃ kṣaṇamapyasti | tataḥ kṛtakatvamākāśāśrayatvabādhanaṃ |

[4.44,1]

"śabdanāśe prasādhye syād gandhabhūguṇatākṣateḥ | heturvviruddhoprakṛternnocedanyatra sā samā || 44 ||"

[4.44,2]

tathā kṛtakatvāt "śabda"sya "nāśe sā"dhyamāne "gandhasya" kṛtakatvānnaśvarasya "bhūguṇatā"yā ḥ pṛthivyāśritatāyāḥ śāstreṣṭāyāśca "kṣateḥ" | viparyāsanāt "hetuḥ" prayatnānantarīyakatvādi"viruddhaḥ" syāt | pratijñā viruddhā syāt | upātto hetuḥ vādināniṣṭaṃ śāstreṣṭaṃ bādhata ityeva yadi viruddhaḥ tadā gandhabhūguṇatāṃ bādhamānasya kṛtakatvasyaṃ śabde viruddhatā syāt | śāstreṣṭabādhakatāyā aviśeṣāt | (44)

{4.45}

[4.45,0]

atha gandhabhūguṇatāyā sādhyatvenāprakṛteraprastute tadvādhanepi śabde kṛtakatvaṃ viruddhaṃ no cet sā prakṛtiranyatrākāśaguṇatvepi samā | na hi vādinā ākāśaguṇatvaṃ sādhayitumiṣṭaṃ kintvanityatvaṃ | ato'prakṛtasyāsya bādhane na viruddhaḥ syāddhetuḥ |

[4.45,1]

"athātra dharmī prakṛtastatra śāstrārthabādhanam | atha vādīṣṭatāṃ brūyād dharmidharmādisādhanaiḥ || 45 ||"

[4.45,2]

"athātrā"kāśaguṇatvādau "dharmī" śabdaḥ "prakṛtaḥ" | "tatra śāstrārtha"syākāśaguṇatvādeḥ sādhanaṃ tadbādhane ca viruddhatā hetoḥ | bhūguṇatve tu gandho dharmyaprakṛta iti tadbādhanepi na virodhaḥ | "naiṣa parihāraḥ | tathāhi" na vādīṣṭaviparyāsanena doṣa uktaḥ | kintu śāstrārthavirodhena tathā ca prakṛtatvamanupayuktaṃ | "atha" vādyaniṣṭatayā'prakṛtatvaṃ taccākāśaguṇatvayoḥ samānaṃ | athākāśaguṇatvasya "vādīṣṭatāṃ" paro "brūyāt " | sādhyadharmidharmatvāt tadekadeśatvādvā'kāśaguṇatvamiṣṭaṃ vādino'nityatvavaditi | (45)

{4.46}

[4.46,0]

nanu |

[4.46,1]

"kaiścit prakaraṇairicchā bhavet sā gamyate ca taiḥ | balāt taveccheyamiti vyaktamīśvaraceṣṭitam || 46 ||"

[4.46,2]

"kaiścit prakaraṇai"rvvivādādi"bhiricchā"vādinaḥ kasmiścid dharme "bhavet" | taireva ca prakaraṇaiḥ "sā" icchā "gamyate" pareṇāpi | na tu tasya dharmiṇo dharma ityeva vādineṣyate | tato dhamidharmatvādisandigdhavipakṣavyatirekitvāt śeṣavat | svayamanicchataśca vādinaḥ sādhanasya "balāt taveccheyamiti" yaducyate "vyakta"mida"mīśvara"mityupahasati | (46)

{4.47}

[4.47,0]

kiñca |

[4.47,1]

"vadannakāryaliṅgāṃ tāṃ vyabhicāreṇa bādhyate | anāntarīyake cārthe bādhitenyasya kā kṣatiḥ || 47 ||"

[4.47,2]

"tā"micchāma"kāryaliṅgajāṃ" kāryetaraliṅgāmanumeyatvena vadan paro "vyabhicā" | na hyanyo'kāryo'nyaṃ na vyabhicaratīti niyamosti | api ca sādhyasānityatvasyā"nantarīyake'rthe" ākāśaguṇatvādau "bādhita"tvepya"nyasya" sādhyasya "kā " | na hyanityatvamākāśaguṇatvanāntarīyakaṃ yena tadabhāve tadapi na syāt | kṛtakatvantvanitvatyatā'vyabhicārīti tasmānnānumānamanaikāntikaṃ | (47)

{iv.iii}

<3. śabdāprāmāṇyacintā>

{4.48}

<(1) śāstravirodho'kiñcitkaraḥ>

[4.48,0]

"uktañca nāgamāpekṣamanumānaṃ svagocare | siddhaṃ tena susiddha tanna tadā śāstramīkṣyate || 48 ||"

[4.48,1]

anumāviṣaye neṣṭaṃ vācaḥ prāmāṇya (3 | 310) mityādi"noktaṃ" prāk | vastubalapravṛtta"manumānaṃ nāgamāpekṣaṃ sva"sya "gocare" sādhya iti | tasmāt "tena" vastubalapravṛttenāgamānapekṣiṇā'numāne yat "siddhaṃ susiddha"nta"ttadā" ca "na śāstramīkṣyate" bādhitaṃ na veti vastubalapravṛttānumānena tadapekṣābhāvāt | tadānukāle śāstrasyānāśrayaṇāt | (48)

{4.49}

[4.49,0]

"vādatyāgastadā syāccenna tadānabhyupāyataḥ | upāyo hyabhyupāye'yamanaṅgaṃ sa tadāpi san || 49 ||"

[4.49,1]

"vādatyāgaḥ syāccet" | na vādatyāgaḥ sisādhayiṣitaikadharmādaparasya śāstrābhyupetasya "tadā" sādhanopanyāsakāle sādhyatayā'"nabhyupāyato"'svīkārāt | nanu śāstrābhyupagamād yadā vādaḥ kriyate tadā śāstrārthabādhanāt vādatyāgaḥ syādevetyāha | śāstrasyā"bhyupāye'ya"mvicāra"upāyaḥ" | tata"stadā" vicārakāle "sannapya"bhyupagamo'"naṅgaṃ" śāstrārthagrahaṇe gṛhītasya tyāgaḥ syāt | na vicārāt prāg grahaṇamabhyupagamānnyāyyaṃ | (48)

{4.50}

[4.50,0]

kadā tarhi śāstreṇa bādheṣyate ityāha |

[4.50,1]

"tadā viśuddhe viṣayadvaye śāstraparigraham | cikīrṣoḥ sa hi kālaḥ syāt tadā śāstreṇa bādhanam || 50 ||"

[4.50,2]

"śāstro"padarśite "viṣayadvaye" pratyakṣaparokṣe rūpanairātmyādau tadā pramāṇapravṛttyā viśuddhe nirṇṇīte sati paścādatyantaparokṣe svargādau śāstreṇa śāstrāśrayaṇenānumānaṃ cikīrṣoḥ sataḥ sa hi kālo'bhyugamya yadi śāstrabādho na bhavet | ata"stadā śāstreṇa""bādhanaṃ" sādhyasādhanāderiṣyate | (50)

{4.51}

[4.51,0]

tadapi karamācchāstrabādheṣyata ityāha |

[4.51,1]

"tadvirodhena cintāyāstatsiddhārtheṣvayogataḥ | tṛtīyasthānasaṃkrāntau nyāyyaḥ śāstraparigrahaḥ || 51 ||"

[4.51,2]

"ta"sya śāstrasya "virodhena tatsiddheṣvartheṣu" liṅgādiṣvasiddhakalpeṣu gamaka"cintāyā ayogataḥ" | yasmāt pratyakṣaparokṣārthayornāgamādhikāraḥ tasmāt "tṛtī"'tīndriye viṣaye vicāra"saṃkrānto śāstraparigraho nyāyyaḥ" | prakārāntarābhāvāt | (51)

{4.52}

[4.52,0]

"tatrāpi sādhyadharmasya nāntarīyakabādhanam | parihāryaṃ na cānyeṣāmanavasthāprasaṅgataḥ || 52 ||"

[4.52,1]

"tatra" śāstre pari"grahepi" tadā sādhayitumārabdhasya "sādhyadharmasya yannāntarīya" sambaddhaṃ yathā kṣaṇikatvasya nairātmyaṃ tasya "bādhanaṃ" parihāryaṃ | vastutastādātmyādanayornairātmyabādhane kṣaṇikatvabādhanaprasaṅgāt | "na tvanyeṣāṃ" sādhyasyākāraṇāvyāpakabhūtānāṃ dharmāṇāṃ bādhanaṃ parihāryamanavasthāprasaṅgataḥ | na hi śāstradarśitasambhavadharmavyāptiliṅgasya dṛṣṭānte darśayituṃ śakyate yena kaścidāgamāśrayo heturavatiṣṭheta | (52)

{4.53}

[4.53,0]

nanu śāstramanapekṣya na vādaḥ karttavya iti vastubalapravṛttānumānepi śāstrāpekṣetyāha |

[4.53,1]

"keneyaṃ sarvacintāsu śāstraṃ grāhyamiti sthitiḥ | kṛtedānīmasiddhāntairgrāhyo dhūmena nānalaḥ || 53 ||"

[4.53,2]

"sarvvā"su parokṣātyantaparokṣārtha"cintāsu śāstraṃ grāhyamiti keneyaṃ sthitiḥ" kṛtā | naitadanumanyante vidvānsaḥ | "idānīma"viduṣāmasminnabhyupagame'"siddhāntaiḥ" siddhāntaviśeṣāśrayarahitairgopālakādi"bhirddhū mena" liṅgena "nānalo grāhyaḥ" | (53)

{4.54}

[4.54,0]

na ca kasyacit siddhāntasambandho yuktaḥ | tathā hi sambandho bhavan sahajo vā bhavedaupādhiko vā | dvayamapi niṣeddhumāha |

[4.54,1]

"riktasya jantorjjātasya guṇadoṣamapaśyataḥ | vilabdhā vata kenāmī siddhāntaviṣamagrahāḥ || 54 ||"

[4.54,2]

"riktasya" tucchasya siddhāntarahitasya "jantorjātasyā"nena sahajasambandhābhāvanimittamuktaṃ | "guṇadoṣaṃ" prāmāṇyāprāmāṇyanibandhana"mapaśyataḥ" | anenaupādhikasambandhanimittābhāva uktaḥ | "kenāna"rthapaṭīyasā "siddhāntā"eva "viṣamagrahā" duṣparihāratvā"dime vilabdhā""vata" yeṣu svāmitvena jantavo vyavaharanti | na hi karṇṇanāśamiva siddhāntaḥ prāṇasahajaḥ | nāpi doṣorjjitaguṇopapannaḥ pramāṇamiva vicārāt prāk siddhāntaḥ siddho yena samarthaviṣayaḥ syāt | (54)

{4.55}

[4.55,0]

kiñca |

[4.55,1]

"yadi sādhana ekatra sarvaṃ śāstraṃ nidarśane | darśayet sādhanaṃ syādityeṣā lokottarā sthitiḥ || 55 ||"

[4.55,2]

"yadi sādhana ekatra sarvvaṃ śāstraṃ" śāstrārthaṃ "nidarśane" dṛṣṭānte vādī "darśayet" tadā tat "sādhanaṃ syāt" | na tvekasya śāstradarśitadharmasyānvaye | etacca na kvacit sādhane karttuṃ śakya"miti lokā"tikrāntā "sthitireṣā" | (55)

{4.56}

[4.56,0]

api ca |

[4.56,1]

"asambaddhasya dharmasya kimasiddhau na siddhati | hetustatsādhanāyoktaḥ kiṃ duṣṭastatra sidhyati || 56 ||"

[4.56,2]

"asambaddhasya" sādhayitumapravṛttasya "dharma"syākāśaguṇatvādeḥ kṛtakatvāddhetorvviparyāsanāda"siddhau" satyāṃ sisādhayiṣitaṃ hetuvyāpakamanityatvaṃ "kiṃ na sidhyati" | na hi vyāpakamantareṇa vyāpyaṃ bhavati | "hetusta"sya vyāpakasya "sādhanāyoktaḥ kinduṣṭaḥ""tatra" svasādhye "sidhyati" sādhyapratipādanaṃ sādhyavyāpāraḥ"taccedasti kathaṃ duṣṭaḥ" | (56)

{4.57}

[4.57,0]

śāstrārthabādhane'bhimatasyāpi na siddhiriti cet | "āha" ||

[4.57,1]

"dharmānanupanīyaiva dṛṣṭānte dharmiṇo'khilān | vāgdhūmāderjanonveti caitanyadahanādikam || 57 ||"

[4.57,2]

dharmiṇo"dharmān" śāstradarśitā"nakhilān" hetuvyāpakatve"nānupanīyā"pradarśyaṃ "vāgdhūmā"derheto"ścaitanyadahanādikaṃ" yathākramaṃ svasantānavanmahānasavacca "jano'nveti" pratipadyate || (57)

{4.58}

[4.58,0]

kiñca |

[4.58,1]

"svabhāvaṃ kāraṇaṃ cārtho'vyabhicāreṇa sādhayan | kasyacid vādabādhāyāṃ svabhāvānna nivartate || 58 ||"

[4.58,2]

"svabhāvaṃ" vyāpakaṃ vṛkṣatvādi "kāraṇaṃ" vahnyādi "cārtho" vyāpyaḥ śiṃśapādiḥ "kāryaṃ" dhūmādira"vyabhicāreṇā"vinābhāvitvāt "sādhayan kasyacit" śāstraparādhīnasya "vā"dino vādasya "bādhāyāṃ svabhāvāt" vyāpakakāraṇagamakānna "nivarttate" tataḥ "śāstreṣu" dharmāntaravyāhatāvapi hetuḥ sādhyīkṛtaṃ svasambaddhamarthaṃ pratipādayati | (58)

{4.59}

[4.59,0]

tataśca |

[4.59,1]

"prapadyamānaścānyastaṃ nāntarīyakamīpsitaiḥ | sādhyārthaihetunā tena kathamapratipāditaḥ || 59 ||"

[4.59,2]

"sādhyairarthairīpsitai"rāptaṃ pratyetumaṣṭai"rnnāntirīya"kamavinābhāvinaṃ "taṃ" hetuṃ "prapadyamānaḥ" pratipadyamāno"nyaḥ" prativādī "kathantena hetunā'pratipāditaḥ" sādhyanāntarīyakatayā kvaciddharmiṇi sādhanapratītireva hi sādhyapratītiḥ sā cāsti prativādinaḥ || (59)

{4.60}

[4.60,0]

kiñca |

[4.60,1]

hetunā yaḥ śāstrārtho bādhyate kintasmin sādhye vādīnā heturasādhūktaḥ | āhośvit tatra sādhye heturucyatāṃ mā vā vastutastadvādhakosau heturiti duṣṭatā | tatrādyapakṣe bhavatyeva doṣo yadyevamiṣyate |

[4.60,2]

atha |

[4.60,3]

"ukto'nuktopi vā heturviroddhā vādinotra kim | na hi tasyoktidoṣeṇa sa jātaḥ śāstrabādhanaḥ || 60 ||"

[4.60,4]

"ukto'nuktopi" vā "hetuḥ" vastuta eva tasya viroddhā pratighātakastadā tatra śāstrārthabādhane "vādinaḥ kindū"ṣaṇaṃ na kiñcit | "hi" yasmāt "tasya" vādina "uktidoṣeṇa" sa kṛtakatvādihetuḥ "śāstra"sya śāstrārthasyākāśaguṇatvādeḥ "bādhano " || (60)

{4.61}

[4.61,0]

"bādhakasyābhidhānācced doṣo yadi vadenna saḥ | kinna bādheta so'kurvannayuktaṃ kena duṣyati || 61 ||"

[4.61,1]

śāstrārtha"bādhakasya" hetora"bhidhānāt" vādinopi "doṣaścet yadi" taṃ hetuṃ "na vadet " vādī | tadā kimasau hetuḥ śāstrārtha na "bādheta" | vastutastadvirodhitvādavaśyaṃ bādhate | tataśca sa vādya"kurvannayuktaṃ kena" kāraṇena "duṣyati" parājitaḥ syāt || (69)

{4.62}

[4.62,0]

nanu yadi duṣṭahetuvacanepi na vādino duṣṭatā | tadā'siddhādivacanepi na doṣaḥ syādityāha |

[4.62,1]

"anyeṣu hetvābhāseṣu sveṣṭasyevāprasādhanāt | duṣyed vyarthābhidhānena nātra tasya prasādhanāt || 62 ||"

[4.62,2]

"anyeṣva"siddhādiṣu "hetvābhāseṣu" vādyukteṣu "sveṣṭasya" vādīṣṭasyai"vāprasādhanād" vādī "duṣyati | vyartha"sya sādhyasādhanānupayuktasya sādhanasyā"bhidhānāt" | "atra" kṛtakatve tu vādyukte vāñchitasyānityatvasya "prasādhanānna" vādī duṣyati | śāstrārthe tu vādyaniṣṭe bādhyamāne śāstrameva duṣṭaṃ bhaviṣyati || (62)

{4.63}

[4.63,0]

yadyapi sveṣṭasya tena sādhanaṃ tathāpi śāstrārthasya bādhanamiti duṣṭa evetyāha |

[4.63,1]

"yadi kiñcit kvacit śāstre na yuktaṃ pratiṣidhyate | bruvāṇo yuktamapyanyaditi rājakulasthitiḥ || 63 ||"

[4.63,2]

"kvacid" vai śe ṣi kā di"śāstre" nirdiṣṭaṃ "yadi kiñci"dākāśaguṇatvādi bādhyamānatvā"dayuktaṃ" | tāvatā'"nyada"nityatvādi"yuktamapi" kṛtakatvahetunā "bruvāṇaḥ" pratipādayan "pratiṣidhyate" śāstrārthabādhanāt virodhopanyāseneti vyaktamiyaṃ "rājakula""sthitiḥ" | rājaśāsanasyaiva balapravṛttasya yuktāyuktavicāraṇābahirbhāvāt | (63)

{4.64}

[4.64,0]

kiñca |

[4.64,1]

"sarvānarthān samīkṛtya vaktuṃ śakyaṃ na sādhanam | sarvatra tena succhanneyaṃ sādhyasādhanasaṃsthitiḥ || 64 ||"

[4.64,2]

"sarvvān" śāstradṛṣṭā"narthān" sādhyatvena "samīkṛtya" kiñcit "sādhanaṃ vaktu" dṛṣṭānte śāstradṛṣṭākhiladharmavyāptyanupalambhāt | "tena" kāraṇena "sarvvatra" dharmiṇi "sādhyasādhanayoḥ saṃsthiti"rvyava"stheyaṃ succhannā" syāt || (64)

{4.65}

<śabdasya nākāśaguṇatvam>

[4.65,0]

yadi tarhyākāśaguṇatvābhāvepyanityatvaṃ sidhyadabādhyaṃ śabde tadā śrāvaṇatvādihetunā nityatvamapi sādhyamānamabādhyaṃ syādityāha |

[4.65,1]

"viruddhayorekadharmiṇyayogādastu bādhanam | viruddhaikāntike nātra tadvadasti virodhitā || 65 ||"

[4.65,2]

"viruddhayo"rnnityatvānityatvayo"rekatra" śabde "dharmiṇyayogād viruddhaikāntike" viruddhāvyabhicāriṇi śrāvaṇatvādau nityatvasādhake "bādhanamastu" | nahyekatra dharmiṇi viruddhau dharmo bhavitumarhataḥ | "tadvanni"tyatvayorivātrānayoḥ prakṛtāprakṛtayoranityatvākāśaguṇatvābhāvayo"rvvirodhitā" nāsti | tataḥ kṛtakatvācchabde'nityatvasiddhāvākāśaguṇatvābhāvo na bādhyate || (65)

{4.66}

[4.66,0]

syādetat | prakṛtāprakṛtayoranityatvākāśaguṇatvābhāvayoḥ parasparaṃ |

[4.66,1]

"abādhyabādhakatvepi tayoḥ śāstrārthavilpavāt | asambandhepi bādhā cet syāt sarvaṃ sarvabādhanam || 66 ||"

[4.66,2]

"bādhyabādhaka"tvābhā"vepye"kasminnanityatve kṛtakatvāt sidhyati "śabde dharmiṇi "bhyupagatasyākāśaguṇatvasya "viplavāt" kāraṇād asambaddhe | aprakṛtākāśaguṇatva"sambandharahi"te'nityatve"pi bādhā" bhavatīti "cet" | evantarhi prayantānantarīyakatvād gandhe pṛthivīguṇatvabādhane "sarvvaṃ" kṛtakatvādi "sarvva"syānityatvādeḥ sādhyasya "bādhanaṃ""syāt" | śabdādau dharmiṇyaprakṛtaśāstrārthabādhanasya tulyatvāt || (66)

{4.67}

[4.67,0]

"sambandhastena tasyaiva bādhanādasti cedasat | hetoḥ sarvvasya cintyatvāt svasādhye guṇadoṣayoḥ || 67 ||"

[4.67,1]

atha tatra śabda eva dharmiṇi ākāśaguṇatvasya sattvāt "sambandhosti tena" kṛtakatvāt "tasyaiva bādhanād" virodhaḥ | pṛthivīguṇatvantu śabde dharmiṇyasambaddhaṃ | tatastadbādhanepi śabde kṛtakatvamaviruddhamiti "cet | asade"tat | "sarvvasya hetoḥ " prakṛte "guṇadoṣayościntyatvāt" | yatpunaraprakṛtaṃ dharmisambaddhamapi na tat sādhyaṃ | tadvādhanepi na kācit | kṣatiḥ || (67)

{4.68}

[4.68,0]

kiñca | dharmiṇi sattāmātraṃ na sambandhaḥ | kintu |

[4.68,1]

"nāntarīyakatā sādhye sambandhaḥ seha nekṣyate | kevalaṃ śāstrapīḍeti doṣaḥ sānyakṛte samā || 68 ||"

[4.68,2]

"sādhye nāntarīyakatā" sādhyāvinābhāvitvaṃ "sambandha ucyate | sā" sādhyanāntarīyatā "iha" prakṛtākāśaguṇatvabādhane sati nekṣyate | yadyapi satvanāntarīyakamākāśaguṇatvaṃ śabde syāt na bādhyeta | "kevalaṃ" śāstrābhyupagatadharmabādhanā"cchāstrapīḍe"ti doṣaḥ | "sā" ca kṛtakatvādanityatvasiddhau dṛśyate śāstrapīḍā"'nye"na prayatnānantarīyakatvādinā gandhe pṛthivīguṇatvabādhanepi "sameti" kṛtakatvaṃ śabde viruddhaṃ syāt || (68)

{4.69}

[4.69,0]

yadapyāhurā"cāryīyāḥ" śāstramabhyupagamya yadā vādaḥ kriyate tadā śāstradṛṣṭasya sakalasya dharmasya sādhyatetyatrāha |

[4.69,1]

"śāstrābhyupagamāt sādhyaḥ śāstradṛṣṭo'khilo yadi | pratijñā'siddhadṛṣṭāntahetuvādaḥ prasajyate || 69 ||"

[4.69,2]

"śāstrābhyupagamācchāstradṛṣṭo'khilo" dharmo "yadi sādhya" iṣyate tadā'"siddhayoḥ" śāstroddiṣṭayo"rhetudṛṣṭāntayorvvādaḥ""pratijñā" sādhyaṃ "prasajyate" | śāstre dṛṣṭasyāsiddhasya sādhyatvāt || (69)

{4.70}

[4.70,0]

syādetat | kintu |

[4.70,1]

"uktayoḥ sādhanatvena no cedīpsitavādataḥ | nyāyaprāptaṃ na sādhyatvaṃ vacanād vinivarttate || 70 ||"

[4.70,2]

"vādinepsita"sya sādhyatvena vādataḥ svayaṃ sādhyatvenepsitaḥ pakṣo viruddhatvānnirākṛta ityādikāt "sādhanatvenoktayo"rasiddhahetudṛṣṭāntayoḥ sādhyatā "no " | nanvasiddhasya śāstrābhyupagatasya "sādhyatvaṃ nyāyaprāptaṃ vacana"mātrādīpsitasādhyatvaṃ pratipādaka"tvānna vinivarttate" || (70)

{4.71}

[4.71,0]

"anīpsitamasādhyañced vādinānyopyanīpsitaḥ | dharmo'sādhyastadā'sādhyaṃ bādhamānaṃ virodhi kim || 71 ||"

[4.71,1]

śāstrābhyupagamepi vādinā'"nīpsi" | evantarhyākāśaguṇatvādirapi "dharmo vādinā" sādhyatvenā"nīpsito'sādhyaḥ" syāt | "tadā tadasādhya"mākāśaguṇatvaṃ "bādhamānaṃ" kṛtakatvaṃ "kiṃ" kasmād "virodhi" | (71)

{4.72}

<(2) anyathā svayaṃśabdo'narthakaḥ>

[4.72,0]

kiñca |

[4.72,1]

"pakṣalakṣaṇabāhyārthaḥ svayaṃśabdopyanarthakaḥ | śāstreṣvicchāpravṛttyartho yadi śaṅkā kutonviyam || 72 ||"

[4.72,2]

yadi śāstrābhyupagatatvaṃ pakṣalakṣaṇaṃ tadā "svayaṃśabdopi pakṣalakṣaṇabāhyārtho" bhinnābhidheyo'"narthakaḥ" syāt | śāstrābhyupagame śāstreṣṭasya sādhyatāprāptau vādīṣṭamātraṃ sādhyaṃ nānyaditi hi svayaṃśabdasya prayojanaṃ | śāstreṣṭamātrasya tu "sādhyatve" niṣphalameva tat | "śāstreṣvicchayā pravṛttyarthaḥ" svayaṃśabdo "yadi" kathyate svayaṃśabdamantareṇa śāstramicchayā na grahītavyamiti "śaṅkeyaṃ kuto" nu hetorjātā | "yena" tannivṛttyarthā svayaṃśrutirvvarṇyate || (72)

{4.73}

[4.73,0]

"soniṣiddhaḥ pramāṇena gṛhṇan kena nivāryate | niṣiddhaścet pramāṇena vācā kena pravṛrttyate || 73 ||"

[4.73,1]

"sa" vādī "pramāṇena" śāstrārthabādhakenā"niṣiddhaḥ" śāstraṃ "gṛhṇan kena nivāryate" na kenacit | yataḥ svayaṃgrahaṇaṃ śāstraṃ grāhayat saphalaṃ syāt | "pramāṇena" cecchāstrārthabādhakena "niṣiddho" vādī "vācā" svayaṃśabdena śāstrābhyupagame "kena" lakṣaṇakartrā "pravarttyate" na kenacit || (73)

{4.74}

[4.74,0]

kiñca |

[4.74,1]

"pūrvamapyeṣa siddhāntaṃ svecchayaiva gṛhītavān | kiñcidanyaṃ sa tu punargrahītuṃ labhate na kiṃm || 74 ||"

[4.74,2]

"eṣa" vādī "pūrvvamapi sveccheyaiva siddhāntaṃ" ka ṇā dā dipraṇītaṃ "gṛhītavān" | na tvanyapurāṇādibalāt | sa kathamicchayā śāstroddiṣṭa(ṅ) "kiñcid" dharmavyabhicāradarśanādinā śāstreṣu saphaladharmakalāpasādhyatvādanyaṃ siddhāntamākāśaguṇatvarahitānityatādikaṃ "grahītuṃ kinna labhate" | icchādhīnatve niyamāyogāt | tasmāt svayaṃgrahaṇaṃ śāstrecchāpravṛttyarthamityayuktaṃ || (74)

{4.75}

[4.75,0]

nanviṣṭasyāpi svecchayaiva sādhyatāparigrahaḥ siddha iti vyarthaṃ svayaṃgrahaṇamityāha |

[4.75,1]

"dṛṣṭervipratipattīnāmatrākārṣīt svayaṃśrutim | iṣṭākṣatimasādhyatvamanavasthāñca darśayan || 75 ||"

[4.75,2]

śāstrakārasyeṣṭaṃ sādhyamiti "vipratipattīnāṃ dṛṣṭe"stannirākaṇārtha"matra" pakṣalakṣaṇe "svayaṃśruti"mācāryo'"kārṣīt" | śāstreṣvākāśaguṇatvāsiddhāvapi vādī"ṣṭasyākṣatiṃ" śāstreṣṭasyā"sādhyatvaṃ" śāstreṣṭadharmāntarāsiddhau hetubalaprasiddhasādhyabādhane gandhe bhūtaguṇatābādhāyāṃ śabde kṛtakatvamanityatvasādhanaṃ viruddhaṃ syādityādi kāmana"vasthāñca" parasya "darśayannācā" ryaḥ svayaṃśrutimakārṣīditi pūrvveṇa sambandhaḥ || (75)

{4.76}

[4.76,0]

"samayāhitabhedasya parihāreṇa dharmiṇaḥ | prasiddhasya gṛhītyarthā jagādānyaḥ svayaṃśrutim || 76 ||"

[4.76,1]

"samayena" siddhānte"nāhita" āropito "bhedo" viśeṣa ākāśaguṇatvādiryasya "tasya dharmiṇaḥ" parihāreṇāgamanirapekṣapramāṇabalāt "prasiddhasya" dharmiṇaḥ śabdamātrā"dergṛhītirityarthaḥ" prayojanaṃ yastāstāṃ "svayaṃśrutimanyo " | svaṃ prasiddho dharmī kāryo nāgamasiddha ityarthaḥ | (76)

{4.77}

[4.77,0]

atrāha |

[4.77,1]

"vicāraprastutereva prasiddhaḥsiddha āśrayaḥ | svecchākalpitabhedeṣu padārtheṣvavivādataḥ || 77 ||"

[4.77,2]

dharmiṇi sādhyadharmasya bhāvābhāva"vicāraprastutere"vāgamamanapekṣya "prasiddha āśrayo" dharmī siddhaḥ svecchayā "kalpito bhedo" viśeṣo yeṣāṃ teṣu "padārtheṣvavivādato" vivādābhāvāt | na hi kalpitabhede dharmiṇi kaścit prekṣāvān kasyacid dharmasya sādhanaṃ bādhanaṃ vehate | kintu pramāṇapratīte vastuni | atastadarthamapi svayaṃgrahaṇamanupayuktaṃ || (77)

{4.78}

[4.78,0]

"asādhyatāmatha prāha siddhādeśena dharmiṇaḥ | svarūpeṇaiva nirdeśya ityanenaiva tadgataṃ || 78 ||"

[4.78,1]

"atha siddhādeśena" prasiddhārthavācakena svayaṃśabdena "dharmiṇo'sādhyatāṃ prāha" | yathā'sti pradhānaṃ bhedānāmanupadarśanāditi | idamapyayuktaṃ | yasmāt "svarūpeṇa" sādhyatvenaiva "nirdeśya ityanena" pakṣalakṣaṇāvayave"naiva" ca "taddha"rmiṇaḥ siddhasyāsādhyatvaṃ "gataṃ" pratītaṃ || (78)

{4.79}

[4.79,0]

tathā hyayamiṣṭo'nirākṛtaḥ pakṣa ityanena |

[4.79,1]

"siddhasādhanarūpeṇa nirdeśasya hi sambhave | sādhyatvaineva nirdeśya itīdaṃ phalavad bhavet || 79 ||"

[4.79,2]

siddhasya siddharūpeṇa nirdeśasya dharmavacanasyāsiddhasyāpi "sādhanarūpeṇa""nirdeśa"syāsiddhavacanasya pakṣatva"sambhave" hi tatpratiṣedhaṃ vidadhat "sādhyatvenaiva nirdeśya" itīdaṃ "phalavad bhavet" | sādhyasyaiva nirdeśaḥ pakṣa iti siddhasya dharmiṇo'siddhasya ca sādhanatvenoktasya nirāsaḥ || (79)

{4.80}

[4.80,0]

kiñca |

[4.80,1]

"anumānasya sāmānyaviṣayatvañca varṇṇitam | ihaivaṃ na hyanuktopi kiñcit pakṣe virudhyate || 80 ||"

[4.80,2]

"anumānasya sāmānyaviṣayatvaṃ" svayamācāryeṇa varṇṇitaṃ | yadi ca "dharmī" pakṣaḥ tadā tasya svalakṣaṇatvāt sāmanyaviṣayatā vyāhanyeta | ki"ñceha" pakṣalakṣaṇa "eva"krameṇā"nuktepi" svayaṃśabde siddhadharmyasiddhasādhanavyavacchedārthe "kiñcit""pakṣe" pratipādye "na virudhyate" || (80)

{4.81}

[4.81,0]

nanvanukte svayaṃśabde pakṣalakṣaṇaṃ |

[4.81,1]

"kuryācced dharmiṇaṃ sādhyaṃ tataḥ kintanna śakyate | kasmāddhetvanvayābhāvānna ca doṣastayorapi || 81 ||"

[4.81,2]

"dharmiṇaṃ sādhyaṃ kuryā"diti doṣaḥ | "tato" dharmiṇaḥ pakṣatvaprasaṅgāt "kindūṣaṇaṃ" || taddharmmipakṣatvaṃ karttuṃ "na śakyata" iti aśakyatādūṣaṇaṃ | "kasmāt" kāraṇād "dharmī" pakṣo bhavitu nārhati dharmiṇaḥ sādhyatvenāsiddhatāyāṃ "heto"rabhāvāt | viśeṣasya dharmiṇo dṛṣṭānte'sambhavāt | "anvayābhāvā"cca dharmī pakṣaḥ karttuṃ "na" śakyate | (81)

{4.82}

[4.82,0]

nanvayaṃ doṣastayorhetudṛṣṭāntayorna tu pakṣasya || tathā hi |

[4.82,1]

"uttarāvayavāpekṣo na doṣaḥ pakṣa iṣyate | tathā hetvādidoṣopi pakṣadoṣaḥ prasajyate || 82 ||"

[4.82,2]

sādhanavākyasya pakṣādu"ttare'vayave" hetudṛṣṭāntādike'"pekṣā" yasyāsau "doṣaḥ""pakṣe neṣyate" hetudṛṣṭāntasambandhitvāt tasya | yadi tūttarāvayavāpekṣopi pakṣasya bādhanāt pakṣadoṣa ucyate "tathā" sati "hetvādidoṣopi pakṣadoṣaḥ prasajyate" | (82)

{4.83}

[4.83,0]

"sarvaiḥ pakṣasya bādhātastasmāt tanmātrasaṅginaḥ | pakṣadoṣā matā nānye pratyakṣādivirodhavat || 83 ||"

[4.83,1]

"sarvvai"rhetvādidoṣaiḥ "pakṣasya bādhāt tasmāt tanmātraṅginaḥ" pakṣamātrasambaddhā doṣāḥ "pakṣadoṣā matāḥ" | "nānye"'vayavāntarāpekṣāḥ "pratyakṣādivirodhavat" | yathā pratyakṣādibādhitatvamavayavāntarānapekṣaṃ pakṣadoṣaḥ | (83)

{4.84}

[4.84,0]

tasmād |

[4.84,1]

"hetvādilakṣaṇairbbādhyaṃ muktvā pakṣasya lakṣaṇam | ucyate parihārārthamavyāptivyatirekayoḥ || 84 ||"

[4.84,2]

"hetvādīnāṃ lakṣaṇairbbādhyaṃ" pariharttavyaṃ doṣamanvayavirodhādikaṃ "muktvā" pakṣamātrānuṣaṅgiṇo"ravyāptivyatirekayoḥ" parihārārthaṃ "pakṣalakṣaṇamucyate"vyatireke ādhikyamabhivyāptirityarthaḥ || (84)

{4.85}

[4.85,0]

tatra yena padena yad dūṣaṇaṃ parihriyate tadāha |

[4.85,1]

"svayannipātarūpākhyā vyatirekasya bādhikāḥ | sahānirākṛteneṣṭaśrutiravyāptibādhanī || 85 ||"

[4.85,2]

"svayañca nipātañca" evaṃ "rūpaṃ" svarūpañcā"khyā" śrutayaḥ sahānirākṛtena padena "vyatireka"syātivyāpte"rbbādhikāḥ" | svayaṃśabdena śāstreṣṭasya nipātenāsiddhasyāpi sādhanatvenoktasya svarūpaśabdena siddhasya | "nirākṛta"śabdena pratyakṣādinirākṛtasya pakṣatvaṃ saktaṃ niṣidhyate | "iṣṭaśrutiravyāpterbbādhanī | i"yamāṇe nirddiṣṭameva sādhyaṃ sādhyaṃ syāt na prakaraṇāpannamiṣṭaṃ || (85)

{4.86}

[4.86,0]

yadi "svayaṃnipātarūpākhyā vyatirekasya vādhikāḥ" pra mā ṇa sa mu cca yala kṣa ṇe nirddiṣṭāstadā nyāyamukhe "sādhyatvenepsitaḥ pakṣo viruddhārthānirākṛta"iti pakṣalakṣaṇe tā na santīti kathantenāvyāptivyatirekayoḥ parihāra "ityāha" sādhyatvenepsitaḥ pakṣa iti |

[4.86,1]

"sādhyābhyupagamaḥ pakṣalakṣaṇaṃ teṣvapakṣatā | nirākṛte bādhanataḥ śeṣe'lakṣaṇavṛttitaḥ || 86 ||"

[4.86,2]

"sādhyābhyupagamaḥ" pakṣa iti "pakṣalakṣaṇama"vatiṣṭhate | tathā ca "teṣu" śāstreṣṭā"diṣu" pañcasu vyāvarttyeṣu madhye "nirākṛte" pratyakṣādibādhite "bādhanato'pakṣatā" viruddhārthā nirākṛtasya pakṣavidhānāt | "śeṣe" śāstreṣṭe vādinā'niṣṭe sādhane ca siddhe sādhayitumiṣṭa eṣyamāṇe siddhe ca sādhyaviparīte'prastute coktamātre "lakṣaṇa"sya sādhyatvenepsitatvasyā"vṛttito"'pakṣatā siddheti paripūrṇṇamidamapi lakṣaṇaṃ || (86)

{4.87}

[4.87,0]

nanu yathā satyarthebhyo varttamāne kuvidhānādīpsitaśabdo varttamānamicchāmāha | tatheṣṭaśabdopi tatra eṣiṣyamāṇe pakṣatvamaprasaktameva tatkiṃ pra mā ṇasa mu cca ya lakṣaṇe'vadhāraṇaṃ kṛtamityāha |

[4.87,1]

"svayamiṣṭābhidhānena gatārthepyavadhāraṇe | kṛtyāntenābhisambandhāduktaṃ kālāntaracchide || 87 ||"

[4.87,2]

"svayamiṣṭa" ityanayoḥ padayora"bhidhānenāvadhāraṇe" nipātārthe gate pratītepi "kṛtyāntena" nirdeśya śabdena sarvvakālasambandhayogyābhidhāyinā'"bhisambandhā"diṣṭaśabdasyāvarttamānakālecchāviṣayasyāpi pakṣatvaṃ syāt | yathā āgato devadatto draṣṭavya iti | yadā gamiṣyati tadā drakṣyata ityarthaḥ | ato vartamānakālāt "kālāntara"sya bhaviṣyadādeḥ sādhye sādhyecchāviṣayasya "cchide" pratiṣedhārtha"mukta"mavadhāraṇaṃ svarūpeṇaiveti | (87)

{4.88}

[4.88,0]

yasmāt kṛtyāntenābhisambandhāt kālasāmānyavṛttiḥ |

[4.88,1]

"ihānaṅgamiṣernniṣṭhā tenepsitapade punaḥ | aṅgameva tayā'siddhahetvādi pratiṣidhyate || 88 ||"

[4.88,2]

"iha" pramāṇasamuccayalakṣaṇe niṣṭhā varttamānasādhyatveṣṭipratipādana"matyanaṅga"hetuḥ | nyā ya mu khe "tena" kṛtyāntena sambandhābhāvenepsitapade punaraṅgameva niṣṭhā varttamānasādhyecchābodhane "tayā"varttamānasādhyecchābodhikayā'"siddha"pīṣyamāṇaṃ sādhyatvena "pratiṣidhyate" | tasmānna dharmiṇaḥ sādhyatāpratikṣepārthaṃ svayaṃgrahaṇaṃ siddhatvenaiva tatparihārasya labdhatvāt || (88)

{4.89}

[4.89,0]

nāpi śāstreṣvicchāpravṛttyarthamicchāmātreṇaiva tadgrahaṇasya siddhatvādityuktaṃ |

[4.89,1]

"avācakatvaccāyuktaṃ teneṣṭaṃ svayamātmanā | anapekṣyākhilaṃ śāstraṃ tadvādīṣṭasya sādhyatā || 89 ||"

[4.89,2]

"avācakatvāccāyuktaṃ" | tadarthaṃ "svaya"grahaṇaṃ | na hi svayaṃśabdaḥ svecchayā śāstraṃ grāhyāmityetadarthavācakaṃ kintu vādina eva vācakaḥ | "tena" tadvācakatvena svayaṃ vādinā'"tmanā śāstramakhilamanapekṣya yadiṣṭaṃ ta"sya vādī"ṣṭasya sādhyate"ṣyate na śāstreṣṭasyetyupasaṃhāraḥ | (89)

{4.90}

[4.90,0]

"tenānabhīṣṭasaṃsṛṣṭasyeṣṭasyāpi hi bādhane | yathā sādhyamabādhataḥ pakṣahetūna duṣyataḥ || 90 ||"

[4.90,1]

"tena"kāraṇena vādino"nabhīṣṭe"nākāśaguṇatvena "saṃsṛṣṭasyeṣṭasyā"nityatvasyā"pi "'bhidhīyamāne "pakṣahetū na duṣyataḥ" | kiṅgākāraṇamityāha | "yathā sādhyama" | na hi vādinā'kāśaguṇatvaikārthasamavāyyanityatvaṃ sādhayitumiṣṭaṃ yenāsya bādhaḥ syāt kintvanityatvamātraṃ | na cāsya pratyakṣādibādhāsti | hetorvvā tadapekṣayā viruddha"tādikaṃ" | tadevaṃ svayaṃnipātarūpākhyā vyatirekasya bādhikāḥ sahānirākṛteneti vyākhyātaṃ || (90)

{4.91}

<(3) sahānirākṛtagrahaṇaphalam>

[4.91,0]

anirākṛtapadaṃ vyākhyātumāha |

[4.91,1]

"aniṣiddhaḥ pramāṇābhyāṃ sa copagama iṣyate | sandigdhe hetuvacanād vyasto hetoranāśrayaḥ || 91 ||"

[4.91,2]

"sa co"ktalakṣaṇaḥ sādhya"syopagamaḥ" pakṣaḥ | "pramā" pratyakṣānumānābhyāmaniṣiddha iṣyate | kasmādityāha | saṃdigdhe'rthe sādhakabādhakapramāṇaviṣaye "hetorvvacanād " pramāṇapratikṣipto "hetoranāśrayo"'viṣayaḥ | (91)

{4.92}

<(4) bādhā caturvidhā>

[4.92,0]

yadi dvividhau pakṣabādhau tadā pratyakṣānumānāptaiḥ prasiddheneti katha mā cā rye ṇa caturvvidhā sā darśitetyāha |

[4.92,1]

"anumānasya bhedena sā bādhoktā caturvidhā | tatrābhyupāyaḥ kāryāṅgaṃ svabhāvāṅgaṃ jagastthitiḥ || 92 ||"

[4.92,2]

"anumānasya bhedena" traividhyena pratyakṣeṇa caikena "saha sā bādhā caturvvidhoktā | " teṣu bādhakeṣva"bhyupāya" āptasvavacane "kāryamaṅgaṃ jagataḥ sthiti"rvyavahṛtiḥ prasiddhiḥ "svabhāvo'ṅgaṃ" hetuḥ || (92)

{4.93}

<(5) āgamasvavacanayostulyabalatā>

[4.93,0]

kasmāt punarāptavacanaṃ svavacanañcābhyupāya ucyata ityāha |

[4.93,1]

"ātmāparodhābhimato bhūtaniścayayuktavāk | āptaḥ svavacanaṃ śāstraṃ caikamuktaṃ samatvataḥ || 93 ||"

[4.93,2]

"ātmāparodhābhimato bhūta"syārthasya "niścayena yuktā" prayuktā "vāg" yasya "sa āpta" ucyate | evaṃ paraṃparayā'rthakāryatvena "svavacanaṃ śāstrañca samatvato"'bhyupāya iti "sama"sya kāryaliṅga"mekamuktaṃ" | (93)

{4.94}

[4.94,0]

kiñca |

[4.94,1]

"yathātmano'pramāṇatve vacanaṃ na pravarttate | śāstrasiddhe tathā nārthe vicārastadanāśraye || 94 ||"

[4.94,2]

vaktu"rātmano'pramāṇatve" prāmāṇyanimittābhāvāt "vacanaṃ"prāmāṇyaṃ "na pravarttate" | nahyasatyārthena vacanena paraḥ pratipādayituṃ śakyate | visamvādanāśrayasya vacanādarthāpatteḥ | tato yathā pratipādayituḥ prāmāṇya eva sati vacanaṃ "pravarttate" | "tathā śāstra"sya śāstraprāmāṇyasyā"nāśrayeṇa na vicāraḥ" pravarttate | pramāṇaviṣayo labdhaḥ sākṣādasyaiva pramāṇasya śāstrasyātyantaparokṣārthe vicāraḥ prastūyate prekṣairnānasya | tataḥ śāstrasvavacanayoḥ prāmāṇye'bhyupagatepi sāmyamuktaṃ || (94)

{4.95}

[4.95,0]

sāmyameva punaḥ kimarthamupadarśitāmityāha |

[4.95,1]

"tatprastāvāśrayatve hi śāstraṃ bādhakamityamum | vaktumarthaṃ svavācāsya sahoktiḥ sāmyadṛṣṭaye || 95 ||"

[4.95,2]

"hi" yasmāt "tatprastāva"sya vicāraprakramasyā"śrayatve'dhi"karaṇatve sati "śāstraṃ " dharmiṇi śāstraṃ pratijñārthaviruddhaṃ"bādhakaṃ" na vastubalapravṛttānumāna"mityamumarthaṃ "masya śāstrasya "sva" darśanārthaṃ "sahokti"ranayorabhyupāyatānirdeśe | svavacanamapi hyuccāraṇasāmarthyādupagataprāmāṇyaṃ siddhe dharmiṇi vicāraprakrame pratijñārthaviṣayabādhakaṃ "bādhakaṃ" dṛṣṭaṃ | na vastubalapravṛttānumānena idamanayoḥ sāmyadarśanaprayojanaṃ | (95)

{4.96–4.97}

[4.96–4.97,0]

"udāhāraṇamapyatra sadṛśaṃ tena varṇitam | pramāṇānāmabhāve hi śāstravācorayogātaḥ || 96 ||"

[4.96–4.97,1]

atra śāstravacanayoḥ vyāghātenā cā rye "ṇodāharaṇamapi" sadṛśamabhinnaṃ "varṇṇitaṃ" |"yathā na santi pramāṇāni" prameyārthānīti | kathaṃ punaratra śāstrārthasvavacanābhyāṃ vyāghāta ityāha | "pramāṇānāmabhāve hi śāstravācorayogātaḥ" | anupapatteḥ pramāṇasambhave hi śāstravacanayoḥ parapratipādanārthamuktiryuktā | tasmāduccāraṇa"sāmarthyādabhyu"pagataprāmāṇyāt prayogavacanādeva pramāṇābhāvapratijñā bādhyate |

[4.96–4.97,2]

etaccodāharaṇam |

[4.96–4.97,3]

"svavāgvirodhe vispaṣṭamudāharaṇamāgame | diṅmātradarśanaṃ tatra pratyedharmosukhapradaḥ || 97 ||"

[4.96–4.97,4]

"svavāgvirodhe" svavacanavyāhatau "vispaṣṭaṃ" tathā hi pramāṇābhāvapratijñāvacanoccāraṇasāmarthyābhyupagataprāmāṇyena vacanenaiva bādhyate | āgame śāstre punarudāharaṇasya "diṅmātradarśana"mupalakṣaṇamātrametat | na tu mukhyamudāharaṇaṃ | pramāṇasya dharmiṇa āgamasiddhatvābhāvāt | idaṃ punarmukhyamudāharaṇaṃ āgame "pretya" paraloke "dharmo'sukhapradaḥ" | āgamasiddhe dharmiṇi dharme sāmānye'sukhapradatvasya viśeṣasya sukhapradatvena viruddhenāgamasiddhena bādhanāt | (97)

{4.98}

[4.98,0]

"kintu |"

[4.98,1]

"śāstriṇopyatadālambe viruddhoktau tu vastuni | na bādhā pratibandhaḥ syāt tulyakakṣatayā tayoḥ || 98 ||"

[4.98,2]

"śāstriṇo"'bhyupagataśāstrasyā"tadālambe" śāstrāsiddhe pramāṇasiddhe "vastuni" dharmiṇi śāstrapratijñā"viruddhasya dharmasyoktau na sā bādhā" | yathā mī māṃ sa ka sya gṛhītaśāstrasya pratyakṣasiddhe śabde dharmiṇi kṛtakatvādanityatvoktāvapi "śāstra"pratijñātena nityatvena na bādhā | yadi bādhā kintarhi bhavatītyāha | "pratibandhaḥ" | kasmādityāha | "tulyakakṣa"tvāt | samabalatvāt | yathā mātā me bandhyā ceti svavāci tulyakakṣatvāt padayoḥ parasparaṃ pratibandhaḥ | (98)

{4.99}

[4.99,0]

nanu svavacanayostulyakakṣatvād yuktaḥ pratibandhaḥ | āgamasvavacanayostulyabalataiva kathamityāha |

[4.99,1]

"yathā svavāci taccāsya tadā svavacanātmakam | tayoḥ pramāṇaṃ yasyāsti tat syādanyasya bādhakam || 99 ||"

[4.99,2]

"tacca" śāstraṃ nityatvapratijñātasya vādinaḥ "tadā" prasiddhe dharmiṇi śāstraviruddhapratijñāsamaye svopagamasvīkṛtapramāṇatvāt "svavacanātmakaṃ" jātaṃ vacanaṃ śāstrañca svayamabhyupagataprāmāṇyayuktaṃ tulyakakṣaṃ "yathā svavāci" mātā me bandhyeti vacanamātrayoḥ pratibandhonyonyaṃ | "tayoḥ" śāstravacanayorvvirūddhārthābhidhāyinormadhye "yasya "manuvarttaka"masti tat" pramāṇavat | "anyasyā"pramāṇakasya "bādhakaṃ" bhavati | yathā'nityatvaṃ nityasya śabde | (99)

{4.100}

[4.100,0]

"pratijñāmanumānaṃ vā pratijñā'petayuktikā | tulyakakṣā yathārthamvā bādheta kathamanyathā || 100 ||"

[4.100,1]

anyathā yadi pramāṇasiddhe dharmiṇi pramāṇānanugṛhītayoḥ parasparaṃ bādhā | pramāṇābhāve kenetarasya nābādhetīṣyate tadā "pratijñā"viparītā śāstravacanākhyā"'peta" pratijñā pramāṇyābhyupagamāt "tulyakakṣā" satī kathaṃ bādheta | "yathā" śabde nityatvapratijñā śāstroktā anityatva"pratijñāṃ" vidyamāna"manumānamvā" yathārthaṃ | vastubhūtakṛtakatvali"ṅga"samutthaṃ nityatvapratijñayā "kathaṃ" bādhitaṃ syādanityatvāt | (100)

{4.101–4.102}

[4.101–4.102,0]

"prāmāṇyamāgamānāñca prāgeva vinivāritam | abhyupāyavicāreṣu tasmād doṣoyamiṣyate || ||"

[4.101–4.102,1]

"tasmād viṣayabhedasya darśanārthaṃ pṛthakkṛtaḥ | anumānābarhirbhūtopyabhyupāyaḥ prabādhanāt || 102 ||"

[4.101–4.102,2]

"tasmāt" kāryaliṅgatvādanumānādabahirbhūtopyabhyupāyo "viṣayasya bhedo" nānātvaṃ "taddarśanārtha"manumānāt "pṛthakkṛtaḥ" | anumānaṃ sarvvatra bādhakaṃ śāstrantu śāstrāśraye dharmiṇīti bādhakatvaviṣayabhedopadarśanaṃ pṛthakkaraṇaphalaṃ | kathaṃ jñāyate'"numānā" śāstramityāha | svasiddhe dharmiṇi svopagamaviruddhasya dharmasya "prabādhanāt" na hyapramāṇambādhakaṃ | pramāṇañcāpratyakṣatvāt anumānameva || (101,102)

{4.103}

[4.103,0]

"anyathā'tiprasaṅgaḥ syād vyarthatā vā pṛthakkṛteḥ |"

[4.103,1]

"anyathā" yadi viṣayabhedopadarśanaphalaṃ pṛthakkaraṇaṃ neṣyate tadā prabhedadarśanārthaṃ vaktavyaṃ | tathā ca kāryasvabhāvānupalambhānāṃ prabhedo yāvat sambhavaṃ vācya ityati"prasaṅgaḥ" syāt |

[4.103,2]

atha sadapi bhedāntaraṃ nocyate tadā'numānācchāstrasya "pṛthak kṛtervyarthatā vā" syāt | prabhedavacanasyāvivakṣitatvāt | sāmānyavacanasyānumānenaiva siddhatvāt | yadi viṣayabhedopadarśanārthamanumānāt pṛthagvacanaṃ śāstrasya tadābhyupagamāt svavacanamācāryeṇa kimarthaṃ pṛthakkṛtaṃ nyāyamukhe | yathā sarvvamuktaṃ mṛṣeti | tathā aulūkyasya nityaḥ śabda iti |

[4.103,3]

atrāha |

[4.103,4]

"bhedo vāṅmātravacane pratibandhaḥ svavācyapi || 103 ||"

[4.103,5]

"svavācyapi bhedaḥ" svavacanasyāpi śāstrāt pṛthakkaraṇaṃ apramāṇakaṃ vacanaṃ "vāṅmātraṃ" tasmin "pratibandhaḥ" | uccāraṇasāmarthyādabhyupagataprāmāṇyaṃ svavacanaṃ |

[4.103,6]

anyathoccāraṇameva na syāt | satyārthatā ca prāmāṇyaṃ tanmṛṣārthatayā vācyayā niṣedhyata iti tulyakakṣatayā pratibandha evānayorna bādhā | tadenaṃ vākyaṃ svārthaṃ pratibadhnāti | vākyāntaranirdiṣṭamvastu śāstramityanayorbheda ityuktaṃ | (103)

{4.104}

[4.104,0]

syādetat |

[4.104,1]

"tenābhyupāgamācchāstraṃ pramāṇaṃ sarvavastuṣu | bādhakaṃ, yadi necchet sa bādhakaṃ kimpunarbhavet || 104 ||"

[4.104,2]

śāstrasya "tena" vādinā"bhyupagamāt sarvvatra vastuṣu" dharmiṣu śāstrasiddhe vastubalapravṛtte pramāṇaniściteṣu ca "śāstraṃ pramāṇaṃ" sat "bādhakameva" syāt | viparītapratijñāyā na pratibandhakaṃ | tatkathaṃ pramāṇīkṛtaśāstrasya mīmānsakasya śabde pratyakṣasiddhe kṛtakatvādanityatvapratijñāyāḥ sādhyamānāyāḥ śāstreṇa pratibandho na bādhetyuktaṃ | atha "sa" vādī "yadi" śāstraṃ pramāṇaṃ "necchet" tadā "kiṃ punarddharmasyāsukha"pradatvasya bādhāyāṃ pramāṇaṃ "bhavet" | na hyapramāṇaṃ kvacit pramāṇīkṛtaśāstrasya śabde pratyakṣasiddhe bhavitumarhati | (104)

{4.105}

[4.105,0]

dharmasya sukhapradatvena nirdeśādasukhapradatve sādhye svavacanavirodha eveti cet | evaṃ tarhi |

[4.105,1]

"svavāgvirodhe'bhedaḥ syāt svavākśāstravirodhayoḥ | puruṣecchākṛtā cāsya paripūrṇṇā pramāṇatā || 105 ||"

[4.105,2]

"svavāgvirodhe"'bhyupagamyamāne "svavākśāstravirodhayorabheda" eva "syāt" | dvayorabhyupagamasiddhapramāṇatvāt | "puruṣecchākṛtā cāsya" śāstrasya "paripūrṇṇā "tyupahasati | satyapyāgamasvavacanayorabhyupagamāhitaprāmāṇyādabhede "bheda"darśananimittañcoktaṃ | (105)

{4.106}

[4.106,0]

yasmācchāstraṃ tatsiddha eva dharmiṇi liṅge ca bādhakaṃ na tu pramāṇasiddhepi |

[4.106,1]

"tasmāt prasiddhaṣvartheṣu śāstratyāgepi na kṣatiḥ | parokṣeṣvāgamā'niṣṭau na cintaiva pravarttate || 106 ||"

[4.106,2]

"tasmāt" pratyakṣānumānābhyāṃ "prasiddheṣu" dharmiliṅgasādhyasambandhādiṣu satsu "śāstratyāgepi na kṣatiḥ" | yathā śabdakṛtatvānityatvasambandhādiṣu pramāṇasiddheṣu śāstrasyākāśaguṇatvapratipādakasya tyāgepi nāniṣṭaṃ | "parokṣeṣu" dharmādharmādiṣu punarāgamasya pramāṇatvenāniṣṭau "cintaiva na pravarttate | nahyasiddhe dharmiṇi" vicāraḥ | (106)

{4.107}

[4.107,0]

nanu śāstrañcenna pramāṇaṃ kathantatsiddhe dharmiṇi liṅgādau vā vicāra ityāha |

[4.107,1]

"virodhodbhāvanaprāyā parīkṣāpyatra tadyathā | adharmamūlaṃ rāgādi snānañcādharmanāśanam || 107 ||"

[4.107,2]

"atra" śāstre "parīkṣāpi" yā kriyate sā pūrvvāparābhyāṃ "virodhodbhāvanaprāyā na" vāstavī "tadyathā'dharmasya mūlaṃ rāgādīti" kvaciduktaṃ "snānañcādharma" mityatrocyamānamviruṇaddhi | rāgādayo hi pāpanidānaṃ na ca nidānāvirodhe nidānino bādhā | tatkathaṃ rāgādyavirodhi snānaṃ pāpavirodhi syāt | apramāṇe śāstre virodhodbhāvanaprāyāpi cintā kasmāt pravarttyate iti cet | dānādicetanānāṃ pravṛttermahānu"saṃśā"śravaṇāt | hiṃsādicetanānāṃ mahāpāpaśravaṇācca | apekṣitaphaleṣu dānādiṣvayaṃ puruṣaḥ pravṛttikāmo nāgamaprāmāṇyamanāśrityāsituṃ samarthaḥ | (107)

{4.108}

<(6) pratītibādhā>

[4.108,0]

tataḥ |

[4.108,1]

"śāstraṃ yatsiddhayā yuktyā svavācā ca na bādhyate | dṛṣṭe'dṛṣṭepi tad grāhyamiti cintā pravarttyate || 108 ||"

[4.108,2]

"yacchāstraṃ dṛṣṭe" pramāṇeviṣaye "yuktyā" pratyakṣādyākhyayā "na bādhyate | adṛṣṭe" pramāṇaviṣaye ca svavācā'gamāśrayeṇānumānena na bādhyate | tatpramāṇatvenādṛṣṭe viṣaye pravṛttikāmasya "grāhyaṃ" na tu yatkiñci"dityanena" prayojanena śāstre virodhodbhāvanaprāyā "cintā pravarttyate" | (108)

{4.109}

[4.109,0]

śāstrasvavacanavirodhau vyākhyātau |

<ka. āptalakṣaṇam>

[4.109,1]

pratītibādhāṃ vyākhyātumāha |

[4.109,2]

"artheṣvapratiṣiddhatvāt puruṣecchānurodhinaḥ | iṣṭaśabdābhidheyasyāpto vākṣatavāgjanaḥ || 109 ||"

[4.109,3]

iṣṭaśabdābhidheyatvasyābhimatavācyatvasya "puruṣecchānurodhinaḥ" puruṣecchādhīnasyā"rtheṣvapratiṣiddhatvāt" | na hi puruṣecchāyāmapi śaśī candraśabdaṃ vācakatayā na svīkaroti | tataścātreṣṭa"śabdābhidheya"tve viṣaye "āpto" vyavaharttā "jano'kṣatavāga"pratiṣiddheṣṭavacanaḥ | anena śabdenāyamartho mayā'"bhidhātavya iti kalpanāviṣayatva"miṣṭaśabdābhidheyatvaṃ | tatra ca puruṣasyāropeṇa svecchādhīnā vacanapravṛttiḥ | tasmādiṣṭaśabdābhidheyatvabādhaḥ pakṣīkriyamāstenaiva svasamvedanasiddhena bādhyate | (109)

{4.110}

[4.110,0]

"uktaḥ prasiddhaśabdena dharmastadvyavahārajaḥ | pratyakṣādimitā mānaśrutyāropeṇa sūcitāḥ || 110 ||"

[4.110,1]

candraścandra ityādiśabda"vyavahārājjāto dharmaḥ" kalpanāviṣayo yogyatākhya ācāryeṇa "prasiddhaśabdena" tadyathā śābdaprasiddhenetyādinoktaḥ | śābdī prasiddhirvyavahāraḥ śābdaprasiddhiḥ tadbhavo viṣayaḥ śābdaprasiddhaḥ tena bādhetyarthaḥ | na kevalamihaiva pratyakṣādibādhāsvapi "mānaśratau" meyasyā"ropeṇa" pratyakṣādibhyāmanumānāgamābhyāṃ mitārthā eva virodhino vācakatve pakṣasya "sūcitāḥ" | (110)

{4.111}

[4.111,0]

na hi pratyakṣānumāne puruṣacittavartinī āgamaśca bādhyamāne dharmiṇi sambhavanti | tadupalabdhataddharmmāḥ santo yujyante bādhakāstasmāt |

[4.111,1]

"tadāśrayabhuvāmicchānurodhādaniṣedhinām | kṛtānāmakṛtānāṃ ca yogyaṃ viśvaṃ svabhāvataḥ || 111 ||"

[4.111,2]

tasya lokasyāśrayeṇa bhuvāṃ bhavatāṃ śabdānāṃ vyāvahārikāṇāṃicchānurodhināṃ(a)'rtheṣu vācakatvapravṛtteḥ kāraṇāt kvacidapi viṣaye'niṣedhināṃ niṣedharahitānāṃ kṛtānāṃ saṃketitānāmasaṃketitānāñca viśvamidaṃ vācyatvena svabhāvādeva yogyaṃ || (111)

{4.112}

<kha. yogyatā prasiddhiśabdārtha;>

[4.112,0]

yataśceṣṭaśabdābhidheyatvayogyatā sarvvatra sambhavati | ato viśeṣānapekṣaṇād |

[4.112,1]

"arthamātrānurodhinyā bhāvinyā bhūtayāpi vā | bādhyate pratirundhānaḥ śabdayogyatayā tayā || 112 ||"

[4.112,2]

"arthamātrānurodhinyā tayā śabdayogyatayā bhā"visaṃketāpekṣayā "bhāvinyā" | atītasaṃketāpekṣayā "bhūtayāpi vā" vyavasthitayā tāmeva "yogyatāṃ pratirundhānaḥ" | "yathā'candraḥ" śaśī satvāditi "bādhyate" | (112)

{4.113}

[4.113,0]

"tadyogyatābalādeva vastuto ghaṭito dhvaniḥ | sarvvosyāmapratītepi tasmiṃstatsiddhatā tataḥ || 113 ||"

[4.113,1]

yogyatābalādeva vastutaḥ sāmarthyāt sarvvaḥ saṃketito'saṃkitataśca dhvanirasyāṃ yogyatāyāṃ ghaṭitaḥ sambaddhaḥ sākṣāt vācakatvena tasmin śabde'pratītepi vastuni aprātikūlyalakṣaṇasya yogyatvasya sarvvadā sthiteḥ | yata evaṃ tatastasyā yogyatāyaḥ śabdaprasiddhatācāryeṇoktā | yad yatra samartha tadasaṃmukhībhāvepi tat tena vyapadiṣyate yathā pācaka iti | samarthañca vastviṣṭaśabdābhidheyatva iti kṛtvā śābdaprasiddha iti | (113)

{4.114}

[4.114,0]

"asādhāraṇatā na syāt bādhāhetorihānyathā | tanniṣedho'numānāt syācchabdārthe'nakṣavṛttitaḥ || 114 ||"

[4.114,1]

"anyathā" yadi śabdo'saṃmukhībhavannapi yogyatāyāṃ na sambaddhaḥ | tadeha śabdayogyatāpratiṣedhe karttavye "bādhāhetoracandraḥ" śaśī satvāderityādera"sādhāraṇatoktā na " | sarvvasya candraśabdayogyatve sapakṣābhāvātmatvasādhāraṇaṃ syānnānyathā | "śabdārthe" yogyatālakṣaṇe kalpite'"nakṣavṛttitaḥ" | akṣavṛttyabhāvāt | pratyakṣabādhakamititasyā yogyatāyā "niṣedho"numānāt "syāt" | (114)

{4.115}

[4.115,0]

"asādhāraṇatā tatra hetūnāṃ yatra nānvayi | sattvamityasyodāhāro hetorevaṃ kuto mataḥ || 115 ||"

[4.115,1]

"tatra" yogyatāpratiṣedhe karttavye sarvveṣāṃ "hetūnāṃ" sapakṣābhāvāt "asādhāraṇatā" kathametadityāha | "yatra" sādhye "sattva"mapi liṅgaṃ sarvvavastuvyāpi "nā'nvayi" sādhāraṇaṃ bhavati tatrānyasya kā katheti "hetoḥ" kṛtakatvasyo"dāhāra" ācāryesyaivaṃ phalaḥ "sarvvahetvasādhāraṇatvapratipādanaprayodano mataḥ" | (115)

{4.116}

[4.116,0]

kathaṃ gamyate sarvveṣāṃ śabdānāṃ sarvvatrārthe siddhirityāha |

[4.116,1]

"saṃketasaṃśrayāḥ śabdāḥ sa cecchāmātrasaṃśrayaḥ | nāsiddhiḥ śabdasiddhānāmiti śābdaprasiddhivāk || 116 ||"

[4.116,2]

saṅketamantareṇa vācakādṛṣṭeḥ "saṃketasaṃśrayāḥ śabdāḥ sa ca" saṃketaḥ puruṣe"cchāmātra" | tadatiriktasyāpekṣaṇīyasyābhāvāt | tasmā"cchabdasiddhānāma"bhidheyatvādīnāṃ kvacidapyarthe "nāsiddhiḥ" | iti hetoḥ "śābdaprasiddhirācāryasya" || (116)

{4.117}

[4.117,0]

etacca śābdaprasiddhivacanam |

[4.117,1]

"anumānaprasiddheṣu viruddhāvyabhicāriṇaḥ | abhāvaḥ darśayatyevaṃ pratīteranumātvataḥ || 117 ||"

[4.117,2]

vastubalapravṛttenā"numānena prasiddhe"ṣvartheṣu viparītadharmopasthāpakasya "viruddhāvya" sādhanāntarasyā"bhāvandarśayati" | kasmādityāha | "evamī"dṛśyāḥ śabdasiddhāyā yogyatāyāḥ "pratīte " svabhāvaliṅgasamutthatvāt "anumātvataḥ" | yathā śabdasiddhā yogyatā'numānasiddheti bādhyā satvādihetunā | tathā'nyopi vastubalapravṛttānumānaviṣayaḥ samānatvāt nyāyasyetyarthaḥ | (117)

{4.118}

[4.118,0]

"athavā bruvato lokasyānumā'bhāva ucyate | kintena bhinnaviṣayā pratītiranumānataḥ || 118 ||"

[4.118,1]

athavā'candraḥśaśī satvāditi vipratipadyamānaṃ pratipat pratipādanārthaṃ "lokasya " śābdaprasiddhenāsādhāraṇatvāda"numānābhāva" ācāryeṇo"cyate" | pāramārthikasya bādhyatvasyābhāvāt | kalpitaṃ niṣedhyaṃ tacca puruṣecchāmātrādhīnatvāt sarvvatra sambhavatīti sarvvasya candraśabdayogyatāyogānna kaścidacandraḥ pakṣosti yatra varttamānaṃsattvamasādhāraṇatāṃ jahyā/?/ | evandarśite "kimbha"vatīti cet | "tenā"numānābhāvābhidhāyinā śabdaprasiddhābhidhānena śabdasiddhā "pratīti"rvvastubalapravṛttā"numāna"to "bhinnaviṣa""yo"ktā bhavati | vastuviṣayaṃ hyanumānaṃ kalpitagocarāntarā śābdī pratītirityarthaḥ || (118)

{4.119}

<ga. vastubalapravṛttamanumānam>

[4.119,0]

"tenānumānād vastūnāṃ sadasattānurodhinaḥ | bhinnasyātadvaśā vṛttistadicchājeti sūcitam || 119 ||"

[4.119,1]

"tena" viṣayabhedena "vastūnāṃ sadasattānurodhino'numānāt bhinnasya" kalpitasyārthasya śabdayogyatvasya "vṛttiratadvaśā" vastvanāyattā "tasya" puruṣa"syecchājeti sūcitaṃ" bhavati | (119)

{4.120}

[4.120,0]

kiñca |

[4.120,1]

"candratāṃ śaśino'nicchān kāṃ pratīti sa vāñchati | iti taṃ pratyadṛṣṭāntaṃ tadasādhāraṇaṃ matam || 120 ||"

[4.120,2]

"śaśinaḥ" sarvvajanasiddhāṃ vyāvahārikī "candratā" candraśabdavācyatāṃ "anicchan" paraḥ"kāmanyāṃ pratītiṃ sa vāñchati" | yayā vācyatāsiddhiḥ kvacit syāt | matā ca pāramārthikī vācyatāpratītirna kvacidasti | vastutaḥ sarvvasyāvācyatāpradarśanāt | kalpivācyatāpratītistu puruṣecchāmātraprabhavatvāt sarvvatrāvyāhataiva | ataḥ sarvvasya candraśabdavācyatāyogāt sapakṣo nāstīti taṃ candratāpalāpinaṃ vādinaṃ "prati" satvaṃ "liṅga"muktamācāryeṇa na tu candrasyaikasyānyatrāsambhavāt sapakṣavipakṣayorabhāvādasādhāraṇatvamabhipretamā cā rya sya | acandratve sādhye ghaṭādeḥ sapakṣasya satvāt | candrastu vipakṣo mā bhūt | tathāpi hetunivṛttirasmādavyāhataiva | asatopi hetunivṛtteḥ sādhanāt | (120)

{4.121}

[4.121,0]

apica |

[4.121,1]

"nodāharaṇamevedamadhikṛtyedamucyate | lakṣaṇatvāt tathā vṛkṣo'dhātrītyuktau ca bādhanāt || 121 ||"

[4.121,2]

acandraḥ śaśī sattvādityetadevodā"haraṇamadhikṛtyedaṃ" śabdavācyatvapratikṣepahetorasādhāraṇatvaṃ "nocyate | lakṣaṇatvāt " | lakṣaṇena hi lakṣyaṃ vyāptaṃ darśanīyaṃ na ca dvitīyacandrābhāvenosādharaṇatoktirudāharaṇāntaraṃ vyāpnoti | yathā vā candratāyāḥ pratītyā bādheṣyate "tathā'dhātrī vṛkṣaḥ" sattvāt ghaṭādivadityudāharaṇo"ktau" sarvvalokasiddhayā puruṣecchādhīnayā ghaṭādāvapi vṛkṣaśabdayogyatāpratītyā "sapakṣābhāve"nāsādhāraṇatvād vṛkṣaśabdavācyatvābhāvasya sādhanāt | "yathoktamevā"sādhāraṇatvamācāryasyeṣṭaṃ | (121)

{4.122}

[4.122,0]

yadapyucyate dvitīyasya candrasyābhāvādasādhāraṇateti tatrāha |

[4.122,1]

"atrāpi loke dṛṣṭatvāt karpūrarajatādiṣu | samayādvartamānasya kā'sādhāraṇatāpi vā || 122 ||"

[4.122,2]

"loke karppūrarajatādiṣu" gāndhikavācikādīnāṃ "samayādvarttamānasya dṛṣṭatvā"datrācandraḥ śaśī sattvādityudāharaṇe hetora"sādhāraṇatāpi kā vā" | yadi dvitīyacandro na bhavet | evamasādhāraṇatā syād vastutvasya | (122)

{4.123}

[4.123,0]

syādetat | tatsamayādapi varttamānasya candratvāderna śabdavācyatā | tato yathā na vahniśabdavācyatā karppūrasya tathā candraśabdavācyatā ca na syādityasādhāraṇataivetyāha |

[4.123,1]

"yadi tasya kvacit sidhyet siddhaṃ vastubalena tat |"

[4.123,2]

"tasyaivaṃ"vādinaḥ satyapi sāmayike candre "kvacidartha"viśeṣe candraśabdavācyatvaṃ yadi sidhyet na tu sarvvatra karpūrarajatādau tadā "tacca"ndraśabdavācyatva "vastubalena siddhaṃ" syāt | na tvevaṃ dṛśyate sarvvasya karpūrādeśca śabdābhidheyatvadarśanāt |

[4.123,3]

atha yatraiva kalpyate candratvaṃ tadeva tacchabdavācyaṃ pratīyata iti tathābhyupagamyate tadā |

[4.123,4]

"pratītisiddhapagame'śaśinyapyanivāraṇam || 123 ||"

[4.123,5]

sāmayike candratve kvāpi pratītyā siddhasya candraśabdavācyatvasyopagame | śa"śinya"pi tacchabdavācyasyā"nivāraṇaṃ" | (123)

{4.124}

[4.124,0]

"tasya vastuni siddhasya śaśinyapyanivāraṇam | tadvasttvabhāve śaśini vāraṇepi na duṣyati || 124 ||"

[4.124,1]

śuklatādike nimittabhūte vastuni | "tasya" candraśabdābhidheyatvasya "siddhasya""śaśinyapi" nimittasadbhāvāda"nivāraṇaṃ" tasya nimittabhūtasya vastunaḥ "śaśinyabhāve" tu candraśabdavācyatvasya vastutvāddhetorvvāraṇepi na kiñcid "duṣyati" | nimittābhāve naimittikābhāvāsyeṣṭatvāt | sāmayikantu sarvvatrāśakyavāraṇamiti "tacchabdayogya" | (124)

{4.125}

[4.125,0]

"tasmādavastuniyatasaṃketabalabhāvinām | yogyāḥ padārthā dharmāṇāmicchāyā anirodhānāt || 125 ||"

[4.125,1]

"tasmādavastuniyato" vastunyaniyata icchādhīnatvāt "saṃketa"stasya balād "bhāvināṃ " vācyatvādīnāṃ "padārthāḥ" sarvve dharmitvena "yogyāḥ" | icchātaḥ "puṃsaḥ kenacid "pikāyā "icchāyā anirodhāt" | (125)

{4.126}

[4.126,0]

"tāṃ yogyatāṃ virundhānaṃ saṃketāpratiṣedhajā | pratihanti pratītyākhyā yogyatāviṣaye'numā || 126 ||"

[4.126,1]

"tāmi"ṣṭaśabdābhidheyatva"yogyatāṃ" padārthānāṃ sattvādikāddhetorvvi"rundhānaṃ prati" vādinaṃ "pratītyā"khyā pratītisaṃjñitā'"numā pratihanti | saṃketāpratiṣe" svabhāvaliṅgajatvamāha | icchādhīnatvāt yogyatāviṣaye viparītadharmopasthānamāha | prayogaḥ punaḥ | yaḥ puruṣecchānubhidhāyī sa sarvvatra sambhavī tadyathā vikalpaḥ puruṣecchānuvidhāyi cārtheṣviṣṭaśabdābhidheyatvamiti | (126)

{4.127}

[4.127,0]

"śabdānāmarthaniyamaḥ saṃketānuvidhāyinām | netyanenoktamatraiṣāṃ pratiṣedho virudhyate || 127 ||"

[4.127,1]

"anena" ceṣṭaśabdābhidheyatvayogyatāpratiṣedhabādhanena darśitena "śabdānāṃ saṃke"nāma"rthaniyamaḥ" pratiniyatavācakatvaṃ "netyukta"mbhavati | tatosya svecchākalpito'rthe "eṣāṃ" śabdānāṃ vācakatvasya "pratiṣedhaḥ" sattvādihetoḥ "kriyamāṇo " | (127)

{4.128}

[4.128,0]

yadyevantadā kvacidarthe niṣedhaṃ kurvvatā śabdo bādhyaḥ syāt | tataśca guṇādikaṃ nimittabhūtaṃ guṇādiśabdānāṃ guṇaguṇisambandhādipāramārthikamarthaṃ guṇiśabdādīnāṃ niṣedhan bādhyaḥ syādityāha | yena kalpitamarthaṃ śabdānāṃ bādhamānaḥ pratikṣipyate | na tu guṇādikaṃ tena |

[4.128,1]

"naimittikyāḥ śruterarthamarthamvā pāramārthikam | śabdānāṃ pratirundhāno'bādhanārho hi varṇṇitaḥ || 128 ||"

[4.128,2]

"naimittikyā" vastubhūtaguṇādinimittavatyāḥ "śruterarthaṃ guṇādikaṃ pāramārthi" guṇiguṇādisambandhaṃ "śabdānāṃ" guṇyādivācināṃ "pratirundhāno"'bādhanārho bādhāṃ nārhatītyukto bhavati || (128)

{4.129}

[4.129,0]

yasmācca sāṃketikārthanirākaraṇe pratītibādhā |

[4.129,1]

"tasmād viṣayabhedasya darśanāya pṛthakkṛtā | anumānābahirbhūtā pratītirapi pūrvvavat || 129 ||"

[4.129,2]

"tasmāt" svabhāvaliṅgajatvenā"numānādabahirbhūtā pratītirapi" tasmāt"pṛthak" | kimarthamityāha | "viṣayasya bhedaḥ" kalpitākalpitatvaṃ tasya "darśanāya" | kalpitārthaviṣayā pratītiḥ | vastuviṣayantvanumānamityarthaḥ | "pūrvvavaditi" | yathā āgamasvavacane'bhyupagataprāmāṇye'pratyakṣatvādanumānāntargatepi viṣayabhedadarśanāya pṛthagdarśite vastubalapravṛttenumānaṃ sarvvaviṣayavicāre tvāgamasvavacane adhikṛte | tathā pratītyanumāne api bhinnaviṣaye ityarthaḥ | (129)

{4.130}

[4.130,0]

anumānabādhāyāmantarbhāvādanayorabhyupagamapratītibādhayoḥ |

[4.130,1]

"siddhayoḥ pṛthagākhyāne darśayaṃśca prayojanam | ete sahetuke prāha nānumādhyakṣabādhane || 130 ||"

[4.130,2]

"siddhayo"rapi "pṛthagākhyāne" viṣayabhedalakṣaṇaṃ "prayojanandarśayannā" cā rya "ete" abhyupagamapratītibādhe "sahetuke prāha" | na santi pramāṇāni prameyārthānītipratijñāmātreṇeti | atra pratijñāmātraṃ śāstrasvavacanayoḥ siddhayoraprāmāṇyapratijñābādhakamuktam | atopyasādhāraṇatvādanumānābhāve śābdaprasiddhenāpodyate na sapakṣa iti | atra śābdaprasiddhena śaśinaścandratvenācandratvapratijñāyā bādhanamuktaṃ | "anumādhyakṣabādhane" tu na sahetuke prāha | aśrāvaṇaḥ śabdo nityo ghaṭa iti tasmād viṣayabhedopalakṣaṇārtha sahetutvāhetutvadarśanaṃ | pratyakṣānumāna bādhe sarvvāviṣaye | abhyupagamapratītibādhe tu niyataviṣaye ityarthaḥ || (130)

{4.131–4.132}

[4.131–4.132,0]

uktā pratītibādhā ||

<(7) pratyakṣabādhā>

[4.131–4.132,1]

pratyakṣabādhā vaktavyā | na kevalaṃ śābdaprasiddhe vyavahāradharmaprasiddhau tatpratiroddhā bādhyate | kintu |

[4.131–4.132,2]

"atrāpyadhyakṣabādhāyāṃ nānārūpatayā dhvanau | prasiddhasya śrutau;"

[4.131–4.132,3]

"atrāpyadhyakṣabādhāyāṃ" vyāvahārikakalpanāvaśāt "nānārūpatayā" loke "prasiddhasya" khyātasya "dhvanau śrutau" śravaṇajñāne ||

[4.131–4.132,4]

"rūpaṃ yadeva pratibhāsate || 131 ||"

[4.131–4.132,5]

"advayaṃ śabalābhāsasyādṛṣṭerbuddhijanmanaḥ | tadarthārthoktirasyaiva kṣepe'dhyakṣeṇa bādhanam || 132 ||"

[4.131–4.132,6]

"yadeva rūpamadvayaṃ" dharmādidvayaśūnyaṃ "pratibhāsate śabalābhāsasya" nānākārasya "buddhijanmano'dṛṣṭeḥ" | yadi nānākaratā śabdasya vāstavī syāt | tathaiva śrutijñāne pratibhāseta | "tadarthā" tatpratipādanaphalā'cāryasya pratyakṣānumānārthaprasiddhena nirākṛtaityatrā"rthoktirartha"grahaṇamasyādhyakṣasiddhasyaiva rūpasya "kṣepe'dhyakṣeṇa bādhana"miṣṭaṃ | (131,132)

{iv.iv}

<4. sāmānyacintā>

<(1) sāmānyaṃ vyāvṛttilakṣaṇam>

{4.133}

[4.133,0]

"tadeva rūpaṃ tatrārthaḥ śeṣaṃ vyāvṛttilakṣaṇam | avastubhūtaṃ sāmānyamatastannākṣagocaraḥ || 133 ||"

[4.133,1]

"tatra" śrutijñāne "bhāsa"mānaṃ "tadrūpa"marthaḥ svalakṣaṇaṃ | tadatiriktaṃ "śeṣaṃ" | dharmidharmādi"vyāvṛttilakṣaṇa"manyavyavacchedasvabhāvama"vastu"bhūtaṃ sarvvatra sambhavāt "sāmā"nyañca | "ato'"vastutvādestadguṇajātyā"di nākṣagocaraḥ" | (133)

{4.134}

[4.134,0]

"tena samānyadharmāṇāmapratyakṣatvasiddhitaḥ | pratikṣepepyabādheti śrāvaṇoktyā prakāśitam || 134 ||"

[4.134,1]

"tenā"vastutvena kāraṇena "sāmānyadharmāṇāṃ" prameyatvādīnāma"pratyakṣatvasya " | kenacidvādinā pratyakṣasiddhitaḥ "pratikṣepepi" kriyamāṇe na bādhyabādhakabhāva ityaśrāvaṇa ityatra "śrāvaṇoktyā" niṣedhyadarśikayā prakāśitaṃ svalakṣaṇabādhane pratyakṣa"bādhetyarthaḥ" || (134)

{4.135}

[4.135,0]

evaṃ tarhi śabdasvalakṣaṇaṃ nāstītyeva kasmānnocyate | kiṃ śrāvaṇatvamukhyaṃ niṣedhya yuktirityāha |

[4.135,1]

"sarvvathā'vācyarūpatvāt siddhyā tasya samāśrayāt | bādhanāt tadbalenoktaḥ śrāvaṇenākṣagocaraḥ || 135 ||"

[4.135,2]

svalakṣaṇasya "sarvathā" kenacicchabdenā"vācya"tvāt mukhyamabhidhānaṃ nāstyeva | atha sāmānyavṛttirapi svalakṣaṇaśabdo'dhyavasāyānurodhāt svalakṣaṇamupalakṣayati | evaṃ śrāvaṇaśabdopīndriyagrāhyatopalakṣaṇaṃ śabdasvalakṣaṇamupalakṣayiṣyatīti na kaścidviśeṣaḥ | athavāstyeva śrāvaṇaśabdenābhidhāne prayojanamityāha | śrotrendriyaviṣasya yā siddhistathā bhāvaḥ | tayā siddhyā "tasye"ndriyajñānasya "samāśrayā"cchabdasya svarūpavyavasthityā hetunā tena vyapadeśa indriyajñānabalena śabdasvarūpapāvasthitaḥ | tathābhidhānamityarthaḥ | kiñca tasyendriyajñānasya "balena" śabdasvalakṣaṇa"viparyayabhāvasya""bādhānāt" kāraṇāt "śrāvaṇenākṣagocaraḥ" svalakṣaṇa"muktaḥ" | nityo ghaṭa ityanumāne nityatvaviṣayeṇa kṛtakatvaliṅgabhuvā bādhitaḥ pakṣaḥ | sa cāsakṛddarśita eveti neha vipañcitaḥ || (135)

{4.136}

<(2) svadharmigrahaṇaprayojanam>

[4.136,0]

idānīṃ pratyakṣānumānāptaprasiddhena svadharmiṇīti svadharmigrahaṇasya "sāphalya"mākhyātumāha |

[4.136,1]

"sarvvatra vādino dharmo yaḥ svasādhyatayopsitaḥ | taddharmavati bādhā syānnānyadharmeṇa dharmiṇi || 136 ||"

[4.136,2]

"sarvvatra" vādakāle sādhyakāle vā "vādinaḥ svasādhyatayā yo dharma īpsitaḥ " dharmiṇi "bādhā syāt" | yathā śrāvaṇatvavati śabde bādhite bādhā pakṣasya | "na" tu vādīṣṭād dharmāda"nyena dharmeṇa" dharmavati "dharmiṇi" bādhite bādhā pakṣasya syāditi dharmigrahaprayojanaṃ yathākāśaguṇatvavati śabde bādhitenaṃ pakṣabādhā | (136)

{4.137}

[4.137,0]

"anyathāsyoparodhaḥ ko bādhitenyatra dharmiṇi | gatārthe lakṣaṇenāsmin svadharmivacanaṃ punaḥ || 137 ||"

[4.137,1]

"anyathā" yadyevaṃ neṣyate ta"dānyatra" dharme "dharmiṇi bādhite'sya" prakṛtadharmaviśiṣṭasya dharmiṇaḥ ka "uparodho" bādha || nanu svarūpeṇaiva nirdeśyaḥ svayamiṣṭo'nirākṛtaḥ pakṣa iti pakṣalakṣaṇenaivāniṣṭadharmavato dharmiṇo bādhā na pakṣabādheti labhyata evetyāha | pakṣasya "lakṣaṇenāsmin" vādīṣṭadharmavati dharmiṇi bādhyatvena "gatārthe punaḥ""svadharmivacanaṃ" yatkṛtaṃ | (137)

{4.138}

[4.138,0]

"bādhāyāṃ dharmiṇopi syāt bādhetyasya prasiddhaye | āśrayasya virodhena tadāśritavirodhanāt || 138 ||"

[4.138,1]

"dharmiṇopi bādhāyāṃ" dharmasya bādhane pakṣa"bādhā" yathā "syādityasyā"rthasya "prasi" kvacidā"śrayasya" dharmiṇo "virodhena" pratikṣepeṇa tadā"śritasya" dharmasya "virodhanāt" dharmadvāreṇa dharmidvāreṇa vā samudāyabādhāyāṃ pakṣabādhetyarthaḥ | (138)

{4.139}

[4.139,0]

"anyathaivaṃvidho dharmaḥ sādhya ityabhidhānataḥ | tadbādhāmeva manyeta svadharmigrahaṇantataḥ || 139 ||"

[4.139,1]

"anyathā" dharmidvāreṇa samudāyabādhāyāḥ saṃgrahārthaṃ svadharmigrahaṇaṃ yadi na kriyate "tadaivamvidhaḥ" sādhyatvenaiveṣṭo "dharmaḥ" sādhya "ityabhidhānataḥ" | "ta"syaṃ dharmamātrasyaiva "bādhāṃ manyeta" pratipattā na tu dharmibādhāmapi | tataḥ | ubhayasaṃgrahārthaṃ "svadharmi"grahaṇamā cā rya sya || (139)

{4.140}

[4.140,0]

"nanvetadapyarthasiddhaṃ satyaṃ kecittu dharmiṇaḥ | kevalasyoparodhepi doṣavattāmupāgatāḥ || 140 ||"

[4.140,1]

"nanve"tadubhayasaṃgrahaṇa"mapyarthataḥ" sāmarthyaṃtaḥ "siddhaṃ" | na hi kevalo dharmosti kvacit | tadvādhane tadviśiṣṭasya "dharmiṇo"pi bādhanāt samudāyabādhaivaiṣitavyā | sā ca dharmidvāreṇa vā bhavatu dharmadvāreṇa vā na kaścid viśeṣa ityarthaḥ |

[4.140,2]

atrāha satyametat "kecittu" vādino "dharmiṇoḥ kevalasyoparodhe sādhya"dharmasyābādhāyāmapi pakṣasya "doṣavattāmupāgatāḥ" pratipannāḥ | (140)

{4.141}

[4.141,0]

"yathā parairanutpādyāpūrvvarūpanna khādikam | sakṛcchabdādyahetutvādityukte prāha dūṣakaḥ || 141 ||"

[4.141,1]

"yathā paraiḥ" sahakāribhira"nutpādyāpūrvvarūpaṃ na khādika"mākāśadikkālādi na bhavati | api tūtpādyapūrvvarūpameva bhavati | sakṛdekakālantadutpādyasya kāryakālapasya "śabdāderahetutvāda"viśiṣṭaikarūpāt kāraṇāt sakṛt sarvvakāryotpattiprasaṅgā"diti" vādi"nokte""dūṣakaḥ" prativādyāha | (141)

{4.142}

[4.142,0]

"tadvad vastusvabhāvo'san dharmī vyomādirityapi | naivamiṣṭasya sādhyasya bādhā kācana vidyate || 142 ||"

[4.142,1]

"tadvadya"thānutpādyāpūrvvarūpa ākāśādirna bhavati | tathā vastu"svabhāvo dharmī " syāt | arthakriyā'samarthasya vastutvābhāvāditi dharmiṇaḥ kevalasya bādhanaṃ na dharmasya | "evaṃ" dharmibādhanepī"ṣṭasya sādhyasya kācana bādhā na " | hetorvvā'siddhiḥ | asatyapi kāryānutpādasya vyavacchedasya siddheḥ | (142)

{4.143}

[4.143,0]

tataḥ |

[4.143,1]

"dvayasyāpi hi sādhyatve sādhyadharmoparodhi yat | bādhanaṃ dharmiṇastatra bādhetyetena varṇṇitam || 143 ||"

[4.143,2]

"dvayasya" dharmidharmasamudāyasyāpi hi "sādhyatve" sati yatra "dharmiṇo bādhanaṃ sādhya" tatra pakṣa"bādhā" yuktetye"tena" svadharmigrahaṇena "varṇṇitaṃ" | na hi sādhyadharmamātrasādhanārthaṃ kaścit sādhanamanveṣate | tasya jagati kvacit sattāyāṃ vivādābhāvāt | tathā niścaye pravṛttyayogācca | kintu dharmiviśeṣaniṣṭhaṃ sādhyamiṣṭaṃ || (143)

{4.144–4.145}

[4.144–4.145,0]

"tathaiva dharmiṇopyatra sādhyatvāt kevalasya na | yadyevamatra bādhā syāt;"

[4.144–4.145,1]

tatra yathā dharmiviśiṣṭasya sādhyatvaṃ dharmasya "tathaiva" sādhyatvaviśiṣṭatvena "dharmi" dharmasya na kvacit sādhyatā | tato na kevalasya dharmiṇo bādhane pakṣabādhā || "yadi" sādhyadharmoparodhini dharmiṇi bādhite pakṣabādheṣyate | "evaṃ" satyatra hetau sāṃ khyaṃ prati bauddhenokte dharmibādhādvāreṇa dharma"bādhā syāt" |

[4.144–4.145,2]

"nānyānutpādyaśaktikaḥ || 144 ||"

[4.144–4.145,3]

"sakṛcchabdādyahetutvāt sukhādiriti pūrvvavat | virodhitā bhavedatra heturaikāntiko yadi || 145 ||"

[4.144–4.145,4]

tadyathā "sukhādiḥ" sukhaduḥkhamohātmakaṃ "pradhānaṃ nānyena" sahākāriṇā'"nutpādya"nādheyasāmarthyaḥ "sakṛcchabdā"dīnāṃ kāryāṇāmahe"hetutvā"diti | "atra pūrvvavat" parairanutpādyetyādiprayogatvācca | sukhādyātmakasya nityatvasya bādhanāt sukhādau dharmmiṇi bādhite taddharmmasya nityatvasya virodhane viparyayasādhane bādhā syāt | anityasvabhāvo hi sukhādiḥ sādhayitumiṣṭaḥ | sukhādisvabhāvabhūtanityatvabādhane ca sukhādireva bādhita iti dharmoparodhini dharmiṇi bādhite pakṣabādhā syāt | atrāha | "bhavedatra" hetau pakṣabādhā | "yadi" na sakṛcchabdādyanutpādāditi"hetuḥ" sādhyasya | vastubhūtasukhādyanityatvasya | viparyaye sukhādidharmyabhāvādanityatvābhāve"naikāntiko"'vyabhicārī bhavet | (144,145)

{4.146}

[4.146,0]

yāvatā yā ca |

[4.146,1]

"kramakriyā'nityatayoravirodhād vipakṣattaḥ | vyāvṛtteḥ saṃśayānnāyaṃ śeṣavad bheda iṣyate || 146 ||"

[4.146,2]

"kramakriyā" hetuḥ | yā ca sādhya"'nityatā tayoravirodhāt" | ava"stubhūta""dharmi"sukhādidharmānityatve viparīte sādhye vastubhūtasukhādidharmānityatvaṃ "vipakṣastato" hetoḥ kramakaraṇa"vyāvṛtteḥ saṃśayānnāyaṃ" viruddho hetuḥ | "śeṣavad bhedo'"naikāntikaviśeṣa"stviṣyate" | sati ca viruddhatve dharmibādhādvāreṇa dharmabādhā syāt | (146)

{4.147}

<(3) dharmisvarūpanirāsaḥ>

[4.147,0]

"svayamiṣṭo yato dharmaḥ sādhyastasmāt tadāśrayaḥ | bādhyo na kevalo nānyasaṃśrayo veti sūcitam || 147 ||"

[4.147,1]

"yataḥ" kāraṇāt "svaya"mvādi"neṣṭo" sādhyadharmasā"śrayaḥ" yaḥ sa eva bādhyaḥ "kevalo na bādhyaḥ" | yathā vastubhūtākāśabādhāyāmapi nityaikarūpatvābhāvasya sādhyadharmasya na kṣatiḥ | sādhyadharmā"danya"sya ca dharmasyā"śrayo na bādhya " svayaṃśabdena "sūcitaṃ" | yathā'nityatve sādhye śabde ākāśaguṇatvā"śrayatvena" bādhāyāmapi na doṣaḥ | (147)

{4.148}

[4.148,0]

tasmāt |

[4.148,1]

"svayaṃśrutyānyadharmāṇāṃ bādhā'bādheti kathyate | tathā svadharmiṇānyasya dharmiṇopīti kathyate || 148 ||"

[4.148,2]

"svayaṃśrutyā" sādhyād dharmādanyeṣāṃ "dharmāṇāṃ" yathā "bādhā" yā sā '"bādheti kathyate | " svadharmivacanena sādhyā"danyasya" dharmasya "dharmiṇo" bādhā'"bādheti" kathyate || (148)

{iv.v}

<5 pakṣadoṣāḥ>

<(1) hetunirapekṣaḥ pakṣadoṣaḥ>

{4.149}

[4.149,0]

tathā'parepi pakṣābhāsāḥ santi te kasmānnocyante | tathā hyaprasiddhaviśeṣyaḥ kaścit pakṣo yathā vibhurātmā | ātmana eva bauddha syāsiddhatvāt | kaścid prasiddhaviśeṣaṇaḥ | yathā vināśī śabdaḥ || sāṃ khyaṃ pramāṇaṃ prati tasya vināśāsiddheḥ | kaścidaprasiddhobhayaḥ | yathā samavāyikāraṇamātmā | bauddhasyobhayāsiddheriti ||

[4.149,1]

nanvasiddhopyātmā pakṣī bhaviṣyati tallakṣaṇayogāt | nahyasiddhasya pakṣatā nirastā | āśrayāsiddhatvāddhetorna pakṣa iti cet | na |

[4.149,2]

sādhanadoṣoyaṃ na pakṣadoṣaḥ | tathā śabde'nityatvaṃ viṣeśaṇamasiddhamiti guṇa evāyaṃ na pakṣadoṣaḥ | asiddhasyaiva sādhyatvāt | atha viparyayasiddhyā'siddhamucyate | tathāpi mūḍhasya viparyayasiddhāvapi nāyaṃ pakṣadoṣaḥ | virodho nāma hetudoṣa evāyaṃ | pramāṇena ca viparyayasiddhau pramāṇabādhitatvameva pakṣadoṣostu | alamaprasiddhaviśeṣaṇatvābhidhānena | aprasiddhobhayasya tūbhayadoṣācca sarvve'mī hetudoṣā eveti kiṃ pakṣadoṣā vaktavyāḥ | atha |

[4.149,3]

"sarvasādhanadoṣeṇa pakṣa evoparudhyate | tathāpi pakṣadoṣatvaṃ pratijñāmātrabhāvinaḥ || 149 ||"

[4.149,4]

"sarvveṇa sādhana"sya "doṣe"ṇāsiddhatvādinā "pakṣa evoparudhyate" tena pakṣadoṣā asiddhaviśeṣyādayo'bhidhīyante | yadyapi pakṣoparodhaphalāḥ sarvve doṣāsta"thāpi "treṇa bhavanaśīlasya doṣasya "pakṣavoṣatvamu"ktamiṣṭaṃ | (149)

{4.150}

[4.150,0]

yasmāt sākṣāt |

[4.150,1]

"uttarāvayavāpekṣo yo doṣaḥ sonubadhyate | teneyuktamato'pakṣadoṣo'siddhāśrayādikaḥ || 150 ||"

[4.150,2]

"uttaro'vayavo" hetudṛṣṭāntādistada"pekṣo yo doṣaḥ sa tena" hetvādinānu"badhyate" | ātmani sambadhyate "ityuktaṃ" prāk | uttarāvayavāpekṣo na doṣaḥ pakṣa iṣyata ityā"dinā | ato'siddhāśrayādika" āśrayāsiddhatvādiruttarāvayavāpekṣo "na pakṣadoṣo " || (150)

{4.151}

[4.151,0]

nanvaśrāvaṇaḥ śabdo nityo ghaṭaḥ | nānumānaṃ pramāṇaṃ | acandraḥ śaśītyudāharaṇairebhirddharmasvarūpanirākaraṇena bādhā darśitā yathāpratijñātadharmamātrasya viparītadharmopasthāpanena nirākaraṇāt | dharmiviśeṣasya dharmaviśeṣasya dharmisvarūpasya ca bādhanena pakṣabādhāsti sā kathamavagantavyetyāha |

[4.151,1]

"dharmidharmaviśeṣāṇāṃ svarūpasya ca dharmmiṇaḥ | bādhā sādhyāṅgabhūtānāmanenaivopadarśitā || 151 ||"

[4.151,2]

"dharmidharma"yo"rvviśeṣāṇāṃ" vyaktibhedāpekṣayā bahuvacanaṃ | "dharmiṇaḥ svarūpasya ca" sarvveṣāmeṣāṃ "sādhyaṃ" pratya"ṅgabhūtānāṃ bādhā | anenai" dharmasvarūpanirākaraṇapareṇodāharaṇena sādhyate | pakṣalakṣaṇatvādvādho"padarśitā" | (151)

{4.152}

<(2) vā/?/kyavinirāsa>

[4.152,0]

"tatrodāhṛtidiṅ mātramucyate'rthasya dṛṣṭaye | dravyalakṣaṇayuktonyaḥ saṃyogerthosti dṛṣṭibhāk || 152 ||"

[4.152,1]

"tatrā"śrāvaṇaḥ śabda ityādiṣū"dāharaṇadiṅamātramucyate" | sādhyāṅagabhūtasya sarvvasyaiva bādhā bhavatītya"rthasya dṛṣṭaye" darśanārtha | tatra parasyāvayavebhyo'vayavino gurutvādiguṇayogino'nyatve'bhimate yadocyate nānyo'vayavyavayavebhyastulānativiśeṣāgrahaṇāditi | etaddharmaviśeṣanirākaraṇenodāharaṇaṃ boddhavyaṃ | tathāhi nātrānyatvamātraṃ niṣeddhumiṣṭaṃ | tathātve dharmasvarūpanirākaraṇodāharaṇametat syāt | tasmādanyatvasya sādhyadharmasya nāntarīyakā gauravādayo viśeṣā nirākarttumiṣṭāḥ | tathā ca dharmaviśeṣodāharaṇameva tat | tathāhi parairekasyāvayavasyānyānyāvayava"saṃyoge" sati tadanyo'rtho'vayavisaṃjñito "dravyasya lakṣa"ṇena kriyāvad "guṇavatsamavāyikāraṇañce" tyanena yukto "dṛṣṭibhāk" dṛśyostītīṣṭameva | (152)

{4.153}

[4.153,0]

anyathā |

[4.153,1]

"adṛśyasyā viśiṣṭasya pratijñā niṣprayojanā | iṣṭo hyavayavī kāryaṃ dṛṣṭvā'dṛśyeṣvasambhavi || 153 ||"

[4.153,2]

"adṛśyasya" saṃvyavahārāviṣayasya dravyalakṣaṇena "viśiṣṭa"sāmānyamātrasyāstitva"pratijñā niṣprayojanā" bhavet | tathā hi paramāṇuṣvadṛśyeṣbadarśanāvaraṇapratighātādi"kāryamasaṃbhavi" dṛṣṭvā'"vayavī ceṣṭaḥ" | tasmin darśanādikāryayogāt | (153)

{4.154}

[4.154,0]

"aviśiṣṭasya cānyasya sādhane siddhasādhanam | gurutvādhogatī syātāṃ yadyasya syāt tulānatiḥ || 154 ||"

[4.154,1]

yadi punaranindriyagrāhyatvaṃ dravyalakṣaṇenāviśiṣṭantadavayavi dravyaṃ sādhyate tadā"'viśiṣṭa"syānyasya ca "sādhane" bauddhasya na kācit kṣatiriti "siddhasādhanaṃ" syāt | tasmād dṛśyo dravyaguṇavān bhāvo'vayavīti sādhyaṃ | tataścāsyāvayavino "gurutvaṃ " tadā mṛdādikhaṇḍayoḥ sahatolitayoryāvatī "tulā"gauravavaśād dṛṣṭā tatodhikā tulānatiḥ syāt | yadā tayormṛdādikhaṇḍayoḥ saṃyoge sati dravyāntaramutpadya te tadā tayoḥ pūrvvāvasthitayoḥ pūrvvāvasthitaṃ gauravaṃ tadotpannasya ca dravyasyādhikagauravaviśeṣāt tulānativiśaṣo dṛśyeta | na caivaṃ tasmānna tatra kāryadravyasambhava ityavayavī nirguṇo niṣkriyaśca syāt | (154)

{4.155}

[4.155,0]

"tannirguṇakriyastasmāt samavāyi na kāraṇam | tata eva na dṛśyosāvadṛṣṭeḥ kāryarūpayoḥ || 155 ||"

[4.155,1]

"tasmānnirguṇa"kriyatvāt guṇakarmaṇorna "samavāyi kāraṇa"mavayavī | "tata eva" dravyalakṣaṇayogānna tasyāvaraṇādi "kāryaṃ svarūpa"mvā kiñcit dṛśyate | adarśa"nācca na" dṛśyo'vayavī | (155)

{4.156–4.158}

[4.156–4.158,0]

"tadbādhānyaviśeṣasya nāntarīyakabhāvinaḥ |"

[4.156–4.158,1]

"tat" tasmādasāvavayavino "bādhā'nya"sya "viśeṣa"sya gauravādhogatyāde"rnā" sādhyānyatvāvinābhāvinaḥ | bādheti dharmaviśeṣanirākaraṇe nirdeśo yuktaḥ |

[4.156–4.158,2]

"āsūkṣmād dravyamālāyāstolyatvādaṃśupātavat || 156 ||"

[4.156–4.158,3]

"dravyāntaragurutvasya gatirnetyaparo'bravīt |"

[4.156–4.158,4]

"āsūkṣmād" dvyaṇukādārabhya "dravyamālāyāḥ" sthūlāvayaviparyantāyāsto"lyatvā"t taddadravyamālāvarttinaḥ sthūlasya "dravyāntara"sya "na gati"rbhavati | tulāyā"maṃśupātavat" | karpāsabhārapatitasyāṃśorekasya yathā gurutvaṃ sadapi na pratīyate | tathā dravyamālāvarttinaḥ sthūladravyasya "ityaparo'bravīt" |

[4.156–4.158,5]

"tasya krameṇa saṃyukte pāṃśurāśau sakṛd yute || 157 ||"

[4.156–4.158,6]

"bhedaḥ syād gaurave tasmāt pṛthak saha ca tolite | suvarṇamāṣakādīnāṃ saṃkhyāsāmyaṃ na yujyate || 158 ||"

[4.156–4.158,7]

"tasyai"vaṃvādino mate "krameṇa" sūkṣmāvayavasaṃyogābhivṛddhiparipāṭyā "saṃyukte" sthūlāvayavitāṃ gate "pāṃśurāśā"vavayavasaṃyogābhivṛddhikramamanapekṣya "sakṛde"kakālaṃ "yukte" sthūlāvayavitāṃ "gate bhedo gaurave syāt" | tathā hi dvyaṇukādikrameṇa kāryadravyasaṃyogaparaṃparayā ca dravyamutpadyate | tatrānekadravyabhārasadbhāvāt mahadgauravaṃ bhavet | yatra tveka eva sakṛt pāṃśurāśiḥ saṃyogājjāyate tatraikasya dravyasyālpīyo gauravaṃ bhavati na cāstyetat | kiñca | "tasmād" gauravabhedāt "pṛthak" pratyekaṃ māṣakādau "tolite" piṇḍāvasthayoḥ "saha cā"parairmāsakādibhistolite suvarṇṇamāsakādibhinnāyāḥ saṃkhyāyāḥ "sāmyaṃ na yujyate" | māsakāvayavināṃ vināśe tatsaṃkhyānāṃ gauravāṇāṃ ca nāśādekaṃ suvarṇṇamityeva syāt | dṛśyate ca pratyekaṃ māṣakādīnāṃ tulāyāṃ yāvatī saṃkhyā tāvatyeva sahatolitānāmapi || (157–158)

{4.159}

[4.159,0]

"sarṣapādāmahārāśeruttarottaravṛddhimat | gauravaṃ kāryamālāyā yadi naivopalabhyate || 159 ||"

[4.159,1]

atha raktikāyāścaturtho bhāgaḥ "sarṣapa"stasmādārabhya "āmahārāśeḥ" sthūlāvayavinaṃ yāvat kramavṛddhimatāṃ "kā1ryāṇāṃ mālāyā uttarottaravṛddhimad gauravaṃ sadapi" nopalabhyata iti yaducyate | (159) tadā |

{4.160}

[4.160,0]

"āsarṣapād gauravantu durlakṣatamanalpakam | tolyaṃ tatkāraṇaṃ kāryagauravānupalakṣaṇāt || 160 ||"

[4.160,1]

"āsarṣapāt" sarṣapādārabhya dbyaṇukaṃ yāvat pūrvvaṃ pūrvvaṃ "gauravaṃ" tat "durlakṣatama" sutarāmanupalabhyaṃ syāt | sarṣapāduttarantu gauravaṃ svayameva durllakṣamiṣṭamiti kāryadravyagauravānupalakṣaṇāt tasya kāryadravyasya "kāraṇaṃ" paramāṇavaḥ pāriśeṣyāt "tolyaṃ" syāt | na ca paramāṇūnāṃ gurutvādiguṇopalambhosti "tada" ca nāvayavinaḥ paramāṇūnāmvopalambhostīti sarvvathārthānāmapratipatiḥ syāt | (160)

{4.161}

[4.161,0]

"nanvadṛṣṭoṃ'śuvat sortho na ca tatkāryamīkṣyate |"

[4.161,1]

"nanu" gurutvāpratītāvapi aṃśuḥ pratīyate tadvadavayavyādikamapi pratyeṣyata ityāha | na ca gurutvānupalakṣaṇe"pyaṃśu"riva "so'rtho"'vayavyādirīkṣyate | "na ca tatkāryaṃ" gauravā"varaṇādirīkṣyate" | tasmādapratyakṣataiva sarvvathā syāt |

[4.161,2]

kiñca |

[4.161,3]

"gurutvāgativat sarvatadguṇānupalakṣāṇāt || 161 ||"

[4.161,4]

"māṣakāderanādhikyam;"

[4.161,5]

"guru"diguṇā"gativat sarvve"ṣāṃ rūpādīnāmadhikānāṃ tasya dravyasya "guṇānā"ma"nu"vayavebhyo "bhāṣakāde"ravayavinora"nādhikyaṃ" | yadi hyavayavebhyodhikaṃ tadā gurutvādivat rūpādivat avayaveṣu varddhamāneṣu varddhamānaṃ dṛśyeta | (161)

{4.162}

[4.162,0]

nanu tulānativiśeṣāgrahaṇādityuktamā cā ryeṇa tatkiṃ rūpādigrahaṇābhāva ucyata ityāha |

[4.162,1]

"anatiḥ sopalakṣaṇam | yathāsvamakṣeṇādṛṣṭe rūpādāvadhikādhike || 162 ||"

[4.162,2]

"anati"rācāryeṇa yā nirddiṣṭā "sopalakṣaṇa"mātraṃ na tu niyamaḥ | anatiḥ kvopalakṣaṇamityāha | "rūpādau" dravyābhivṛddhyā"'dhikādhike yathāsvaṃ" yasya yadātmīyaṃ grāhakaṃ "tenākṣeṇe"ndriyajñānenā"dṛṣṭeḥ" | yadrūpādiviṣayaṃ yadindriyapratyakṣaṃ tadeva tasya dharmiviśeṣasya pakṣabādhakamityarthaḥ | tasmād guṇakriyāvat dṛśyāvayavyabhāva eveti dharmaviśeṣavāgdvāreṇodāharaṇamuktaṃ | (162)

{4.163}

[4.163,0]

"abhyupāyasvavāgādyabādhāyāḥ saṃbhavena tu | udāharaṇamapyanyaddiśā gamyaṃ yathoktayā || 163 ||"

[4.163,1]

"abhyupāyo"'bhyupagamaḥ "svavāgādi"ryasya tenā"bādhāyāḥ saṃbhavena tva"nyadapyudāharaṇaṃ | dharmiviśeṣanirākaraṇena dharmisvarūpanirākaraṇena "yathoktayā"'nayodā"haraṇadiśā gamyaṃ" || (163)

{4.164}

[4.164,0]

tatra pareṇāvayavinaḥ sakāśādavayavānāmanyatve pratijñāte yaducyate | nānye'vayavā avayavinaḥ apratyakṣatvaprasaṅgāditi | taddharmiviśeṣanirākaraṇodāharaṇaṃ | tathā hyavayavānāṃ bhedamicchan pratyakṣatāmapīcchati | anyatve ca nirākṛte pratyakṣatāyāśca nirāsāt | avayavānāṃ dharmiviśeṣanirākaraṇodāharaṇatvaṃ vyaktaṃ | abhyupagama eva cātra bādhakaḥ | avayavādarśane dravyādarśanasvīkārāt || guṇavyatiriktaṃ dravyamastīti pareṇokte yadocyate "nāsti dravyaṃ guṇadravyāṇāṃ dravyā"dravyatvaprasaṅgāt | taddharmisvarūpanirākaraṇodāharaṇaṃ |

[4.164,1]

tathāhi dharmiṇa eva dravyasya svarūpamātraṃ nirākriyate | guṇadravyāṇāmanyonyaṃ bhedaḥ svīkṛtaḥ guṇopi dravyaṃ syāt | dravyañca guṇaḥ | bhedāviśeṣādityabhyupāyasya bādhakatvaṃ |

<(3) neyāyikapakṣalakṣaṇe doṣaḥ>

[4.164,2]

nanu sādhyanirdeśaḥ pratijñeti pakṣalakṣaṇaṃ nai yā yi kā nāṃ tatra ko doṣaḥ | asiddhahetudṛṣṭāntasyāpi pakṣatvaprasaṅga ityuktaṃ | nanu sādhyata iti sādhyaṃ | hetudṛṣṭāntau tu sādhayiṣyate tato nānayoḥ pakṣatvaprasaṅga ityāha |

[4.164,3]

"trikālaviṣayatvāttu kṛtyānāmatathātmakam | tathā paraṃ prati nyastaṃ sādhyaṃ neṣṭaṃ tadāpi tat || 164 ||"

[4.164,4]

kṛtyānāṃ pratyayānāṃ kālasāmānyavihitatvena "trikālaviṣayatvāt sādhya"śabdena "kṛtyā"ntena na sādhyamātrasya grahaṇaṃ sādhayiṣyamāṇasyāpi grahaṇāt | tathā ca nityaḥ śabdo mūrtatvāt buddhivadityādi prayoge tadā vādakāle taddhetudṛṣṭāntādikama"tathātmakaṃ" vastuto'tatsvabhāvātmakaṃ | "paraṃ prati tathā"'tadrūpatvena "nyasta""mupanyastaṃ" vādinā yatnataḥ "sādhyaṃ" | yadyapi śabde mūrttatvaṃ nāsti "aniṣṭa"ñca sādhyatvena tathāpi hetudṛṣṭāntayorupanyāsādavaśyaṃ sādhyaṃ | sādhyanirdeśaśca pratijñeti pratijñātvañca durvvāraṃ | (164)

{4.165}

<sādhyaśabdacintā>

[4.165,0]

"pratyāyanādhikāre tu sarvāsiddhāvarodhinī | yasmāt sādhyaśrutirneṣṭaṃ viśeṣamavalambate || 165 ||"

[4.165,1]

"pratyāyana"sya jñāpakasya heto"radhikāre tu" sādhanasya "sarvva"syābhyupagamahetudṛṣṭāntāde"rasiddhāvarodhaḥ" saṃgrahaḥ | tadvatī yasmāt "sādhyaśrutiriṣṭaṃ viśeṣaṃ na" sādhya"tvenāvalambate" parigṛhṇāti || (165)

{4.166}

[4.166,0]

yena pratyāyanādhikāre sādhanasyāsiddhasya pakṣatvaprasaṅgaḥ |

[4.166,1]

"tenāprasiddhadṛṣṭāntahetūdāharaṇaṃ kṛtam | anyathā śaśaśṛṅgādau sarvāsiddhe'pi sādhyatā || 166 ||"

[4.166,2]

"tenāprasiddhābhyāṃ dṛṣṭāntahetu"bhyāṃ pratijñāprasaṅgādudāharaṇaṃ kṛtaṃ prāk | tathā cāsiddhadṛṣṭāntahetuvādaḥ prasajyata ityanena | "anyathā" yadi sādhanamasiddhaṃ vivakṣitaṃ na syāt tadā "śaśaśṛṅgādā"vapi "sarvasyāsiddha"sya pakṣatvaprasaṅgaḥ || (166)

{4.167}

[4.167,0]

nanu sādhyaṃ karma | karmaṇi kṛtyavidhānāt | karma cepsitatamaṃ | tacca kriyāpyamātraṃ payasodanaṃ bhuktaṃ ityatra kriyāpyatvepyanīpsitatamatvāt payaḥ karaṇaṃ | tataḥ sādhanīyatvepi vādino'nīpsitatamatvāt hetudṛṣṭāntādikaṃ na pratijñā bhaviṣyati | tathā caturvvidhaḥ siddhāntaḥ | sarvvatantrasiddhāntaḥ | pratitantrasiddhāntaḥ | adhikaraṇasiddhāntaḥ | abhyupagamasiddhāntaśca | tatrābhyupagamasiddhāntatvaṃśāstradṛṣṭasyeti | tadāśrayeṇa sādhyasya nirdeśaḥ pratijñā na hetudṛṣṭāntādeḥ pakṣatvaprasaṅga ityāha |

[4.167,1]

"sarvasya cāprasiddhatvāt kathañcit tena na kṣamāḥ | karmādibhedopakṣepaparihārāvivecane || 167 ||"

[4.167,2]

"sarvvasya" pratijñāhetudṛṣṭāntāde"ścāprasiddhatvāt" | sādhayitumīpsitatamatvenābhyupagamāt karmatvaṃ | karma ca sādhyaṃ pratijñeti pratijñātvaprasaṅgo durvvāraḥ | abhyupagamaśca yathā nityatve tathā mūrttattvādāvapi śāstrābhyupagamayośca bhedaḥ prāguktastena karmatvāviśeṣeṇa sādhyaṃ karma sādhanaṃ karaṇamiti "karmādibhedasyopakṣe" sādhyaviśeṣāvagamāpane katha"ñcinna kṣamāḥ" | (167)

{4.168}

[4.168,0]

yadyapyucyate yaḥ sādhyo'vayavaḥ tasya nirdeśaḥ pratijñā | tato hetvādeḥ siddhasyāvayavasya na pratijñātvamiti | tadapyasat |

[4.168,1]

kiñca

[4.168,2]

"prāgasiddhasvabhāvatvāt sādhyovayava ityasat | tulyā siddhāntatā te hi yenopagamalakṣaṇāḥ || 168 ||"

[4.168,3]

lakṣaṇavacanāt "prāk" sādhyāsādhyayo"rasiddhasvabhāvatvāt" | lakṣaṇena hi sādhyatā pratipattavyā trikālaviṣayatvāt | kṛtyapratyayasya sādhayiṣyamāṇepi sādhya iti | sādhanaṃ ca sādhyaṃ syāt | "siddhāntatā" hetudṛṣṭāntāderapi "tulyā | " pratitantrādi"siddhāntā yena" kāraṇena "upagamalakṣaṇā" abhyupagamasvabhāvāḥ | yathā hi nityatvamabhyupagamyatetathā mūrttatvādikamapīti na viśeṣaḥ | (168)

{4.169}

[4.169,0]

kiñca sādhyo dharmo dharmī dvayamvā syāt | yadi dharmastadā sādhyasādharmyāt taddharmabhavīdṛṣṭānta udāharaṇamiti dṛṣṭāntalakṣaṇaṃ virudhyate | na hi sādhyadharmasyānityatvāderddharma utpattimatvādiḥ | kintu śabdasya | tataḥ sādhyadharmeṇa sādharmyāt dṛṣṭāntasya taddharmabhāvitvaṃ sādhyadharmotpattimatvādibhāvavatvaṃ nāsti |

[4.169,1]

atha dharmī sādhyaḥ tadodāharaṇasādharmyāt sādhyasādhanaṃ heturiti hetulakṣaṇaṃ na yujyeta | na hi śabdo dharmmasiddho yena tatsādhanāt sādhyasādhano hetuḥ syāt |

[4.169,2]

athobhayaṃ sādhyaṃ tadobhayapakṣabhāvidoṣaprasaṅgaḥ | samudāyasyāsiddhatvāt sa eva sādhya ityāha |

[4.169,3]

"samudāyasya sādhyatvepyanyonyasya viśeṣaṇam | sādhyaṃ dvayaṃ tadā'siddhaṃ hetudṛṣṭāntalakṣaṇam || 169 ||"

[4.169,4]

"samudāyasya sādhyatve"pīṣyamāṇe"'nyonyasya" parasparaṃ "viśeṣaṇa"mvaktavyaṃ | dharmaviśiṣṭo dharmiviśiṣṭo vāsādhyaḥ | yathā śabdaviśiṣṭamanityamiti tathāca dvayaṃ sādhyaṃ syāt | tadā dvayasādhyatvābhyupagame tu hetudṛṣṭāntayorlakṣaṇamasiddhaṃ syāt | na hi dharmidharmaviśiṣṭena dharmeṇānityaśabdasambandhinā utpattimatvādinā ghaṭādeḥ sādharmyamasti yena dṛṣṭāntatā bhavet | tathā dharmaviśiṣṭe dharmiṇi prāganumānāddheturapi na kasyacit siddha iti hetulakṣaṇaṃ ca na syāt | (169)

{4.170}

[4.170,0]

"asaṃbhavāt sādhyaśabdo dharmivṛttiryadīṣyate | śāstreṇālaṃ yathāyogaṃ loka eva pravarttatām || 170 ||"

[4.170,1]

yathotpattimatvādeḥ samudāyadharmatvāsaṃbhavāddharmidharmatvasaṃbhavācca sādhyaśabdo yadi dharmivṛttirupacārādiṣyate tadā śāstreṇa durvihitenālaṃ loka eva yathākramaṃ yathāyogaṃ yasya yādṛśaṃ lakṣaṇaṃ yuktaṃ tadavadhārya pratijñāhetvādiṣu pravarttatāṃ | yattu pakṣo dharmī avayavasamudāyopacārādityasmābhirucyate | tatsarvaṃ dharmidharmapratiṣedhārthaṃ upacārayogyaparigrahārthaṃ | tasmādayuktaṃ parasya pratijñālakṣaṇaṃ | (170)

{4.171}

[4.171,0]

kiñca |

[4.171,1]

sarvavākyānāmavadhāraṇaphalatvātsādhyanirdeśa eva pratijñeti pūrvapadāvadhāraṇaṃ vā syāt | sādhyanirdeśaḥ pratijñaivetyuttarapadāvadhāraṇaṃ vā syāt | tatra prathamapakṣe siddhanivṛtyā'siddhaparigrahaḥ prayojanaṃ | taccānyathāpi labhyate | tathā hi |

[4.171,2]

"sādhanākhyānasāmarthyāttadarthe sādhyatā gatā | hetvādivacanairvyāpteranāśaṅkyaṃ ca sādhanam || 171 ||"

[4.171,3]

siddhe'pi sādhanopanyāso'nupayukta iti sādhanākhyānasāmarthyāt tasyāḥ pratijñāyā arthe'siddhe sādhyatā "pratītā" pratijñālakṣaṇaṃ vināpi

<(4) pratijñālakṣaṇe doṣaḥ>

[4.171,4]

nacāsiddhe hetudṛṣṭāntādike pratijñārthaprasaṃgaḥ | tathā hi | hetvādivacanaiḥ pṛthak lakṣaṇapratipādakairvyāpterviṣayikṛtatvāt sādhanaṃ hetudṛṣṭāntaṃ asiddhaṃ ca pratijñārthe vā'nāśaṅkyaṃ | (171)

{4.172}

[4.172,0]

"pūrvāvadhāraṇe tena pratijñālakṣaṇābhidhā | vyarthā vyāptiphalā soktiḥ sāmarthyādgamyate tataḥ || 172 ||"

[4.172,1]

tenātiprasaṃgābhāvena pūrvasya padasyāvadhāraṇe pratijñālakṣaṇābhidhā vyarthā | tataḥ pāriśeṣyāt sāmarthyātsādhyanirdeśaḥ pratijñaivetyayogavyavacchedaphalamuttarapadāvadhāraṇaṃ syāt | tathācāsiddhahetudṛṣṭāntādāvapi pratijñātvaṃ durvāraṃ | asiddhasya sādhanāṅgasya kathamapi pratijñātvāyogatāvirahāt nirastaṃ pratijñālakṣaṇaṃ | (172)

{4.173–4.175}

[4.173–4.175,0]

parasya pratijñābhāsalakṣaṇaṃ saṃprati nirākaraṇīyaṃ | hetupratijñayorvyāghātaḥ pratijñādoṣo mataḥ | yathā nityaḥ śabdaḥ sarvasya nityatvāt | yadi sarvamanityaṃ tadā śabdasyāpi sarvatrāntarbhāvāt kuto nityatā | atha śabdo nityaḥ kathaṃ sarvasyānityateti pratijñāhetvorvirodhāt | pratijñāviruddhatādoṣaḥ |

[4.173–4.175,1]

"viruddhateṣṭāsambandho'nupakārasahāsthitī | evaṃ sarvāṅgadoṣāṇāṃ pratijñādoṣatā bhavet || 173 ||"

[4.173–4.175,2]

viruddhatā ceṣṭasyā sādhyadharmasya dharmiṇyasambandho nāma | sa ca vicāryamāṇo hetunā sādhyadharmasyānupakāro'niścāyanaṃ vā syāt | dharmiṇi sādhyena sahāsthitirvā syāt | tatra yadi hetoḥ sādhye pratipādakatvābhāvāt pratijñādoṣa ucyate | evaṃ sati sarveṣāmaṅgasya hetordoṣāṇāṃ pratijñādoṣatā bhavet sarvairheṃtudoṣaiḥ pratijñāyā eva vyāhananāt |

[4.173–4.175,3]

"pakṣadoṣaḥ parāpakṣo neti ca pratipāditam | iṣṭāsambhavyasiddhaśca sa evaṃ syānnirākṛtaḥ || 174 ||"

[4.173–4.175,4]

pratijñāmātrabhāgī ca pakṣadoṣaḥ | parāpekṣaḥ sādhanādisāpekṣaḥ na doṣa iti ca pratipāditaṃ prāguttarāvayavāpekṣo na doṣaḥ pakṣa iṣyata ityādinā | atha sahāsthitisvabhāvo virodhaḥ | tadeṣṭe pakṣe'sambhavī hetudoṣa evāyaṃ na pakṣadoṣaḥ | atha tena hetunā pratijñārthanirākaraṇāt pratijñāvirodhaḥ pakṣadoṣa eva | taccāyuktaṃ tathā hi | sādhyadharmo dharmiṇyevaṃ nirākṛtaḥ syāt |

[4.173–4.175,5]

"anityatvasahetutve śabda evaṃ prakīrttayet | dṛṣṭāntākhyānato'nyat kimastyatrārthānudarśam || 175 ||"

[4.173–4.175,6]

yadi śabde dharmiṇyanityatvena dharmeṇa sahetutve pratipādye evaṃ sarvasyānityatvādi prakīrttayet | na cedṛśaṃ vādino vivakṣitaṃ sarvvasya parasyānityatvāt | śabdo nitya iti vivakṣitatvāt | tathā ca sāmānyaviśeṣabhāvād virodhabhāvaḥ | bhavatu vā śabde'nityatvanirākaraṇaṃ vivakṣitaṃ | tathāpi pramāṇabādhaivāpakṣateti na pratijñāvirodho nāma pakṣadoṣaḥ | tasmāddhetvarthatānupapatteḥ sarvvasyānityatvādityatra vaidharmyeṇa dṛṣṭāntākhyānato'nyadarthānudarśanaṃ kimasti | vaidharmyadṛṣṭānta eva suśikṣitairitthamākhyātaḥ | sarvvasya nityatve vyāptidarśanārthaṃ yadi punarvvaidharmyadṛṣṭāntopadarśanametanna bhavati | tadā |

{4.176–4.188}

<(5) sāmānyacintā>

<ka. sāmānyānuvarttane niṣphalam>

[4.176–4.188,0]

"viśeṣebhinnamākhyāya sāmānyasyānuvarttane | na tadvyāptiḥ phalaṃ vā kiṃ sāmānyenānuvarttane || 176 ||"

[4.176–4.188,1]

viśeṣeṇa śabde bhinnaṃ nityatvamākhyāya sarvvasyānityatvāditi vyāpitvāt sāmānyasyānityatvasyānuvarttane kriyamāṇe tasyānityatvasya vyāptiraśeṣapadārthagraho na bhavati | yathā kauṇḍinyasya takradānaṃ vihitaṃ brāhmaṇebhyaḥ sāmānyena vihitadadhidānena na bādhyate | prakalpyāpavādaviṣayamutsargasya pravṛtteḥ | tathā śabde nityatvasya viśeṣavihitasya sarvvānityatvena sāmānyavihitena bādhāśaṅkā nāstīti kathaṃ pratijñāhetvorvvirodhaḥ | yadi śabdavyatiriktasya sarvvasyānityatvamiṣṭaṃ na syāt | tadā sarvvasyānityatvāditi sāmānyenānuvarttane kiṃ phalaṃ syāt | nityaḥ śabdaḥ śabdasyānityatvādityeva vācyaṃ | evaṃ virodhasya vaktavyatvāt śabda evodāharaṇambhaviṣyatīti cet | nānunmatta evaṃ brūyāt | yadyātmano'nityatvaṃ hetuḥ siddhaḥ | kathaṃ tadviruddhaṃ sādhyaṃ | tatraiva pratijānīyāt | athāsiddhastadā hetudoṣa evāsau na pratijñādoṣaḥ | tasmānnāsti śabde nityatvaṃ | ataḥ svavirodhinamapi nirākarttumaśaktaṃ |

[4.176–4.188,2]

"syānnirākaraṇaṃ śabde sthitenaivetyatobravīt |"

[4.176–4.188,3]

ata evācārya "śabdesthitenaivā"nityatvena "nirākaraṇaṃ" nityatvasya "syādityabravīt" | tadā ca syādatra pratijñārthasya nirākaraṇaṃ ||

[4.176–4.188,4]

yadi nityaḥ śabdaḥ sarvvasyānityatvāditi vaidharmyadṛṣṭāntopadarśanametat | yathā nityatvaviśiṣṭa śabda iti | tadā hetunirdeśona syādityāha | asarvaśca śabda ityupanayāddheturvaktavyaḥ |

[4.176–4.188,5]

"viruddhaviṣayenyasmin vadannāhānyatāṃ śruteḥ || 177 ||"

[4.176–4.188,6]

tathāhi nityatvasya viruddhaṃ śabdādanyasmin vadan sarvvasmādanyatāṃ śruteḥ 95ba śabdasyāha |

[4.176–4.188,7]

"sa ca bhedopratikṣepāt sāmānyānānna vidyate |"

[4.176–4.188,8]

sa ca sarvvasmād bhedo'sarvvalakṣaṇaḥ śabdasya na vidyate | sāmānyānāṃ vyāpināṃ bhedasyāpratikṣepāt svīkārāt | niḥ śeṣārthasaṃgṛhītatvāt sarvvaśabdo na kiñcit pariharati |

[4.176–4.188,9]

nanu sāmānyānāṃ viśeṣapratikṣepo dṛśyate eva | yathā kiṃ śiṃśapaiva vṛkṣo na veti praśne kathyate na śiṃśapaiva vṛkṣaḥ | tadā śiṃśapāvṛkṣatvapratikṣepo bhavatyeva |

[4.176–4.188,10]

asadetat | na hi tatra śiṃśapāvṛkṣatvaṃ niṣidhyate kintu śiṃśapaiva vṛkṣa iti niyamaḥ pratikṣipyate | taditarasyāpi vṛkṣatvāt |

[4.176–4.188,11]

"vṛkṣo na śiṃśapaiveti yathā prakaraṇe kvacit || 178 ||"

[4.176–4.188,12]

"sarvaśruterekavṛttiniṣedhaḥ syānna ceyatā | sosarvaḥ sarvabhedānāmatattve tadasambhavāt || 179 ||"

[4.176–4.188,13]

yathā ca kvacit prakaraṇe śiṃśapāmātravṛkṣatvapraśnahetau yathā vṛkṣo na śiṃśapaiveti śiṃśapāmātravṛkṣatvaniṣedha iṣṭaḥ | tathā niḥśeṣavastusaṃgrāhikāyāḥ sarvvaśruterekatra śabdamātravṛttiniṣedhaḥ syāt | na ceyatā sa śabdo'sarvvaḥ sarvvāntargamāt tasya | pratyekaṃ sarvveṣāṃ bhedānāṃ viśeṣāṇāmatatve'sarvvatve tasya sarvvasyāsambhavāt |

[4.176–4.188,14]

atha pāribhāṣikaṃ sarvvatvaṃ śabdāditaratvaṃ tathā'sarvvatvaṃ śabde siddhameveti cet | tadayuktaṃ | evaṃ hi sarvvatvameva sarvvaśabdenoktaṃ syāt | tathā'prasiddhataiva | tathā hi |

[4.176–4.188,15]

"jñāpyajñāpakayorbhedāt dharmiṇo hetubhāvinaḥ | asiddherjñāpikatvasya dharmyasiddhaḥ svasādhane || 180 ||"

[4.176–4.188,16]

jñāpyajñāpakayorbhedāt kāraṇā t sādhyābhinnaṃ sādhanaṃ vaktavyaṃ | tato dharmiṇo hetutvena bhāvino heturbhaviṣyato nityatvena sādhyatvāt | jñāpakasyāsiddheḥ kāraṇāt | dharmī sādhyatvāt svasya sādhane'siddhaḥ | asiddhaṃ hi sādhyaṃ | siddhañca sādhanaṃ | anayoḥ kathamaikātmyaṃ ||

[4.176–4.188,17]

nanu śabdatvaṃ siddhameva | nityavattayā tu tadasiddhaṃ sādhyate | na ca tathaiva tatsādhanaṃ | śabdatvamātreṇa sādhanatvāt | tatkathandharmī svasādhane'siddha ucyate || ayamabhiprāyaḥ | na śabdatvamityeva gamakatvaṃ kintu sādhyapyāptaṃ tasya cāsādhāraṇatvena nānyatra vyāptyupalambhaḥ | tataścānyatrānityatvaniyamāt śabde śabdatvaṃ nityatāvyāptaṃ saddheturvvaktavyaḥ | tathā ca ya eva sādhyaḥ sa eva heturiti sādhyasiddherhetvasiddhiśceti yuktamuktaṃ dharmyasiddhaḥ prasādhana iti ||

<kha. sāmānyanirāsaḥ>

[4.176–4.188,18]

"dharmadharmivivekasya sarvabhāveṣvasiddhitaḥ | sarvatra doṣastulyaścenna saṃvṛtyā viśeṣataḥ || 181 ||"

[4.176–4.188,19]

nanvevaṃ sati sarvvatra bhāveṣu dharmayāḥ sādhyasādhanayorddharmiṇaśca vivekasya bhedasyāsiddhitaḥ |

[4.176–4.188,20]

"sarvvatra tulyo doṣaḥ" | nahi śabdādanyat nityatvaṃ kṛtakatvamvā | anityatvāsiddhau ca yathā nityaḥ sādhyastathā tadātmavān kṛtakopi śabdo'siddha aivati cet | naiṣa doṣaḥ | "saṃvṛttyā" bhinnavyāvṛttiviṣayayā sādhyasādhanadharmiṇo "viśeṣato" bhedāt | yathā svaṃ vikalpaiḥ saṃketavāsanānugamaniyamitaikaikavṛttimātraviṣayārthaiḥ śabdatvakṛtakatvanityatvādyasaṃkīrṇṇānyeva dharmisādhanasādhyatayā vyavasthāpyanta iti na doṣaḥ |

[4.176–4.188,21]

yadi dharmadharmiviveko'styeva tadā tattvānyatvapratiṣedhaḥ kathaṃ kṛta ityāha |

[4.176–4.188,22]

"paramārthavicāreṣu tathābhūtāprasiddhitaḥ || tattvānyatvaṃ padārtheṣu sāṃbṛteṣu niṣidhyate || 182 ||"

[4.176–4.188,23]

sāṃvṛteṣu kalpanāviṣayeṣu dharmidharmādiṣu tattvānyatvaṃ "paramārthasya" tattvasya "vicāreṣu" niṣidhyate "tathābhūtasya" yathākalpanaṃ parasparato bhinnasya dharmidharmādeḥ pramāṇenā"prasiddhitaḥ" | na tu sāṃvṛtopi teṣāṃ bhedābhāvaḥ | na ceyatā kalpite dharmiṇi kalpitāt sādhanāt kalpitasya sādhyasya siddhirityanumānādavastupratītyabhāvaprasaṅga | aśabdavyāvṛttyā niścitasya vastuna eva dharmitvāt | evaṃ kṛtakatvānityatvābhyāṃ niścitasya tasyaiva sādhanatvāt sādhyatvāccetyukteḥ | anyonyasya teṣāṃ bhedaḥ punaḥ kalpita eva |

[4.176–4.188,24]

"anumānānumeyārthavyavahārasthitistviyam | bhedaṃ pratyayasaṃsiddhamavalambya ca kalpyate || 183 ||"

[4.176–4.188,25]

ato"numāna"hetutvādanumānasya liṅgasyā"numeyārtha"syānayorupalakṣaṇatvāt |

[4.176–4.188,26]

dharmiṇaśca "vyavahārasthitistviya"manityaḥ kṛtakatvādityādau kriyamāṇā teṣāṃ parasparato "bheda" vikalpakenaikavyāvṛttimātraviṣayeṇa "saṃsiddhaṃ" niścitaṃ | avalamvyāśritya ca kalpyate ||

[4.176–4.188,27]

"yathā svaṃ bhedaniṣṭheṣu pratyayeṣu vivekinaḥ | dharmī dharmāśca bhāsante vyavahārastadāśrayaḥ || 184 ||"

[4.176–4.188,28]

tathāhi "yathā svaṃ" yasya ya ātmīyo grāhyo "bhedo" vyāvṛttista"nniṣṭheṣu" vikalpeṣu "vivekino dharmī dharmāśca" sādhyasādhanādayo "bhāsante | tadāśrayo" vikalpagocarāśrayo dharmidharmādibhedasya "vyavahāraḥ" pravarttate ||

[4.176–4.188,29]

evantarhi nityaḥ śabdo'sarvvatvāditi | atrāpi vyāvṛttibhedādeva sādhyasādhanabhāvo bhaviṣyatītyāha |

[4.176–4.188,30]

"vyavahāropanītotra sa evāśliṣṭabhedadhīḥ | sādhyaḥ sādhanatāṃ nītastenāsiddhaḥ prakāśitaḥ || 185 ||"

[4.176–4.188,31]

"atra" prayoge "sa" śabda "eva sādhyo'śliṣṭabhedadhī"rasaṃspṛṣṭānyādṛśabuddhiḥ | dvābhyāmapi śabdābhyāmekasyā vyāvṛtteḥ pratipādanāt "vyavahāreṇa" vyāvṛttisamāśrayeṇo"panītaḥ" pratyupasthāpitaḥ yena kāraṇena "sādhanatāṃ nītaḥ tenāsiddhaḥ prakāśitaḥ" |

[4.176–4.188,32]

nanu saṃskṛtaśabdo'nityaḥ saṃskṛtatvāditi pratijñārthaikadeśasya yathā hetutvaṃ tathā nityaḥ śabdaḥ śabdatvādityasyāpi syādityāha |

[4.176–4.188,33]

"bhedasāmānyayorddharmabhedādaṃgāṃgitā tataḥ | yathā'nityaḥ prayatnotthaḥ prayatnotthatayā dhvaniḥ || 186 ||"

[4.176–4.188,34]

sādhyadharmimātraniṣṭhatvāt sarvvadharmagocaratvācca "bhedasāmānyayorddharmabhedād" vyāvṛttibhedāt | sādhyadharmo hi sādhyadharminiṣṭhatvena sajātīyād vijātīyācca vyāvṛttatvād viśeṣaḥ | sādhanadharmastu vijātīyamātravyāvṛttatvena sāmānyaṃ | tato bhedasāmānyabhāvena "bhedādaṅgāṅgitā" hetusādhyatā yuktā | viśeṣaḥ sādhyaḥ sāmānyaṃ heturiti kutaḥ pratijñārthaikadeśatā | "yathā'nityaḥ prayatnottho dhvaniriti" pratijñā "prayatnotthatayeti" hetuḥ | śabdaḥ punarabhinnaviṣayo hetuḥ sādhyaśceti pratijñārthaikadeśatvaṃ ||

[4.176–4.188,35]

prayatnānantarīyakatvasya dharmiviśeṣaṇatvāt pratijñārthaikadeśatvamastyevetyāha |

[4.176–4.188,36]

"pakṣāṅgatvepyabādhatvānnāsiddhirbhinnadharmiṇi | yathāśvo na viṣāṇitvādeṣa piṃḍo viṣāṇavān || 187 ||"

[4.176–4.188,37]

pakṣāṅgatve viśeṣaṇatvepi nāstyeva tāvat sādhanasya pakṣāṅgatvaṃ viśeṣasādhyatvāt | bhavatu vā tathāpi nāsiddhasya | tena viśeṣaṇena "bhinne" viśeṣite "dharmiṇi" dharmmyantaravyāvṛtte prayatnānantarīyakatvasyāvirodhādabādhatvāt dharmiṇaṃ viśeṣayadapi prayatnotthatvaṃ śabde prasiddhameva | "yathā" bahuṣu piṇḍeṣu dṛśyamāneṣu "kimayamaśvo" naveti saṃśayo'bhidhīyate "viśāṇavāneṣa piṇḍo" dharmī "nāśvo" viṣāṇitvāditi | viṣāṇitvaṃ dharmiṇaṃ viśeṣayadipa pramāṇapratītatvānnāsiddho hetuḥ |

[4.176–4.188,38]

"sādhyakālāṅgatā vā na nivṛtterupalakṣya tat | viśeṣopi pratijñārtho dharmabhedānna yujyate || 188 ||"

[4.176–4.188,39]

athavā viśeṣaṇasya prayatnotthatvādestacchabdarūpaṃ viśeṣyatvenopalakṣyānumānāt prāgeva nivṛtteḥ | "sādhyakā"le'numeyapratīte kāle'"ṅgatā" viśeṣaṇatā nāstyeva apratītaṃ hyanumānāt pratyetavyaṃ | prayatnotthatvāditi ca pratītaṃ | na ca tatra vivādaḥ | tato dharmimātropalakṣaṇantat | yathā kāko devadattagṛhopalakṣaṇatvānna kāryopayogī | yadyapi viśiṣṭe dharmiṇi pratijñārthaikadeśatvaṃ hetoḥ | tathā nityaḥ śabdaḥ śrāvaṇatvāditi śabdasvabhāvabhūtasya śrāvaṇatvasya śabdatvavat pratijñārthaikadeśatā syāt nāsādhāraṇatetyāha | na kevalaṃ viṣāṇitvādi"rvviśeṣaḥ" śrāvaṇatvādirapi "pratijñārthai"kadeśo "na yujyate | dharma"sya vyāvṛtte"rbhedāt" | śrāvaṇatvaṃ śravaṇagrāhyatā'śrāvaṇavyāvṛttiḥ | tacca śabdepi kvacit "kañcit puruṣamapekṣya bhavati" | aśabdavyāvṛttistu śabdatvaṃ tacca sarvvatrāsti tato vyāvṛttibhedāt śabde siddhasya śrāvaṇatvasyānyatrānanuvṛtterasādhāraṇataiva yuktetyuktaṃ saparikaraṃ pakṣalakṣaṇam ||

[4.176–4.188,40]

iti pakṣalakṣaṇam |

{iv.vi}

<6. hetucintā>

<(2) hetulakṣaṇam>

<ma. pakṣadharmaprabhedakathane kāraṇam>

{4.189–4.194}

[4.189–4.194,0]

hetulakṣaṇamidānīmvaktavyaṃ | tatra hetulakṣaṇameva " tatra yaḥ san sajātīye"ityādikaṃ yuktaṃ vaktuṃ | "sapakṣe sannasan dvedhā pakṣadharmaḥ punastridhe"tyādinā navadhā pakṣadharmaprabhedastu kasmādukta ityāha |

[4.189–4.194,1]

"pakṣadharmaprabhedena sukhagrahaṇasiddhaye | hetuprakaraṇārthasya sūtrasaṃkṣepa ucyate || 189 ||"

[4.189–4.194,2]

"pakṣadharma"sya navadhā "prabhedena hetuprakaraṇārthasya" hetuhetvābhāsalakṣaṇātmakasya "sukhena grahaṇa"sya "siddhaye" tadarthavācakānāṃ "sūtrā"ṇāṃ "saṃkṣepataḥ" saṃgraha "ucyate" || sapakṣe sannityādinā |

<kha. sūtre nipātagrahaṇaphalam>

[4.189–4.194,3]

yadi pakṣasya dharmo hetustadā tadviśeṣaṇāpekṣasya dharmasyānyatra dharmiṇyananuvṛtterasādhāraṇatā syāt | atha pakṣeṇa na viśiṣyate tadā na pakṣadharmo hetuḥ syāt | asadetat | na hyanyayogavyavacchedenaiva viśeṣaṇamanyathāpi sambhavāditi darśayitumāha |

[4.189–4.194,4]

"ayogaṃ yogamaparairatyantāyogameva ca | vyavacchinatti dharmasya nipāto vyatirecakaḥ || 190 ||"

[4.189–4.194,5]

"nipāta" evakāro "vyatirecakaḥ" niyāmakaḥ kvacid "dharmasya" viśeṣaṇasyā"yogaṃ vyavacchinatti" kvacidaparairvviśeṣyā"danyairyogaṃ" vyavacchinatti | kvaci"datyantāyogaṃ" vyavacchinatti ||

[4.189–4.194,6]

nanu nipāto na svayaṃ vācakaḥ kintu dyotakaḥ | tadasya kathamayamarthaprabheda ityāha |

[4.189–4.194,7]

"viśeṣaṇaviśeṣābhyāṃ kriyayā ca sahoditaḥ |"

[4.189–4.194,8]

dyotakatvādeva nipāto "viśeṣaṇena" sahodito'yogasya vyavacchedakaḥ | "viśe" sahoktonyayogasya | "kriyayā ca sahokto"'tyantāyogasyeti viśeṣaṇādipadavācya evāyogavyavacchedādistatsahoktanipātadyotya ityarthaḥ |

[4.189–4.194,9]

bhavatu tāvannipātaprayoge vyavacchedaviśeṣasya pratītiḥ pakṣa ityādau tu kathamityāha |

[4.189–4.194,10]

"vivakṣāto'prayogepi sarvo'rthoyaṃ pratīyate || 191 ||"

[4.189–4.194,11]

"vyavacchedaphalaṃ vākyaṃ yataścaitro dhanurdharaḥ | pārtho dhanurddharo nīlaṃ sarojamiti vā yathā || 192 ||"

[4.189–4.194,12]

"aprayogepi" nipātasya vaktu"rvvivakṣātaḥ" sarvvoṃyamayogavyavacchedā"dirarthaḥ "mityuktaṃ prāk | vākyañcopalakṣaṇaṃ padamapi vyavacchedaphalaṃ | na hi ghaṭenodakamānayeti pratipādamanavadhāraṇe'ghaṭenānayanapratiṣedhaḥ | pakṣa ityādau tu kathamityāha | aprayogepi nipātasya vakturvvivakṣātaḥ sarvvoyamayogavyavacchedo'nudakānayanapratiṣedhaḥ anānayananivṛttirvvā śakyopadarśanā | ayogavyavacchedādīnāmudāharaṇamāha | "yathā caitro dhanurddharaḥ | pārtho dhanurddharaḥ | nīlaṃ " | caitre dhanurddharatvasandehād viśeṣaṇenāyogamātraṃ vyavacchidyate | "pārthe" dhanurddharatvaṃ prasiddhameva | kintu tādṛśamanyasyāpi kimastīti sandehe'nyayogavyavacchedaphalaṃ viśeṣaṇaṃ | na khalu sarvvameva nīlaṃ sarojaṃ yenāyogavyavacchedaḥ syāt | nāpi sarojameva nīlaṃ yenānyayogavyavacchedo bhavet | kintu nīlaṃ sarojaṃ saṃbhavati na vetyantāyogasaṃdehe viśeṣaṇena sa eva vyavacchidyate |

[4.189–4.194,13]

nanu bhavatu tāvaccaitro dhanurddhara eva | pārtha eva dhanurddharaḥ | sarojaṃ nīlaṃ saṃbhavatyeveti nipātaprayoge vivakṣāvaśāt viśeṣaṇādipadānāmeva vā vyavacchedapratipādakatvādaprayoge'pi nipātasya caitro dhanurddhara ityādiprayogeṣu yogavyavacchedādīnāṃ pratītiḥ | pakṣadharma ityatra punaḥpakṣo viśeṣaṇaṃ | dharmo viśeṣyaḥ | tad yadi pakṣasyaiva dharma iti viśeṣaṇena saha nipāta ucyate aprayogepi vā viśeṣaṇasya tadarthavṛttiteṣyate | upa(?) bhayathāpyanyayogavyavacchedapratipādakatvameva syāt |

[4.189–4.194,14]

atha dharma eva viśeṣyo nipātasahacaraḥ | tadartha vṛttirvveṣṭaḥ tadā'yogavyavacchedo labhyata eva paraṃ viśeṣaṇasahito'nyayogaṃ vyavacchinattītyuktervvirudhyate | atrocyate | bāhyo nipātaḥ śrūyamāṇopi viśeṣyādibhiḥ saha vaktṛvivakṣāvaśād gamyamāno vā'yogavyavacchedako bhavatīti dṛṣṭāntapradarśanārthamuktaṃ | tathaiva caitro dhanurddhara ityādyudāharaṇapradarśanāt | vyavacchedaphalaṃ vākyamityukteśca | samāse tu viśeṣaṇamevāyogādivyavacchedakaṃ vivakṣāvaśādiṣṭaṃ | ayogavyavacchedena viśeṣaṇādityukteḥ | pakṣadharma iti pakṣaśabdo'yogavyavacchedakaḥ | pakṣāsambaddho na bhavatītyarthaḥ | cākṣuṣaṃ rūpamiti cākṣuṣatvasya rūpe vivādābhāvāt | śabdādīnāṃ viśeṣaṇena vyavacchedaḥ kriyate | nīlotpalamiti | utpale nīlatvaniyamābhāvāt | pareṣvabhāvādayogānyayogayorvyavacchedābhāvāt nīlaśabdenātyantāsambhavamātraṃ vyavacchidyate | iti na kaścidvirodhaḥ |

[4.189–4.194,15]

nanu yathā pārtha eva dhanurddhara iti viśeṣaṇasya sannidhānāt nipātasya viśeṣyāntaravyavacchedaḥ | tathā viśeṣaṇasannidhānādavadhāraṇasya caitro dhanurddhara eveti guṇāntaravyavacchedaḥ syādityāha |

[4.189–4.194,16]

"pratiyogivyavacchedastatrāpyartheṣu gamyate | tathā prasiddheḥ sāmarthyād vivakṣānugamād dhvaneḥ || 193 ||"

[4.189–4.194,17]

"tatra" viśeṣaṇādiṣva"rtheṣu" vyavacchedepi kriyamāṇe prakaraṇād buddhiviṣayīkṛtasya "pratiyogi"na "vyavacchedo" viśeṣaṇena "gamyate" nānyasya | "tathā prasiddheḥ" pratiyogina eva buddhisthīkṛtya viśeṣaṇena vyavacchedo netarasyeti lokaprasiddheḥ | "vivakṣāyā "rvyavacchedādau "sāmarthyā"nnāvivakṣitavyavacchedaḥ | yata evāyogavyavacchedopyasti |

[4.189–4.194,18]

"tadayogavyavacchedād dharmīdharmaviśeṣaṇam | tadviśiṣṭatayā dharmo na niranvayadoṣabhāk || 194 ||"

[4.189–4.194,19]

"tat" tasmād dharmī pakṣo dharmasyā"yogavyavacchedād viśeṣaṇaṃ" dharmiṇo nādharmoheturityarthaḥ | ayogavyavacchedāt tena dharmiṇā "viśiṣṭatayā dharmo niranvayadoṣabhāg " bhavati |

[4.189–4.194,20]

sapakṣe ghaṭādau san śabdānityatve sādhye kṛtakatvaṃ hetuḥ | asan sapakṣe vyomādau śabdānityatve sādhye kṛtakatvaṃ hetuḥ | sapakṣe dvedhā | sannasaṃśca | śabdānityatve sādhye yatnajatvaṃ hetuḥ | ghaṭādau sapakṣe san vidyudādau cāsan | punastridhā | sapakṣe san asan sadasaṃśca | śabdasya yatnajatve sādhye sapakṣe ghaṭādāvanityatvaṃ hetuḥ san | śabdānityatve sādhye yatnajatvaṃ heturasan vidyudādau sapakṣe || śabde'yatnajatve sādhye'nityatvaṃ hetuḥ sapakṣe vidyudādau san | vyomādau cāsan | evaṃ pratyekamasapakṣepi san asan dvedhā ceti yojyaṃ | śabdanityatve sādhye prameyatvaṃ hetuḥ | asapakṣe ghaṭādau san | śabdanityatve sādhye śrāvaṇatvaṃ heturasapakṣe'san śabdanityatve sādhye'sparśavatvaṃ heturasapakṣe ghaṭādāvasan | buddhyādau sanniti dvidhā pakṣadharmanirdeśaḥ | kimartha hetuprakaraṇe navadhā pakṣadharmanirdeśaḥ —

{4.195–4.198}

<(2) hetubhedā>

[4.195–4.198,0]

samyagdheturasiddhaviruddhānaikāntikahetvābhāsā eva yuktanirdeśā ityāha |

[4.195–4.198,1]

"svabhāvakāryasidhyarthaṃ dvau dvau hetuviparyayau | vivādād bhedasāmānye śeṣo vyāvṛttisādhanaḥ || 195 ||"

[4.195–4.198,2]

"svabhāvakārya"yoreva hetutvena "siddhyarthaṃ" tatra "dvau" śabde'nityatvasiddhyarthaṃ kṛtakatvaprayatnānantarīyakatvākhyau hetū nirdiṣṭau | tathā śabda eva nityatvasādhane dvau "hetu" viruddhau hetubhāve coktau | yathā hi samyagdhetoḥ svasādhye vyāpyakāryatayā pratibaddhasya gamakatvaṃ | tathā sādhyaviparyaye vyāpyakāryatayā pratibaddhasyaiva tadgamakatvena viruddhatā nānyasyetyarthaḥ | vyatirekīanvayī ca heturiti pareṣāṃ "vivā" tatpratiṣedhārthaṃ "bhedasāmānye"'sādhāraṇasādhāraṇe śrāvaṇatvaprameyatve nirddiṣṭe | yadi vipakṣe nāstīti sātmakatve sādhye prāṇādimatvaṃ hetustadā śrāvaṇatvamapi syāt | na caivaṃ | tasmānna vyatirekī hetuḥ | yadi ca kevalānvayino darśanamātrādhyavasitāvyabhicārasya hetutvaṃ tadā prameyatvasyākāśādau darśanādavyabhicāraniścaye sati śabde nityatvagamakatvaṃ syānna caivaṃ | tato na kevalānvayī hetuḥ | "śeṣo"'prayatnotthaḥ śabdo'nityatvāt | nityaḥ śabdo'sparśavatvāt | prayatnānantarīyaḥ śabdo'nityatvāditi hetutrayaṃ vipakṣāddheto"rvyāvṛttisādhanaḥ" —

[4.195–4.198,3]

yadi hi sapakṣe darśanamātreṇa gamakatvaṃ tadaite hetavaḥ prāptāḥ | "sarvveṣāṃ sapakṣe" satvāt | tasmānnānvayasambandhamātreṇa gamakatvaṃ | kintu vipakṣād vyatirekaniścaye na cāsti vyatirekaniścayaḥ | pradhānaṃ hetutvanibandhanamityarthaḥ | kathaṃ punarjñāyate svabhāvahetuḥ kṛtakatvaṃ | kāryahetuḥ prayatnānantarīyakamityāha |

[4.195–4.198,4]

"na hi svabhāvādanyena vyāptirgamyasya kāraṇe | sambhavād vyabhicārasya dvidhāvṛttiphalaṃ tataḥ || 196 ||"

[4.195–4.198,5]

"na hi svabhāvā"ddheto"ranyena" hetunā "gamyasya" sādhyasya "vyāptiḥ" | yatra yatrānityatvaṃ tatra kṛtakatvamiti dṛśyate ca vyāptiḥ | tasmāt svabhāvahetureva | nāvaśyaṃ kāraṇāni kāryavanti bhavantīti kāraṇe kāryasya "vyabhicārasambhavāt" | kāryaṃ kāraṇavyāpakaṃ na bhavati | tatra sapakṣe "dvidhāvṛtti"bhāvābhāvāt pratyatnānantarīyatvaṃ "phalaṃ" kāryahetuḥ prayatnakāryasya tathābhidhānāt |

[4.195–4.198,6]

nanu prayatnajena jñānenānityaḥ śabdo'numeya iṣṭaḥ | śabdāśca nityā eva tadviṣayajñānotpādādinā yatnena te vyajyante | tatkathaṃ kāryahetūdāharaṇamidamityāha |

[4.195–4.198,7]

"prayatnānantaraṃ jñānaṃ prāksato niyamena na | tasyāvṛtyakṣaśabdeṣu sarvathā'nupayogataḥ || 197 ||"

[4.195–4.198,8]

prayatnāt "prāk" sataḥ śabdasya "niyamena prayatnānantaraṃ jñānaṃ" yajyate | prayatnaṃ vināpi kadācidupalabhyeta | na ca prayatnavyajyatā śabdānāṃ yuktā | "tasya" prayatnasya "āvṛtā"vupalambhāvaraṇe śabdaviṣayajñānajanake śrotre "śabdeṣu" ca viṣayeṣu "sarvvathā"'kiñcitkaratve"nānupayogata" ityuktaṃ prāk |

[4.195–4.198,9]

kiñca |

[4.195–4.198,10]

"kadācinnirapekṣasya kāryā'kṛtivirodhataḥ | kādācitkaphalaṃ siddhaṃ talliṅgaṃ jñānamīdṛśam || 198 ||"

[4.195–4.198,11]

sahakāribhiranādheyātiśayatvennityasya "kadācit" prayatnakāle kāryasya jñānasya(ā)kṛtivirodhataḥ kāraṇāt tacchrutiviṣayaṃ jñānaṃ "kādācitka"syānityasya śabdasya"phalaṃ liṅgaṃ" kārya"mīdṛśaṃ" niyamena prayatnānantarabhāvi "siddham" || (198)

{4.199}

<3 kāryasvabhāvahetvornirdeśasya phalam>

[4.199,0]

"etāvataiva siddhepi svabhāvasya pṛthak kṛtiḥ | kāryeṇa saha nirddeśe mā jñāsīt sarvamīdṛśam || 199 ||"

[4.199,1]

etāvatā prayatnānantarīyakatvenaiva svabhāvahetunirdeśepi siddhe prayatnānantaramutpādasyābhivyakteśca tathābhidhānāt | tathāpi svabhāvasya kṛtakatvasya hetoryā pṛthakkṛtiḥ sā kāryeṇa saha śleṣeṇa nirdeśe mā jñāsīt pratipattā sarvvaṃ svabhāvahetumīdṛśaṃ sapakṣe dvidhāvṛttiṃ kṛtakatvādeḥ viparyayavyāptisambhavāt | (199)

{4.200}

[4.200,0]

kiñca |

[4.200,1]

"vyutpattyarthā ca hetūktiruktārthānumitau kṛtā | atra prabheda ākhyātaḥ lakṣaṇantu na bhidyate || 200 ||"

[4.200,2]

anumitau svārthānumāne "hetūktiruktārthā"'bhihitalakṣaṇāpi pratipattṝṇāṃ vyutpa"ttyarthā ca" parārthānumāne "kṛtā" | atra ca "prabheda ākhyātaḥ | lakṣaṇaṃ" punarhetorna "bhidyate" | tathāvidhalakṣaṇahetuvacanasya parārthānumānatvāt | (200)

{4.201}

[4.201,0]

"tenātra kāryaliṅgena svabhāvopyekadeśabhāk | sadṛśodāhṛtiścātaḥ prayatnād vyaktijanmanaḥ || 201 ||"

[4.201,1]

"tena" prayatnāntarīyakatvena "kāryaliṅgena" śleṣanirdeśāt | svabhāvahetudharmabhājā "svabhāvopi" sapa"kṣaikadeśabhāk" bhavati ityakto bhavati | "ata" eva kāryasvabhāvatayā "sadṛśa"sya prayatnānantarīyakatva"syodāhṛti"rā cā rye ṇa kṛtā | "prayatnād"naśca bhāvāt | yadā prayatnād vyaktistadā kāryahetuḥ | yadā janmatadā svabhāvahetuḥ | (201)

{4.202}

[4.202,0]

kāryasvabhāvayoḥ prabhedanirdeśasya kiṃ phalamityāha |

[4.202,1]

"yannāntarīyakā sattā yo vātmanyavibhāgavān | sa tenāvyabhicārī syādityarthaṃ tatprabhedanam || 202 ||"

[4.202,2]

"yannāntarīyakā sattā" bhede sati yamantareṇa heturna bhavati | "yo vā" sva ātmīyaḥ sādhyā"davibhāgavān" | ātmā svabhāvaḥ "sa" kāraṇena "vyāpakena" vā'"vyabhicārī" vyabhicārarahitaḥ "syāt" nānya "ityartha"metat prayojanaṃ | tayoḥ kāryasvabhāvayoḥ prabhedanaṃ | (202)

{4.203}

[4.203,0]

evañca sati |

[4.203,1]

"saṃyogyādiṣu yeṣvasti pratibandho na tādṛśaḥ | na te hetava ityuktaṃ vyabhicārasya sambhavāt || 203 ||"

[4.203,2]

"saṃyogi" samavāyi ekārthasamavāyi ākāśā"diṣu" parābhimateṣu hetuṣu "yeṣu prati"stādātmyatadutpattilakṣaṇo "nāsti | na te hetava ityuktaṃ bhavati" | atadātmano'tadutpatteśca sādhya"vyabhicārasya sambhavāt" | (203)

{4.204}

[4.204,0]

atha saṃyogyādiṣu tadutpattipratibandhosti tadā |

[4.204,1]

"sati vā pratibandhestu sa eva gatisādhanaḥ | niyamo hyavinābhāvo'niyataśca na sādhanam || 204 ||"

[4.204,2]

"sati pratibandhe" sādhyapratipattiheturastu niṣphalā saṃyogyādikalpanā | "niyamo" niyatatvaṃ "hi" sādhanasya sākṣā"davinābhāva" ucyate | sa ca tādātmyatadutpattibhyāṃ nānyathā | "sa ca" tadvikalatvāt sādhye"'niyataḥ" | na sa sādhanaṃ | yathā saṃyogitvepi sa vahnirddhūmasyetisvabhāvakāryasiddhyarthaṃ dvau dvau (pav.4.195) ti vyākhyātaṃ | (204)

{4.205}

<(4) vivādād bhedasāmānya ityasya vyākhyānam>

[4.205,0]

vivādād bhedasāmānya iti vyākhyātavyaṃ |

[4.205,1]

syāt prāṇādimatvaṃ heturyadi vipakṣāddhetuvyatirekaḥ syāt | sa eva tu na sidhyatītyāha |

[4.205,2]

"aikāntikatvaṃ vyāvṛtteravinābhāva ucyate | tacca nāpratibaddheṣu tata evānvayasthitiḥ || 205 ||"

[4.205,3]

vipakṣādbhedo "vyāvṛtte"rbbādhakapramāṇaniścitatvāt | "aikāntikatvamavinābhāva " vyāvṛtteraikāntikatvaṃ svasādhyā"pratibaddheṣu" prāṇādiṣu nāsti | yadi hyātmani pratibaddhāḥ prāṇādayaḥ tadātmanivṛttau nivṛttā vipakṣād gamyeran | anyathā tu pakṣa eva sandehaḥ | kimamī ātmābhāvepi varttante uta neti | yathā ca pratibandhād vyatirekaniścayaḥ | tathā tataḥ pratibandhādevā"nvayasya sthitiḥ" | na tu sahadarśanamātreṇa | (205)

{4.206}

[4.206,0]

tasmāt sādhyasya |

[4.206,1]

"svātmatve hetubhāve vā siddhe hi vyatirekitā | sidhyedato viśeṣe na vyatireko na cānvayaḥ || 206 ||"

[4.206,2]

"svātmatve" hetusvabhāvātmakatve "hetubhāve vā siddhe" sati tadabhāve niyamena vyatirekāt vipakṣād vyāpakakāraṇavyatireke svabhāvakāryahetvo"rvyatirekitā" sidhyet | nānyatheti nyāya eṣaḥ | yataḥ pratibandhenaivānvayavyatirekasiddhiḥ | ato viśeṣe'sādhāraṇe hetau nānvayo na vā vyatirekaḥ sidhyati || (206)

{4.207}

[4.207,0]

evaṃ tarhi sapakṣavipakṣavyatirekābhyāṃ vyāvṛtterviśeṣaḥ katha mā cā rye ṇoktaḥ ityāha |

[4.207,1]

"adṛṣṭimātramādāya kevalaṃ vyatirekitā | uktā'naikāntikastasmādanyathā gamako bhavet || 207 ||"

[4.207,2]

"adṛṣṭimātraṃ" bādakapramāṇarahita"mādāya" parābhiprāyeṇa sapakṣād "vyatireki" | tasyādarśanamātreṇa vyatirekāniścayā"danaikāntika" ācāryeṇoktaḥ | "anyathā" vipakṣād vyatirekaniścaye "gamako" hetu"rbhavet" | tataścānaikāntikavarge na prakṣipyeta | (207)

{4.208}

<(5) sādhyābhāvasya sādhanābhāvena na vyāptatā>

<ka. jīvaccharīraṃ prāṇādimattvādityatra doṣaḥ>

[4.208,0]

nanu sādhyanivṛttau niyamena sādhanaṃ nivarttata iti "sādhyābhāvaḥ sādhanābhāvena" vyāptaḥ | tataśca |

[4.208,1]

"prāṇādyabhāvo nairātmyavyāpīti vinivarttane | ātmano vinivartteta prāṇādiryadi tacca na || 208 ||"

[4.208,2]

"prāṇādeḥ" sādhanasyā"bhāvo nairātmya"sya sātmakatvasādhyābhāvasya "vyāpīti" heto"rātmano" ghaṭādervvipakṣād "vinivarttane" sati "prāṇādirvvinivartta"te | na hyanyathā sādhanābhāvaḥ sādhyābhāvasya ca vyāpako bhavati | tato yatra prāṇādibhāvanivṛttistatra sātmakatvabhāvanivṛttirapīti yadyucyate "tacca na" yuktaṃ | (208)

{4.209–4.210}

[4.209–4.210,0]

"anyasya vinivṛtyānyavinivṛttyerayogataḥ | tadātmā tatprasūtiścennaitat;"

[4.209–4.210,1]

"anyasya" kāraṇasyātmano "vinivṛttyā" prāṇāde"rvvinivṛtterayogataḥ" | tādātmyatadutpattāveva hi sādhyanivṛttau sādhananivṛttiryuktā tatsvabhāvatvāt tadāyattatvācca | sati ca sādhyasādhanayorniyamena nivarttyanivarttakabhāve sādhyābhāvaḥ sādhanābhāvena vyāpyate | prāṇādi"sta"syātmana "ātmā" svabhāvaḥ | "ta"smāt "pra"sūtirvvāsyeti cet | "naitada"sti yuktaṃ | tathā hi |

[4.209–4.210,2]

"ātmopalambhane || 209 ||"

[4.209–4.210,3]

"tasyopalabdhāvagatāvagatau ca prasidhyati | te cātyantaparokṣasya dṛṣṭyadṛṣṭī na sidhyataḥ || 210 ||"

[4.209–4.210,4]

"ātmana upalambhane" sati "tasya" prāṇāde"rupalabdhau" satyāmātmano'"gatau prāṇā"dera"gatau ca" satyāṃ kāryakāraṇabhāvaḥ "prasidhyati | te ca dṛṣṭyadṛṣṭī" kāryakāraṇabhāvasādhane'"tyantapa"ro"kṣa"syātmano "na sidhyataḥ" | atyantaparokṣasya kathamadṛṣṭirapi na sidhyatīti cet | abhāvasādhikā dṛśyānupalabdhirna sidhyatyeva | adṛṣṭimātrantu nābhāvasādhakaṃ | tataḥ prāṇāderātmanā saha pratibandhāsiddhernātmanivṛttyā prāṇādinivṛttisiddhiḥ | (209–210)

{4.211}

[4.211,0]

kiñca |

[4.211,1]

"anyatrādṛṣṭarūpasya ghaṭādau neti vā kutaḥ | ajñātavyatirekasya vyāvṛttervyāpitā kutaḥ || 211 ||"

[4.211,2]

ātmano"nyatra" jīvaccharīre"'dṛṣṭarūpa"sya "ghaṭādau na" sattva"miti" yaducyate ta"tkutaḥ" siddhaṃ | dṛśyānupalabdhyā hyabhāvasiddhiḥ | na cādṛṣṭacare tatsambhavaḥ | "ajñāto "'bhāvo yasya tasyātmano yā "vyāvṛtti"rghaṭādau tasyāḥ prāṇādinivṛttyā "vyāpitā" vyāpanaṃ "kutaḥ" sambhavi | yena jīvaccharīre prāṇādinivṛttyabhāvāt sātmakatvanivṛttyabhāve satyātmasiddhiḥ syāt || (211)

{4.212}

[4.212,0]

nanu yathā ghaṭādau prāṇādyabhāvaniścayastathātmābhāvaniścayopi kiṃ na bhavatītyāha |

[4.212,1]

"prāṇādeśca kvacid dṛṣṭyā sattvāsattvaṃ pratīyate | tathātmā yadi dṛśyeta sattvāsattvaṃ pratīyate || 212 ||"

[4.212,2]

"prāṇādeḥ kvaci"jjīvaccharīre "dṛṣṭyā sattvaṃ" pratīyate | mṛtadehe copalabdhilakṣaṇaprāptasyāsyādṛṣṭyā"'sattvaṃ" pratīyate | "tathā yadi" kvacid dehe "ātmā dṛśyeta" tadā "tatra sattva"masya pratīyeta | anyatropalabhyasvarūpasyāsyānupalabdhera"sattvaṃ pratīyeta | na" cātmopalabdhirasti kvaciditi na tadabhāvaniścayaḥ | (212)

{4.213}

[4.213,0]

yadapyucyate | yadi na sātmakaṃ jīvaccharīraṃ tadāsya prāṇādivirahaprasaṅgo narātmyād ghaṭavaditi prasaṅgasādhanaṃ | taccāyuktaṃ darśayitumāha |

[4.213,1]

"yasya hetorabhāvena ghaṭe prāṇo na dṛśyate | dehepi yadyasau na syād yukto dehe na sambhavaḥ || 213 ||"

[4.213,2]

"yasya" buddhidehātiśayaprayatnā"derhetorabhāvena ghaṭe prāṇo na dṛśyate | dehepi " buddhidehātiśayaprayatnādi"rna syāt" | tadā dehepi hetuvirahāt prāṇāderna"saṃbhavo yukto" yathā mṛtaśarīre | jīvaddehe tu buddhyādisadbhāvādeva prāṇādirucitasaṃbhava iti nātmābhāve tadabhāvaprasaṅgaḥ saṅgataḥ | (213)

{4.214}

[4.214,0]

atha ghaṭajīvaccharīrādīnāṃ nairātmyena yathā sādharmyaṃ tathā prāṇādirahitatayāpi syāt | na ca bhavati | tasmānnirātmake ghaṭādau prāṇādiradṛṣṭo yatra varttate tatra sātmakatvaṃ sādhayatītyāha |

[4.214,1]

"bhinnepi kiñcit sādharmyād yadi tattvaṃ pratīyate | prameyatvād ghaṭādīnāṃ sātmatvaṃ kinna mīyate || 214 ||"

[4.214,2]

ghaṭabhinnepi jīvaddehe "kiñci"nmātreṇa nirātmakatvena "sādharmyāt yadi tattvaṃ" prāṇādivirahitatayā ghaṭasadṛśatvaṃ "pratīyate" tadā"prameyatvā"ddheto"rghaṭādīnāṃ" jīvaccharīra"sātmakatvaṃ kinna mīyate" | (214)

{4.215}

[4.215,0]

"aniṣṭeścet pramāṇaṃ hi sarveṣṭīnāṃ nibandhanam | bhāvābhāvavyavakthāṃ kaḥ ? karttuṃ tena vinā prabhuḥ || 215 ||"

[4.215,1]

"aniṣṭeścet" | nanu "pramāṇaṃ hi sarvveṣṭīnāṃ nibandhanaṃ" | tadvaśenārthānna sthiteḥ | "tena" pramāṇena "bhāvābhāva"yo"rvyavasthāṃ karttuṃ kaḥ prabhuḥ" | yadi ca kiñcit sādharmyamātrāt sādhanaṃ sādhyasādhakaṃ | tadā prameyatvād ghaṭasyāpi sātmakatvasādhanādaniṣṭiranupayuktā | (215)

{4.216–4.217}

<kha. smṛtīcchādayaḥ prāṇādihetuḥ>

[4.216–4.217,0]

yadi tarhi nātmā prāṇāderhetuḥ | kastarhi bhaviṣyatītyāha | yathā yogaṃ |

[4.216–4.217,1]

"smṛtīcchāyatnajaḥ prāṇanimeṣādistadudbhavaḥ | viṣayendriyacittebhyaḥ ;"

[4.216–4.217,2]

"smṛtīcchā"pra"yatne"bhyo jātaḥ "prāṇanimeṣādiḥ" samāhitasya niruddhavāyoḥ samādhivyutthitasya smaraṇāt prāṇavṛttirgāḍhaprahārādibhirvyāhataprāṇasya icchāprayatnābhyāṃ prāṇapravṛttiḥ | svasthasya sādguṇyāt nimeṣādericchāprayatnajatvaṃ vyaktaṃ | teṣāṃ ca smṛtīcchāyatnānā"mudbhavo viṣayendriyacittebhyo" yathāyogaṃ | kvacid viṣayād vadarāde rasanāsravādiheto rasādismṛtirbhavati | indriyādvā vilāderapaṭujānahetoḥ pradīpamaṇḍalādismaraṇaṃ bhavati buddherevātadviṣayasyātītānukūlatādismṛtirudbhavati |

[4.216–4.217,3]

nanu ṣaṭ pravṛttibuddhaya evātmajāḥ pravṛttibuddhijāśca smṛtyādayaḥ | tadbhavāśca prāṇādayaḥ iti paraṃparā'tmahetukā evetyāha | tāḥ ṣaḍbuddhayaḥ |

[4.216–4.217,4]

"tāḥ svajātisamudbhavāḥ || 216 ||"

[4.216–4.217,5]

"anyonyapratyayāpekṣā anvayavyatirekabhāk | etāvatyātmabhāvoyamanavasthānyakalpane || 217 ||"

[4.216–4.217,6]

"anyonyapratyayāpekṣā" yasyā ya ātmīyaḥ pratyayaḥ sahakārikāraṇaṃ indriyādi tasminnapekṣā'yattiryāsāṃ tāstathā satyaḥ svajātisamudbhavāḥ samanantaraprabhavā na tu paraṃparayāpyātmāpekṣiṇya ityarthaḥ | "etāva"ti kāraṇakalāpe"'yamātmabhāvaḥ" ṣaḍāyatanaṃ gṛhīto"'nvayavyatirekabhāk" pratibaddhaḥ kāraṇatvena tatonyasya"kalpane'navasthā" kāraṇānāṃ | tasmānnādṛṣṭasāmarthyasyātmano nivṛttau prāṇādinivṛttiryuktā || (216–217)

{4.218}

[4.218,0]

kiñca |

[4.218,1]

"śrāvaṇatvena tat tulyaṃ prāṇādi vyabhicārataḥ | na tasya vyabhicāritvād vyatirekepi cet katham || 218 ||"

[4.218,2]

"tat prāṇādi"sādhanaṃ "śrāvaṇatvena" hetunā "vyabhicārato"'naikāntikatvāt"tulyaṃ" | naitadasti | tasya śrāvaṇatvasya vipakṣād bahulaṃ vyatirekepi vyatirekasya "vyabhi" | na hi śrāvaṇatvamanityebhyaḥ prāyo vyāvṛttamityanityatvavyatirekāvyabhicāri śakyamavasātuṃ | pakṣa evānityena sahākāryavirodhāt | prāṇādi tu niyamena vipakṣād vyatirekāvyabhicārīti na yuktaṃ śrāvaṇatvena tulyamiti cet | pṛcchatyā cā ryaḥ | prāṇādiśrāvaṇatvenātulyaṃ kathamiti | (218)

{4.219}

[4.219,0]

itara āha |

[4.219,1]

"nāsādhyādeva viśleṣastasya nanvevamucyate | sādhyenuvṛtyabhāvorthāt tasyānyatrāpyasau samaḥ || 219 ||"

[4.219,2]

tasya śrāvaṇatvasyāsādhyād vipakṣādeva na viśleṣo vyāvṛttiḥ kintu sapakṣādapi | prāṇādestu sarvvasya jīvaccharīrasya sātmatvena sādhyatvāt | sapakṣa eva nāstīti kathantato vyāvṛttiriti | atrāha | "nanvevamasādhyādeva" śrāvaṇatvasya "na viśleṣa"ityākhyāne"sādhya" sādhyavati sapakṣe"'nuvṛtte"ranvayasyā"bhāvo'rthā"duktaḥ syāt | yo hi vipakṣamātrādavyāvṛttaḥ sa sapakṣādapi vyāvṛtteranvayarahita ukto bhavati | tathā ca prāṇāderasau sapakṣānuvṛttyabhāvaḥ "samaḥ" | na hi prāṇādisapakṣe kvacit siddhaṃ | sarvvaṃsya jīvaccharīrasya pakṣatvāt | (219)

{4.220}

[4.220,0]

"asādhyādeva viccheda iti sādhyestitocyate | arthāpatyā'ta evoktamekenobhayadarśanam || 220 ||"

[4.220,1]

"asādhyād" vipakṣā"deva" sādhanasya "vicchedo" vyāvṛtti"ritya"bhidhānenārthāpattyasāmarthyena "sādhye" sapakṣe"'stitocyate" | yadi tu sapakṣādapi vyāvṛttistadā vipakṣādeva vyāvṛttirityasaṅgataṃ | yato vipakṣādeva vyāvṛttiriti vyatireka ākṣiptānvaya eva bhavati | ata evā cā rye ṇa "ekena" vyatirekeṇānvayena vā niyamavatā "dṛṣṭenobhaya"muktaṃ | arthāpattyā'nyatareṇobhayadarśanāditi | (220)

{4.221}

[4.221,0]

yasmādaikāntiko vyatireka ākṣiptānvaya eva bhavati | ataḥ |

[4.221,1]

"īdṛgavyabhicāroto'nanvayiṣu na sidhyati | pratiṣedhaniṣedhaśca vidhānāt kīdṛśo'paraḥ || 221 ||"

[4.221,2]

"īdṛg" vipakṣe vyatireko (') "vyabhicāraḥ ananvayiṣu" hetuṣu "na sidhyati" | ya eva sādhyenānvito hetustasyaiva vipakṣādeva vyatirekaḥ | yadi tu satyapi sādhye hetvabhāvastadā sapakṣādapi vyatirekāt kathaṃ vipakṣādeva nivṛttiḥ | kiñca | prāṇādeḥ sapakṣe "pratiṣedha"sya nivṛtte"niṣedho vidhānādaparaḥ kīdṛśaḥ" | pratiṣedhaniṣedho hi vidhireva parasparaparihāreṇāvasthiteḥ | tataḥ prāṇādeḥ "sapakṣānnivṛttirnāstītya"rthād vṛttirevoktā syāditi na vyatirekitvaṃ | (221)

{4.222}

[4.222,0]

syādevaṃ yadi sapakṣo bhavati | kintu |

[4.222,1]

"nivṛttirnāsataḥ sādhyādasādhyeṣveva no tataḥ | neti saiva nivṛttiḥ kiṃ nivṛtterasato matā || 222 ||"

[4.222,2]

sātmakatve sādhye sapakṣo nāstītya"sataḥ sādhyāt" sapakṣāt prāṇāde"rnivṛttirnāsti " vipakṣeṣveva "no" vṛttiriti vyatirekitvamiṣṭaṃ | evantarhi sapakṣāda"sato" heto"rnivṛtternivṛtti"rasmākaṃ astitvena yeṣṭā saiva "kinneti" bhavato "matā" | yadi hyasan nivṛtternādhikaraṇaṃ tadā nivṛttanivṛtteḥ kathaṃ bhaviṣyati | (222)

{4.223}

[4.223,0]

kiñca |

[4.223,1]

"nivṛttyabhāvastu vidhirvvastubhāvo'satopi san | vastvabhāvastu nāstīti paśya bāndhyavijṛmbhitam || 223 ||"

[4.223,2]

"asatopi" sapakṣāddhetu"nivṛtte"rnīrūpāyā a"bhāvastu vidhirvastubhāvo" hetusambhavaḥ sa neṣyate | yadyasati sapakṣe hetunivṛttirnāsti tadā heturevāstītyuktaṃ syāt | "vastuno" heto"rabhāvastu" nivṛttiśabdavācyo "nāstīti paśya bāndhyavijṛmbhitaṃ" pareṣāṃ | asatyasattavamaviruddhaṃ | viruddhantu sattvamityarthaḥ | (223)

{4.224}

[4.224,0]

api ca |

[4.224,1]

"nivṛttiryadi tasminna hetorvṛttiḥ kimiṣyate | sāpi na pratiṣedhoyaṃ nivṛttiḥ kiṃ niṣidhyate || 224 ||"

[4.224,2]

"hetostasminnasa"ti sapakṣe "nivṛttiryadi" nāsti tadā "kiṃ vṛttiriṣyate" vidhiniṣedhayoranyonyavyavacchedātmatvādekapratiṣedhasya tadaparavidhināntarīyakatvāt | tataścānvayavyatirekitvāt prāṇādirna vyatirekī | "sā" vṛttira"pi nā"sati sapakṣa iti cet | nanu vṛttiniṣedhaḥ "pratiṣedhoyaṃ" nivṛttyātmakaḥ | tataścāsato vṛttinivṛtteradhikaraṇatvāt | tasmi"nnivṛttiḥ kiṃ niṣidhyate" | satyāñca nivṛttau śrāvaṇatvavadasādhāraṇaṃ prāṇādi syāt | (224)

{4.225}

<ga. śābdo vyavahāro vidhipratiṣedhaprayojanaḥ>

[4.225,0]

athādhikaraṇatayā'pādānatayā vā sataḥ pratītirnāstīti na tasmānnivṛttirityucyate | etadarthaṃ hi |

[4.225,1]

"vidhānaṃ pratiṣedhañca muktvā śābdosti nāparaḥ | vyavahāraḥ sa cāsatsu neti prāptātra mūkatā || 225 ||"

[4.225,2]

"vidhānaṃ pratiṣedhañca muktvā'paraḥ śa(ā)bdo" vyavahāro "nāsti" tayoreva śabdapratipādyatvāt | "sa ca" vidhipratiṣedha"vyavahāro'satsu nāstīti | atrā"satsu "mūkataiva " | tathā hyasati vidhivyavahārastāvannāstyeva | pratiṣedhopi tvanmate nāstīti yuktaṃ mūkatvaṃ | (225)

{4.226}

[4.226,0]

kiñca |

[4.226,1]

"satāñca na niṣedho'sti so'satsu ca na vidyate | jagatyanena nyāyena nañarthaḥ pralayaṃ gataḥ || 226 ||"

[4.226,2]

"satāñca" padārthānāṃ "na niṣedhosti" vidyamānatvāt | sa pratiṣedho'"satsu" tvadabhiprāyād "vidyate | anena nyāyena nañorthaḥ" pratiṣedho "jagati" viṣaye "pralayaṃ""gataḥ" | (226)

{4.227}

[4.227,0]

"deśakālaniṣedhaśced yathāsti sa niṣidhyate | na tathā na yathā sosti tathāpi na niṣidhyate || 227 ||"

[4.227,1]

kvacit satāmevārthānāmanyayo"rdeśakāla"yornañādinā "niṣedha" iṣṭa"ścet | yathā" yaddeśakālasambaddhatvena "so'rtho" nāsti tathā "niṣidhyate" tvadabhiprāyādato "niṣedhāyo"gāt | "yathā" cāsti sa "tathā"pi na niṣidhyate satvāt | (227)

{4.228}

[4.228,0]

"tasmādāśritya śabdārthaṃ bhavābhāvasamāśrayam | abāhyāśrayamatreṣṭaṃ sarvaṃ vidhiniṣedhanam || 228 ||"

[4.228,1]

"tasmācchabda"syārthamāropitabahīrūpamanyavyavacchedama"bā"yaṃ bāhyaviṣayarahitaṃ ya eva "bhāvābhāva"yorvvidhipratiṣedhavikalpapratipādyayoḥ "samāśraya"stamā"śritya" vyavahāre "sarvvaṃ vidhiniṣedhanamiṣṭaṃ" | (228)

{4.229}

[4.229,0]

yadi vastu śabdavikalpābhyāṃ viṣayīkriyate sarvvathā pratīteḥ śabdapramāṇāntaravaiphalyaprasaṅgaḥ | tatonyāpoha eva vidhiniṣedhasambandhayorvviṣayaḥ | tathā śabdāt sattvāsattvābhyāṃ vastunaḥ pratītau vidhiniṣedhayoravaiphalyaprasaṅgaḥ | tasmāt bhāvābhāvasādhāraṇo'nvayavyavacchedo vidhipratiṣedhābhyāṃ sambadhyata iti |

[4.229,1]

"tābhyāṃ sa dharmī sambaddhaḥ khyātyabhāvepi tādṛśaḥ | śabdapravṛtterastīti sopīṣṭo vyavahārabhāk || 229 ||"

[4.229,2]

"tābhyāṃ" vidhipratiṣedhābhyāṃ "sa" śabdārtho "dharmī sambaddhaḥ khyāti"vastuto"'bhāvepi " vidhipratiṣedhasambaddhasyārthasya | na hi śabdārtha eva kaścit bāhyābāhyārthayorayogāt | taditarasya cābhāvādityukteḥ | kuta eva vidhiniṣedhābhyāṃ tasyā sambandhaḥ syāt | tathā"pi sa" vidhiḥ pratiṣamadhaśca"śabdapravṛtterastīti vyavahāra" | śabdo hi pravarttamāno vidhipratiṣedhavyavahāraṃ vastuto'santamapyavidyābhyāsato vāsanāvaśādupadarśayatīti tadanurodhāt sannucyate | (229)

{4.230–4.231}

[4.230–4.231,0]

"anyathā syāt padārthānāṃ vidhānapratiṣedhane | ekadharmasya sarvātmavidhānapratiṣedhanam || 230 ||"

[4.230–4.231,1]

"anānātmatayā;"

[4.230–4.231,2]

"anyathā" yadyevaṃ neṣyate tadā "padārthānāṃ vidhānapratiṣedhane"'bhyupagamyamāne yadi dharmā dharmiṇo'bhinnāstadaikasya "dharmasya" vidhāne pratiṣedhane vā kṛte "sarvveṣāṃ" dharmāṇāṃ dha"rmyātma"bhūtānāṃ "vidhānapratiṣedhanaṃ syāt" | (230) teṣāṃ dharmāṇāmekadharmisvabhāvatvenānānātmatayaikasvabhāvatayaikasya dharmasya vidhiḥ pratiṣedho vā sarvvasya bhavet ||

[4.230–4.231,3]

"bhede nānāvidhiniṣedhavat | ekadharmiṇyasaṃhāro vidhānapratiṣedhayoḥ || 231 ||"

[4.230–4.231,4]

dharmiṇaḥ sakāśād dharmāṇāṃ "bhede"'bhyupagamyamāne "eka"smin "dharmiṇi" dharmāṇāṃ "vidhānapratiṣedhayorasaṃhāraḥ" sāmānādhikaraṇyaṃ na syāt | "nānāvidhi" | svatantrānekapadārthavidhiniṣedhāviva naikatra vastuni sāmānyādhikaraṇyabhājau | (231)

{4.232–4.233}

[4.232–4.233,0]

asmanmate tu |

[4.232–4.233,1]

"ekadharmiṇamuddiśya nānādharmasamāśrayam | vidhāvekasya tadbhājamivānyeṣāmupekṣakam || 232 ||"

[4.232–4.233,2]

"niṣedhe tadviviktañja tadanyeṣāmapekṣakam | vyavahāramasatyārthaṃ prakalpayati dhīryathā || 233 ||"

[4.232–4.233,3]

śabdārtha dharmiṇamekaṃ "nānādharmasamāśrayamekasya" dharmasya "vidhau" kriyamāṇe "tadbhāja"dharmasambaddhami"vānyeṣāṃ" vidhipratiṣedhābhyāmaparāmṛṣṭānāṃ dharmāṇāmu"pekṣakaṃ" | tathaikadharmasya"niṣedhe" kriyamāṇe ekaṃ dharmiṇaṃ nānādharmasamāśrayaṇaṃ "tena" niṣidhyamānena dharmeṇa "vivikta"meva "tadanyeṣāṃ" niṣidhyamānadharmetareṣāṃ dharmāṇā"mapekṣakamu"ddiśya "yathā" kalpikā "dhīrvyavahāraṃ" paramārthato"'satyārthaṃ kalpayati" | (232–233)

{4.234}

[4.234,0]

"taṃ tathaivāvikalpārthaṃbhedāśrayamupāgatāḥ | anādivāsanodbhūtaṃ bādhante'rthaṃ na laukikam || 234 ||"

[4.234,1]

"tathaiva" kalpanānatikrameṇa "ta"mvyavahāramartha"bhedāśrayama"nyavyāvṛttiviṣaya"manādi" | yathā tattvena vikalpopagatāḥ pratipannā vyavaharttāro laukikaṃ bauddha"marthaṃ" śabdapratipādita"nna bādhante" vyavahārocchedaprasaṅgāt | (234)

{4.235}

<gha. dharmabhedavyavahāravicāraḥ>

[4.235,0]

kathaṃ punarddharmabhedo vyavahriyate ityāha |

[4.235,1]

"tatphalo'tatphalaścārtho bhinna ekastatastataḥ | taistairupaplavairnītasañcayāpacayairiva || 235 ||"

[4.235,2]

arthaḥ śabdādista"tphalaḥ" śrotravijñānādihetu"ratatphalaśca"kṣurvvijñānādyahetustato gandhādeḥ śrotrajñānāhetoḥ | "tato" rūpādikāccakṣurvvijñānaheto"rbhinno" vyāvṛttastattadvyāvṛttiviśiṣṭatayā kalpitadharmidharmanānātvaḥ paramārthata "ekastaistairupaplavaiḥ" kalpitadharmabhedavidhiniṣedhayorgocarairvvikalpairyathākramaṃ dharmidharmāṇāṃ "nīcaḥ prāpitaḥ "yaśca yaistai"riva" yathādhyavasāyaṃ | (235)

{4.236}

[4.236,0]

vastutaḥ |

[4.236,1]

"atadvānapi sambandhāt kutaścidupanīyate | dṛṣṭiṃ bhedāśrayaistepi tasmādajñātaviplavāḥ || 236 ||"

[4.236,2]

"bhedāśrayai"rvyāvṛttiviṣayai"ratadvān" dharmabhedena tatsañcayāpacayābhyāṃ rahitopi śabdādi"dṛṣṭiṃ" pratītavyavahāramu"panī"yate | vikalpāstāvad vāsanāvaśāt tathopadarśayanti | vyavaharttārastu kasmād vimṛśya na nivarttanta ityāha | arthe "teṣāṃ vyāvṛttyāśrayeṇa" kalpitadharmāṇāṃ "kutaścit sambandhāt" tadarthakriyāprāpteḥ paritoṣādarthakriyārthināṃ vyavahāriṇāṃ dharmabhedād yathārthatvena vimarśādādara iti "te" vyavaharttāro"pyajñātaviplavā" dharmabhedavidhipratiṣedhavyavahārasyeti yathārthameva tat manyanta iti | tasmāt paramārthato'satyeva dharmiṇi vidhipratiṣedhavyavahārāt asatopi sapakṣād vipakṣād vā hetunivṛttiḥ sandigdhā | (236)

{4.237}

[4.237,0]

kiñca | prāṇādeḥ sapakṣo nāstīti tato na vyatireka iti yadyucyate tadasaṅgatamityāha |

[4.237,1]

"sattāsādhanavṛtteśca sandigdhaḥ syādasanna saḥ | asatvañcābhyupagamādapramāṇanna yajyate || 237 ||"

[4.237,2]

ātmanaḥ "sattāyāṃ sādhana"sya prāṇāde"rvṛtteḥ" kāraṇāt vādiprativādinorātmā "sandigdha syāt" | na hyasattayā niścite'rthe kaścit sādhanamāha | prativādī ca tatsādhanaṃ śṛṇvan kathamasandigdho nāma | ātmasandehācca sapakṣo "nāsan" tat kathamucyate sapakṣāsatvāt na tato vyāvṛtta iti vyatirekī prāṇādiḥ | syādetat | prativādinaḥ sātmatvena kasyāścidaniṣṭeḥ sapakṣābhāva ucyate |

[4.237,3]

nanu parābhyupagamapramāṇamapramāṇamvā | pramāṇañcennairātmyameva tarhi siddhaṃ | alamātmasādhanopanyāsaprayāsena | athā"pramāṇaṃ" | parasyābhyupagamāt apramāṇakāt sapakṣasatvaṃ ca "na yujyate" | (237) tasmād |

{4.238}

[4.238,0]

"asato vyatirekepi sapakṣād vinivarttanam | sandigdhaṃ tasya sandehād vipakṣād vinivarttanam || 238 ||"

[4.238,1]

a"sataḥ sapakṣā"ddheto"rvya"ti"rekepyu"pagamyamāne prāṇādeḥ sapakṣād "vinivarttanaṃ sandigdhaṃ " sapakṣa"sandehāt" | yadi sapakṣābhāveā'sandigdha evaṃ hetuvyāvṛttibhāvopyasandigdhaḥ syāt | tatsandehe tasyāpi sandehaḥ | sapakṣād vyāvṛttisandehe "vipakṣād vinivarttanaṃ" prāṇādeḥ sandigdhaṃ | (238)

{4.239}

[4.239,0]

kathamityāha |

[4.239,1]

"ekatra niyame siddhe sidhyatyanyanivarttanam | dvairāśye sati dṛṣṭeṣu syādadṛṣṭepi saṃśayaḥ || 239 ||"

[4.239,2]

"ekatra" sapakṣe sattvasya "niyame siddhe" sati "anya"to vipakṣā"nnivarttanaṃ sidhyati" | yo hi pakṣa eva bhavati sa niyamād vipakṣe na bhavati | yadi tu vipakṣepi syāt sapakṣe sattā niyamo vyāhanyeta |

[4.239,3]

nanu sātmakatvānātmakatvābhyāṃ dvairāśyaṃ bhāvānāṃ | tatra nirātmakeṣu ghaṭādiṣu dṛṣṭaḥ prāṇādirarthāt sātmakeṣu vyavatiṣṭhata iti prāṇāderato yuktaṃ sātmakatvānumānamityāha | dvairāśye sati bhāvānāṃ ghaṭādiṣu nirātmakeṣu dṛṣṭeṣu bahulaṃ prāṇādāva "dṛṣṭepi" deśādiviprakṛṣṭeṣu prāṇādisattā"saṃśayaḥ" kadācit kvacinnirātmakā api prāṇādiyuktāḥ syuḥ bādhakābhāvāt | (239) tathāhi |

{4.240}

[4.240,0]

"avyaktivyāpinopyarthāḥ santi tajjātibhāvinaḥ | kvacinna niyamodṛṣṭyā pārthivālohalekhyavat || 240 ||"

[4.240,1]

"tasyā"mekasyāṃ "jātau" sambha"vinopyarthā" dharmā "avyaktivyāpino" niḥśeṣatadvyaktya"sambhavinaḥ santiḥ" tataḥ kvacid ghaṭādau nirātmake prāṇādirnāṃstītya"dṛṣṭyā"darśanamātreṇa samasteṣu nirātmakeṣu na prāṇādyabhāvasya "niyamaḥ" | bahuṣu "pārthi"veṣu kāṣṭhapāṣāṇādiṣu lohalekhyatvadarśanepi pārthiva eva vajre'lohalekhyatvadarśanepi pārthiva evavajre"'lohalekhyatvavat" | alohalekhyasyeva nāsambhavasya niyamaḥ | (240)

{4.241}

[4.241,0]

"bhāve virodhasyādṛṣṭeḥ kaḥ santehaṃ nivārayet |"

[4.241,1]

nirātmakatvena saha prāṇāde"rvvirodhasyādṛṣṭe"rnirātmakeṣvapi bhāveṣu prāṇāderbhāve sattāyāṃ "kaḥ sandehaṃ nivārayet" | na hi prāṇādernairātmyena sahānavasthānalakṣaṇo virodhaḥ | kvacinnivarttyanivarttakabhāvānupalabdheḥ nāpyanyonyaparihārasthitilakṣaṇaḥ parasparavyavacchedātmakatvābhāvāt |

[4.241,2]

syādetat | nairātmyaviruddhenātmanā vyāptatvāt prāṇādeḥ paramparayā nairātmyena virodha ityāha |

[4.241,3]

"kvacid viniyamāt konyastatkāryātmatayā sa ca || 241 ||"

[4.241,4]

tasyātmanaḥ "kāryatayā" ātmatayā prāṇādeḥ "kvacidā"tmani "viniyamā"nniyatatvāt "konyaḥ" paramparayā virodhaścoktaḥ syāt | tādātmyatadutpattibhyāmeva kenacit kiñcid vyāpyate nānyathā | (241)

{4.242}

[4.242,0]

na cātmano'tyantaparokṣatayā te sidhyataḥ | tatkathantannimittakavirodhasthitiḥ |

[4.242,1]

"nairātmyādapi tenāsya sandigdhaṃ vinivartanam |"

[4.242,2]

"tena" sākṣātparamparayā ca virodhābhāvena "nairātmyād" vipakṣā"dapi" śabdānna kevalaṃ sapakṣā"dasya" prāṇāde"rnivarttanaṃ sandigdhaṃ" | sandigdhānvayavyatirekaḥ prāṇādirityarthaḥ |

[4.242,3]

nāsti tāvaduktakrameṇa nairātmyāt prāṇādinivṛttiḥ |

[4.242,4]

"astu nāma tathāpyātmā nānairātmyāt prasidhyati || 242 ||"

[4.242,5]

"astu nāmā"ṅgīkārāt "tathāpi" jīvaccharīre"'nairātmyānnai"rātmyābhāvāt prāṇādimatvasādhitā"dātmā na sidhyati" | (242)

{4.243}

[4.243,0]

yanna viruddhayorekābhāvādanyatarasyāvaśyaṃ siddhirbhatyevetyāha |

[4.243,1]

"yenāsau vyatirekasya nābhāvaṃ bhāvamicchati | yathā nāvyatirekepi prāṇādirnna sapakṣataḥ || 243 ||"

[4.243,2]

"yena" kāraṇe"nāsau" vādī vyatirekasyā"bhāvaṃ bhāva"manvayaṃ "necchati | yathā" prāṇādirasataḥ sapakṣataḥ | "avyatireke" vyatirekābhāve"pi na sapakṣe" satveneṣṭaḥ | tathā nairātmyanivṛttāvapi ātmabhāvo jīvaccharīre na syāt | (243)

{4.244}

[4.244,0]

tasmāt |

[4.244,1]

"sapakṣāvyatirekī ceddheturheturatonvayī | nānvayyavyatirekī cedanairāmtyaṃ na sātmakam || 244 ||"

[4.244,2]

"sapakṣāvyatirekī" prāṇādirnairātmye nivarttamānaḥ sattāmātmano gamayan "hetuśce"stadā'ta eva nyāyāt prāṇādi"heturanvayī" syāt | sapakṣāt prāṇādernivṛttyabhāva eva bhāvaḥ | sa cānvayaḥ | sapakṣā"davyatirekī" vyatirekarahitaḥ prāṇādi"rnānvayī "ṣyate tadā tadvada"nairātmyaṃ" nairātmyarahitaṃ śarīraṃ"na sātmakaṃ" syāt | (244)

{4.245}

[4.245,0]

kiñca |

[4.245,1]

"yannāntarīyakaḥ svātmā yasya siddhaḥ pravṛttiṣu | nivarttakaḥ sa evātaḥ pravṛttau ca pravarttakaḥ || 245 ||"

[4.245,2]

"yasya" svātma(ā) svabhāvo "yannāntarīyakaḥ" yadanvayavyatirekānuvidhāyī pratibandhakasya vahnyādeḥ "pravṛttiṣu" vidhiṣu siddhaḥ | "sa eva" nivarttamānaḥ tasyānuvihitānvayavyatirekasya "nivarttakaḥ" | "ataḥ" pravṛttiviṣayatvāt "pravṛttau" svasattāyāñca tasyāvaśyaṃ pravṛtteḥ karttā heturbhavati | yathā dhūmo dahananāntarīyakatayā siddho dahananivṛttipravṛttibhyāṃ nivarttate pravarttate ca | (245)

{4.246}

[4.246,0]

"nāntarīyakatā sā ca sādhanaṃ samapekṣate | kārye dṛṣṭiradṛṣṭiśca kāryakāraṇatā hitā || 246 ||"

[4.246,1]

"sā ca nāntarīyakatā sādhanaṃ" niścāyakaṃ māna"mapekṣate" gamakatvahetvadhikāre'niścitagamakatvanibandhasyāhetutvāt | sādhanañca "kārye" kāraṇānvayavati "dṛṣṭi"stadvyatirekavati "cādṛṣṭiḥ" | na tu sapakṣavipakṣayordarśanādarśanamātrakaṃ | hi yasmāt tatkāryadṛṣṭyadṛṣṭī kāryakāraṇatā kāraṇabhāvābhāvaprayukte kāryabhāvābhāvadarśane kāryakāraṇatoktā | anyaniścayopāyatādarśanārthaṃ | (246)

{4.247}

[4.247,0]

tataśca |

[4.247,1]

"arthāntarasya tadbhāve'bhāvāniyamato'gatiḥ |"

[4.247,2]

akāraṇasyā"rthāntarasyā"tmana"sta"sya prāṇāde"rbhāve"'bhāvā"niyama"to'vaśyambhāvā"bhāvāt aga"tirapratītiḥ |

[4.247,3]

nanvātmānvayavyatirekānuvidhānāt prāṇādaya ātmānaṃ tatkāryatayānumāpayiṣyantītyāha |

[4.247,4]

"abhāvāsambhavāt teṣāmabhāve nityabhāvinaḥ || 247 ||"

[4.247,5]

tasyātmano "nityabhāvinaḥ" sarvvakālasthāyinaḥ kadācidabhāve sati "teṣāṃ" prāṇādīnā"mabhāva"syā"sambhavāt" | yadi vyatirekamantareṇānvayamātrādātmakāryatā prāṇādīnāṃ tadā kālākālādikāryatāpi syāt | yā yasya samānatvāt | tataśca tānapyanumāpayeyuḥ kālādinivṛttiśca prāṇādinivṛttyā vyāpyate | tato yatra prāṇādinivṛttirasti tatra kālādinivṛttirapi syāt | evaṃ vyāpyasadbhāvāt | na ca kālarahitaḥ kaścidasti | (247)

{4.248}

<(6) ka. sāmagrīśaktibhedād viśvarūpatā>

[4.248,0]

kiñca |

[4.248,1]

"kāryasvabhāvabhedānāṃ kāraṇebhyaḥ samudbhavāt | tairvinā bhavatonyasmāt tajjaṃ rūpaṃ kathaṃ bhavet || 248 ||"

[4.248,2]

"kāryasvabhāvabhedānāṃ" yathā svaṃ kāraṇebhyaḥ"samudbhavāt" kāraṇāt kevalādanvayāt kāryakāraṇabhāvepi kāryabhāvāṅgīkārāt taiḥ kāraṇai"rvvinā " kāryasya "rūpaṃ tajjaṃ kathaṃ bhavet" | na hi vahnijaṃ yuktaṃ pratyekaṃ vyabhicārāderhetutvaprasaṅgāt || (248)

{4.249}

[4.249,0]

"sāmagrīśaktibhedāddhi vastūnāṃ viśvarūpatā | sā cenna bhedikā prāptamekarūpamidaṃ jagat || 249 ||"

[4.249,1]

"sāmagrīṇāṃ śaktibhedāddhi vastūnāṃ" kāryāṇāṃ "viśvarūpatā" nānātmatā | "sāmagrī " svabhedena kāryāṇāṃ "na" bhedikā | "jagadidamekarūpaṃ prāptaṃ" | (249)

{4.250}

[4.250,0]

nanu kāraṇāni kāryaṇāni kāryamātrāṇi janayanti | na teṣāṃ parasparato bhedamapi tato dhūmaḥ pāvakādiva śakramūrdhnopi jāyeta | ityāha |

[4.250,1]

"bhedakābhedakatve syād vyāhatā bhinnarūpatā | ekasya nānārūpatve dve rūpe pāvaketarau || 250 ||"

[4.250,2]

asyāḥ sāmagrayā "bhedakatve" bhinnatve bhinnasāmagrīkāryavilakṣaṇakāryajanakatve'bhedakatve ca sāmagrayantarakāryajanakatve'bhyupagamyamāne ekasyāḥ sāmagrayā "bhinna" nānātmā'bhyupagatā "syāt" | sā ca "vyāhatā" | tathā hi "dhūmāgnyādisāmagrī" sāmagrayantarakāryavilakṣaṇaṃ janayantī tasya bhedikā pratītā | yadi ca sāmagrayantarakāryaṃ ca sā janayet "tadā'bhedikā" ca syāt | tathā "caikasya" śakramūrdhno "nānā" syātāṃ | dhūmajanakatvād vahnitvaṃ vilakṣaṇarūpatvāccāvahnirūpatvaṃ | na caite ekasya yukte rūpabhedalakṣaṇatvād vastubhedasya | (250)

{4.251}

[4.251,0]

"tat tasyā jananaṃ rūpamanyasya yadi saiva sā |"

[4.251,1]

"tat" tasmāt "tasyāḥ" śakramūrddhādisāmagrayā "jananaṃ" dhūmotpādakaṃ "rūpaṃ yadi" vidyate tadā "saiva" dahanātmikaiva "sā" śakramūrddhādisāmagrī | agnidhūmayoranvayavyatirekadarśanāt sa evāgniryo dhūmajanakaḥ | sa eva dhūmo yo'gnijanya iti niścitatvāt |

[4.251,2]

"na tasyā jananaṃ rūpaṃ tat tasyāḥ saṃbhavet katham || 251 ||"

[4.251,3]

atha "tasyāḥ" śakramūrddhādisāmagrayā "jananaṃ rūpaṃ" nāstīti tadā "tad" dhūmākhyaṃ rūpaṃ vahnijanya"masyāḥ kathaṃ saṃbhavet" | na hyadhūmahetorddhūmajanma yuktaṃ | yato dhūmajanaka eva vahnirvahnijanyaśca dhūmaḥ | (251)

{4.252}

[4.252,0]

"tataḥ svabhāvau niyatāvanyonyaṃ hetukāryayoḥ | tasmāt svadṛṣṭāviva tad dṛṣṭe kāryepi gamyate || 252 ||"

[4.252,1]

"tato hetukāryayo"ragnidhūmādyoḥ "svabhāvau niyatau anyonyaṃ" tajjanakatvatadbhāvitvābhyāṃ | "tasmāt" kāraṇakāryayorniyamādavyabhicārahetoḥ yathā "svasya" kāraṇātmane(ā)vahneḥ "dṛṣṭau" tatkāraṇatvaṃ gamyate tadvat sākṣād darśanābhāve "kāryepi" dhūme "dṛṣṭe" tatkāraṇe parokṣamanumānabuddhyā "gamyate" sākṣāt paraṃparayā vā tadutpannena jñānena pratīyamānasya vyabhicārābhāvāt || (252)

{4.253}

[4.253,0]

"ekaṃ kathamanekasmāt kledavaddugdhavāriṇaḥ |"

[4.253,1]

para āha | na yadyekamekasmādeva bhavati ta"daikaṃ" kāryaṃ "kathamanekasmād" bhavati | udāharaṇamāha | "kledavat" taṇḍulādyavayavaśaithilyamiva "dugdhādvāriṇaśca" | agnisahakāri dugdhaṃ vāri ca svayaṃ pṛthak taṇḍulādervviklittiṃ janayad dṛśyate ||

[4.253,2]

"dravaśakteḥ yataḥ kledaḥ sā tvakaiva dvayorapi || 253 ||"

[4.253,3]

siddhāntī | ayuktametat | anyo hi dugdhena janitaḥ kledo'nyaśca vāriṇā | rasavīryapariṇāmākārabhedāt | tat kathamekasmādanekotpādaḥ |

[4.253,4]

atha satyapyavāntarabhede vijātīyavyāvṛttyā "kleda" eka ucyate tadā dugdhavāriṇoryato yasyā "dravya"janikāyāḥ "śakteḥ" kledo jāyate "sā" śaktistu "dvayorapi" vijātīyavyāvṛtte"rekaiva" | tat kathamanekasmādekotpattiḥ || (253)

{4.254}

[4.254,0]

"bhinnābhinnaḥ kimasyātmā bhinnotha dravatā katham | abhinnetyucyate buddhestadrūpāyā abhedataḥ || 254 ||"

[4.254,1]

paraḥ | yadi dugdhasya kledajananaśaktyātmatayā vāriṇā sahābheda iṣyate tadā "bhinnābhinno'syātmā kima"bhyupagantavyaḥ | śaktyātmatayā'bhedāt | ākārabhedācca bhedāt | uttaramāha |

[4.254,2]

na bhinnābhinna ātmā kintu "bhinna" eva | "kathantarhi" dvayorapi "dravatā"'bhinnā kledaheturityucyate dravatvasyābhedāt | abhedoktirbhedoktyā virudhyate |

[4.254,3]

yadi nāma svasvabhāvasthitatvād bhāvānāṃ bheda eva pāramārthikaḥ tathāpi kecid bhāvā bhinnā api svahetubalāyātasvarūpaviśeṣāt ekakāryakṛta iti "buddhe"lpikāyā"stadrūpāyā" ekapratyavamarśākārāyā "abhedataḥ" kāraṇāt dravatākledahetu"rabhinnetyucyate" | tadekavyāvṛttiviṣayasyāvasāyasyānurodhāt | ekatvavyavahāro na pāramārthika ityarthaḥ | (254)

{4.255}

[4.255,0]

"tadvad bhedepi dahano dahanapratyayāśrayaḥ | yenāṃśenādadhad dhūmaṃ tenāṃśena tathā gatiḥ || 255 ||"

[4.255,1]

"tadvat" kṣīrodakavat | avāntara"bhede" satyapi "dahano" svabhāvena svarūpoṣṇasparśādyātmakenānagnivyāvṛttena "dahana" iti "pratyaya"sya vyavahārasya"śrayo" viṣayastena svabhāvena dhūmamādadhat janayat dhūmā"śra"yo bhavati | "tena dhūmāśrayatvena" kāraṇena dhūmāliṅgād dahano hetuḥ | "tathā"'nagnivyāvṛttitvena gamyate | (255)

{4.256}

[4.256,0]

tathā hi |

[4.256,1]

"dahanapratyayāṅgādevānyāpekṣāt samudbhavāt | dhūmotadvyabhicārīti tadvat kāryaṃ tathāparam || 256 ||"

[4.256,2]

"dahanapratyaya"syā"ṅgā"nnimittā"devā"gnilakṣaṇāda"nyāpekṣādā"rdrendhanādisahāyāt "samu"dutpatteḥ kāraṇād "dhūmo'tadvyabhicārīti" tadvat dhūmavat | "aparamapi kāryaṃ" tathā svakāraṇāvyabhicāri boddhavyaṃ | (256)

{4.257}

[4.257,0]

kiṃ punarddhūmo vahriṃ na vyabhicaratītyāha |

[4.257,1]

"dhūmendhanavikārāṅgatāpade dahanasthiteḥ | anagniścedadhūmo'sau sadhūmaścet sa pāvakaḥ || 257 ||"

[4.257,2]

"dhūma"syendhana"vikārā"dera"ṅgaṃ" hetustasya bhāvo dhūmendhanavikārāṅgatā tasyāḥ pade āśrayavastuni "dahanasthite"ragnitāvyavahārācchakramūrdhā"'nagni"rddhūmendhanavikārakārī na "cedi"ṣyate | tato jāyamānaḥ padārtho"sau" dṛśyamāno'"dhū"mo vāṣpādireva | "na" hyagnijanyo'nagnirbhavati | sarvvathā sāmyāt "sadhūmaścedi"ṣyate tarhi "sa" valmīkaḥ "pāvaka" eva dhūmajanakasyaiva pāvakatvāt | deśakālasvabhāvapratītiniyamo hi bhāvānāṃ nākasmikaḥ | tathātve'tiprasaṅgāt | na ca nānāhetukaḥ pratyekaḥ vyabhicāre'hetutvaprasaṅgāt tasmānniyatahetukaḥ | yadi cānvayavyatirekābhyāmupalabdhāgnikāraṇabhāvo dhūmaḥ śakramūrdhno jāyate | tadā vahnereva śakramūrddhā | athānagnistathā'dṛśyamānatvāt tathā sopi na dhūmo vāsyādireva ākārasāmyāttu dhūmābhaḥ | tasmātkāryakāraṇabhāvasya nāntarīyakateti sthitaṃ || (257)

{4.258}

[4.258,0]

"nāntarīyakatā jñeyā yathāsvaṃ hetvapekṣayā | svabhāvasya yathoktaṃ prāk vināśakṛtakatvayoḥ || 258 ||"

[4.258,1]

"svabhāvasya" ca heto"rnāntarīyakatā" sādhyā avinābhāvitā "jñeyā | yathāsvaṃ" yasya svabhāva"hetorya" ātmīyastādātmyasādhako hetuḥ sādhanaṃ tasyā"pekṣayā | yathā "stādātmyasādhanaṃ avaśyaṃ hi kṛtakānāmvināśaḥ | na cārthasāpekṣāṇāmavaśyaṃ bhāvaḥ | tataḥ svabhāvata eva kṛtakānannaśvarāṇāṃ vināśaṃ pratyanapekṣitvāditi darśitaṃ | tadeva svabhāvakāryayoravyabhicāritvāddhetutvaṃ | na ca prāṇāderātmakāryatvaṃ siddhamiti kathaṃ hetutā | (258)

{4.259}

<kha. prāṇāderukto doṣa ācāryeṇa>

[4.259,0]

nanvayaṃ prāṇāderukto doṣakalāpi ā cā rye ṇe ṣṭa iti kathaṃ gamyata ityāha |

[4.259,1]

"ahetutvagatinyāyaḥ sarvoyaṃ vyatirekiṇaḥ | abhyūhyaḥ śrāvaṇatvokteḥ kṛtāyāḥ sāmyadṛṣṭaye || 259 ||"

[4.259,2]

sarvvasyāsādāraṇasya doṣaduṣṭatvena "sāmyadṛṣṭaye" tulyatopadarśanāyā cā rye ṇa "śrāva"syāsādhāraṇasya "yoktiḥ kṛtā" tasyā "evāyaṃ vyatirekiṇaḥ" prāṇāderanyasya ca hetora"hetutvagatinyāyaḥ sarvvo'bhyūhyaḥ" | (259)

<iv.vii>

<(7) anupalabdhicintā>

<(1) anupalabdheḥ pṛthagagrahaṇe kāraṇam>

{4.260}

[4.260,0]

nanu yathā svabhāvakāryasiddhyarthaṃ dvau hetū uktau tathā'nupalabdhirapi vaktuṃ yuktā hetutvāt | svabhāvānupalabdhistāvat tādātmyapratibandhāt svabhāvahetorna bhidyata iti svabhāvaheturnirdeśādeva nirddiṣṭā | kāraṇavyāpakānupalabdhibhyāñca niṣedhyānupalabdhireva pratipādyata iti na tepi svabhāvānupalabdherbhidyante | udāharaṇantarhi kasmānnoktamityāha |

[4.260,1]

"hetusvabhāvanivṛttyaivārthanivṛttivarṇanāt | siddhodāharaṇetyuktānupalabdhiḥ pṛthag na tu || 260 ||"

[4.260,2]

trividhāpyanupalabdhirvvipakṣā"ddhetoḥ" kāraṇasya "svabhāva"sya vyāpakasya nivṛtyaivārthasya kāryasya vyāpyasya ca "nivṛttervvarṇanāt siddhodāharaṇeti na pṛthaguktā" | svabhā"vānupalabdhiḥ" kāraṇavyāpakābhāvasādhikā | tayoranupalabdhistu kāryavyāpyābhāvasādhanīti trividhānupalambhodāharaṇaṃ siddhaṃ | (260)

{4.261}

[4.261,0]

upalabdhilakṣaṇaprāptaviṣayatvamanupalabdhervviśeṣaṇaṃ kathaṃ "siddhamiti cedāha" |

[4.261,1]

"tatrāpyadṛśyāt puruṣāt prāṇāderanivartanāt | sandehahetutākhyātyā dṛśyerthe seti sūcitam || 261 ||"

[4.261,2]

"prāṇāde"rhetora"dṛśyāt puruṣādā"tmano'"nivṛtte"rnivṛttyasiddhe jīvaccharīre "sandeha"tayā "ākhyātyā" kathanena tatrānupalabdhāvapi "dṛśye'rthe" yā'nupalabdhiḥ "sā" bhāvasādhikā nānye"ti sūcitamā" cā rye ṇa | yadi tvanupalabdhirityeva pramāṇaṃ tadā'tmani prāṇādernivṛttiḥ sidhyet | tataśca jīvaccharīre varttamānamātmānaṃ gamayediti na sandehahetuḥ syāt | (261)

{4.262}

[4.262,0]

nanu yathā vyavacchedaviṣayā'nupalabdhiḥ tathā kāryasvabhāvāvapīti anupalabdhirevaiko hetuḥ syādityāha |

[4.262,1]

"anaṅgīkṛtavastvaṃśo niṣedhaḥ sādhyatenayā | vastunyapi tu pūrvābhyāṃ paryudāso vidhānataḥ || 262 ||"

[4.262,2]

"anayā"nupalabdhyā na kevala"mvastuni" avastunyapi "niṣedhaḥ" kevalo "nāṅgīkṛta" kāraṇavyāpakānupalabdhibhyāṃ vastuvyavacchedamātraṃ abhāvavyavahāraśca sādhyate | yathā pradeśe dharmiṇi ghaṭābhāvaḥ | "pūrvvābhyāṃ" kāryasvabhāvābhyāṃ tvanyavyavacchede naikasya "vidhānataḥ paryudāsaḥ" sādhyate | yathā'nagnivyavacchedenāgniḥ | nityavyavacchedenānityatvaṃ | (262)

{4.263}

[4.263,0]

nanu svabhāvānupalabdhau kathaṃ tādātmyaṃ pratibandha ityāha |

[4.263,1]

"tatropalabhyeṣvastitvamupalabdherna cāparam |"

[4.263,2]

"tatropalabhyeṣu" bhāveṣu vicāryamāṇama"stitvamupalabdheraparaṃ na" bhavati | yadi hyupalabdhiḥ karmadharmastadopalabhyamānatāstitvaṃ | atha kartṛdharmo jñānaṃ | tadā tadanvayavyatirekānuvidhānād bhāvasattāvyavasthānasyopacārāt saiva sattā | yathā copalabdhireva sattā tathā'nupalabdhirevāsatteti tādātmyamanayoḥ sambandhaḥ |

<anupalabdherabhāvasiddhau liṅgaliṅgigrahaṇaprayojanam>

[4.263,3]

evaṃ tarhyanupalabdhirevābhāvasiddhirityalaṃ liṅgiliṅgabhāvenetyāha |

[4.263,4]

"ityajñajñāpanāyaikānupākhyodāhṛtirmatā || 263 ||"

[4.263,5]

abhāvaḥ siddhatvānna sādhanārhaḥ | tasmādabhāvaṃ paśyatopyavyavaharato"'jña"sya mūḍhasya "jñāpanā"yābhāvavyavahārāya "ekā" svabhāvānupalambho"dāhṛtirmatā" | sā cānupalabdhira"nupākhyā" vastuto'bhāvātmikā | (263)

{4.264–4.265}

<(3) svabhāvānupalabdhyā viṣayiṇaḥ pratiṣedhaḥ>

[4.264–4.265,0]

yadyabhāvaḥ svabhāvānupalabdhyā na sādhyate kintarhi sādhyata ityāha |

[4.264–4.265,1]

"viṣayāsattvatastatra viṣayi pratiṣidhyate | jñānābhidhānasandehaṃ yathā'dāhādapāvakaḥ || 264 ||"

[4.264–4.265,2]

"tathānyā nopalabhyeṣu nāstitānupalambhanāt | tajjñānaśabdāḥ sādhyante tadbhāvāt tannibandhanāḥ || 265 ||"

[4.264–4.265,3]

"tatra" svabhāvānupalambhe "viṣayāsatvato" jñānābhidhānasandehānāṃ viṣayasyāsattvataḥ kāraṇād "viṣayi pratiṣidhyate" | kintadviṣayītyāha | jñānamabhidhānañca sandehaśca "jñānābhidhānasaṃdehaṃ" | saditi jñānaṃ sadityabhidhānaṃ | asti na veti sandehaścānupalabdhilakṣaṇādabhāvānniṣidhyate | sattvaviṣayā hi sajjñānādayaḥ | tadabhāve niṣidhyanta iti nyāyyaṃ | dṛṣṭāntamāha | "yathā" guñjādau vahnitvasandehe kaścidāha pāvakoyamiti | dāhādinimitto hi vahnitvavyavahāraḥ tadabhāvāt pratiṣiddhaḥ | yathopalabdheranyā nāstitā tathopalabhyeṣūpalabdhilakṣaṇaprāpteṣvanupalambhādanyā nāstitā na bhavati | kintvanupalabdhireva nāstitvaṃ | tasmāt tannibandhanā anupalabdhinimittāḥ tat jñānābhidhānavyavahārāstasyānupalambhanasya bhāvāt sādhyante | (264,265)

{4.266}

[4.266,0]

yadyanupalambhena nimittena naimittiko'sat jñānādiḥ sādhyate tadā nimitte sati naimittikabhāvaniyamābhāvāt satyanupalambhe'sat jñānādivyavahāra aikāntiko na syādityāha |

[4.266,1]

"siddho hi vyavahāroyaṃ dṛśyādṛṣṭāvasanniti | tasyāḥ siddhāvasandigdhau tatkāryatvepi dhīdhvanī || 266 ||"

[4.266,2]

sarvvasyaiva "hi dṛśyādṛṣṭāvasanniti vyavahāroyaṃ" nimittāntaranirapekṣaḥ "siddhaḥ | " dṛśyādṛṣṭeḥ "siddhau" satyāṃ asaditi "dhīdhvanī kāryatve"pya"sadigdhau" niyata"prava"rttanau siddhau | yadyapi kāryaṃ na kāraṇena niyatabhāvaṃ tathāpi yadi kvacid bhāvavyavahāraḥ pravarttyate tadānupalabdhimānanimittatvādanyatrāpyanupalabdhau satyāṃ sa pravarttanīya ityarthaḥ | (266)

{4.267}

[4.267,0]

"vidyamānepi viṣaye mohādatrānanubruvan | kevalaṃ siddhasādharmyāt smāryate samayaṃ paraḥ || 267 ||"

[4.267,1]

abhāvavyavahārasya "viṣaye" dṛśyādarśane "vidyamāne"pi "kevalaṃ mohādasat jñāna"śabdavyavahārāna"nanubruvan" nānuvadan paro'sadvyavahāraviṣayatayā "siddhe"na ghaṭena dṛṣṭāntena dṛśyādarśanavattāyāḥ "sādharmyāt samayaṃ" vyavahāraṃ "smāryate" | pūrvvamapi tvayā dṛśyādarśanamātrako'sadvyavahāraḥ pravarttitaḥ | tatsa"dbhāvā"dihāpi pravarttayeti paraḥ pratipādyate | (267)

{4.268}

[4.268,0]

dṛṣṭāntamāha |

[4.268,1]

"kāryakāraṇatā yadvat sādhyate dṛṣṭyadṛṣṭitaḥ | kāryādiśabdā hi tayorvyavahārāya kalpitāḥ || 268 ||"

[4.268,2]

"kāryakāraṇatā dṛṣṭyadṛṣṭito" darśanādarśanābhyāmanvayavyatirekagrāhakābhyāṃ "yadvat sādhya"te | na hi vastuto darśanādarśanābhyāmanyā kāryakāraṇatā | kintu "tayo"rdarśanādarśanayo"rhi" saṃkṣepeṇa "vyavahārāya kāryādiśabdāḥ kalpitāḥ" | (268) tataśca |

{4.269}

[4.269,0]

"kāraṇāt kāryasaṃsiddhiḥ svabhāvāntargamādiyam | hetuprabhedākhyāne na darśitodāhṛtiḥ pṛthak || 269 ||"

[4.269,1]

"kāraṇāt" dṛśyādarśanāt asatjñānaśabdavyavahāra"kārya"yogyatā"saṃsiddhiḥ" 104ba "svabhāva"hetāva"ntargamātra" hetvantaraṃ | teneyaṃ svabhāvānupalabdhi"rhetu"nā "prabhedasyākhyāne" kriyamāṇe svabhāvahetunaiva "darśitodāhṛtirna pṛthak" nirddiṣṭā | (269)

{4.270}

[4.270,0]

bhavatu tāvad dṛśyānupalabdherasadvyavahārayogyatāsiddhiḥ | saiva tu kathaṃ sidhyatītyāha |

[4.270,1]

"ekopalambhānubhavādidaṃ nopalabhe iti | buddherupalabhe veti kalpikāyāḥ samudbhavaḥ || 270 ||"

[4.270,2]

"eka"jñānasaṃsargiṇa ekasya pradeśasayo"palambhānubhavāt" svasamvedanādanantaraṃ ghaṭādi nopalabhyate | "idaṃ" pradeśobhyupala bhyata iti "kalpikāyā buddheḥ" svavedanaviṣayīkṛtavidhipratiṣedhānukāriṇyāḥ "samudbhavo" bhavatīti svasamvedanādevānupalambhasiddhiḥ | (270)

{4.271}

<(4) viśiṣṭavedanādarthākāṃ viśeṣāvagamaḥ>

[4.271,0]

bhavatu jñānaṃ svasamvedanaviṣayayorjñānayoranyonyabhedastu kena jñāyate ityāha |

[4.271,1]

"viśeṣo gamyate'rthānāṃ viśiṣṭādeva vedanāt | tathābhūtātmasaṃpattirbhedadhīheturasya ca || 271 ||"

[4.271,2]

"arthānāṃ viṣeśo"'nyonyaṃ bhedo gamyate | "viśiṣṭa"pratiniyatākārā"deva vedanāt" | asya samvedanasya tayo"rbhedā"niyatākāratvaṃ tasya dhiyaḥ samvedanasya tu sādhanaṃ"tathābhūtā" pratiniyatākārā paranirapekṣaprakāśā"tmasaṃpatti"raparokṣatā | (271)

{4.272}

[4.272,0]

"tasmāt svato dhiyorbhedasiddhistābhyāṃ tadarthayoḥ | anyathā hyanavasthāto bhedaḥ sidhyenna kasyacit || 272 ||"

[4.272,1]

"tasmād dhiyo bhedasya svataḥ" pratiniyatāt aparokṣaprakāśāt svarūpataeva "siddhiḥ | tābhyāṃ" bhinnatayā siddhābhyāṃ tayo"rarthayoḥ" sārūpyajanakayorbhedasiddhiḥ | "anyathā" yadyevaṃ neṣyate tadā'parābhyāṃ bhedasiddhirvvaktavyā | tayośca bhedasiddhau bhedagrāhakatā yukteti tadbhedagrāhakamaparaṃ dvayameṣṭavyaṃ | evamaparāparāpekṣāyā"manavasthātaḥ na kasyacid bhedaḥ sidhyet" | (272)

{4.273}

[4.273,0]

"viśiṣṭarūpānubhavādanyathānyanirākriyā | tadviśiṣṭopalambhotaḥ tasyāpyanupalambhanam || 273 ||"

[4.273,1]

ato "viśiṣṭa"sya niyatasya "rūpa"syā"nubhavāda"nya"thānya"sya "nirākriyā" na bhavati | "atasta"smāt pratiṣedhyād "viśiṣṭa"sya bhinnasya pradeśāde"rupalambhastasya" pratiṣedhyasyā"pyanupalambhanaṃ" | (273)

{4.274}

[4.274,0]

"tasmādanupalambhoyaṃ svayaṃ pratyakṣato gataḥ | svamātravṛttergamakastadabhāvavyavasthiteḥ || 274 ||"

[4.274,1]

"tasmādayaṃ" jñānātmakā'"nupalambhaḥ svaya"mātmanā "pratyakṣataḥ" svasamvedanād "gataḥ" pratītaḥ san "svamātravṛtte"rātmamātrapratītāyā"sta"syānupalabhyamānasyā"bhāvavyavasthitergamakaḥ" | anupalambho hi nimittaṃ viṣayo vā'bhāvavyavahārasyetyubhayathāpi svasattāmātreṇābhāvavyavahārahetuḥ | (274)

{4.275}

[4.275,0]

"anyathārthasya nāstitvaṃ gamyatenupalambhataḥ | upalambhasya nāstitvamanyenetyanavasthitiḥ || 275 ||"

[4.275,1]

"anyathā" yadi svato nānupalambhasiddhistadā'"rthasya nāstitvamanupalambhastato gamyate" | "upalambhasya nāstitvama"nupalabdhira"nyenā"nupalambhena gamyate | sopyanapalambhāntareṇe"ti" apekṣāyā"manavasthitiḥ" syāt | (275)

{4.276}

<(5) dṛśyānupalabdhiḥ sadvyavahārabādhikā>

[4.276,0]

bhavatu tāvad dṛśyeṣvanupalabdhāvabhāvapratītiradṛśye punaḥ kathamityāha |

[4.276,1]

"adṛśye niścayāyogāt sthitiranyatra bādhyate | yathā'liṅgo'nyasattveṣu vikalpādirna sidhyati || 276 ||"

[4.276,2]

"anyatra" dṛśyānupalabdhau satyāma"dṛśye" viṣaye'bhāva"niścayāyogāt" | sadvyavahārasya "sthitirbbādhyate" upalambhapūrvvakatvāt tasyāḥ | "yathā'nyeṣu sattveṣu prāṇiṣu" rāgādiviṣayo "vikalpo" paracittajñānādirādinā'liṅgo liṅgarahitaḥ sadvyavahāraviṣayatvena na sidhyati | (276)

{4.277}

[4.277,0]

kiṃ punaradṛśyānupalabdhau satyāmapi na sidhyatītyāha |

[4.277,1]

"aniścayaphalā hyeṣā nālaṃ vyāvṛttisādhane |"

[4.277,2]

"eṣā hi" satyapyarthe sambhavantī abhāvasyā"niścayaphalā" | tasmād "vyāvṛtte"rabhāvasya "sādhane nālaṃ" śaktā |

[4.277,3]

"ādyādhikriyate hetornniścitenaiva sādhane || 277 ||"

[4.277,4]

"ādyā" dṛśyānupalabdhiḥ punarvyāvṛttisādhane"'dhikriyate" | kasmādityāha | "heto"rvvipakṣāt kāraṇavyāpakānupalabdhibhyāṃ vyāvṛtte"rniścitenai" sādhyārtha"sādhane" 'dhikārāt | na hi vipakṣādaniścitavyāvṛttiko heturgamakaḥ | na hi kāraṇavyāpakānupalabdhibhyāmanyo vyāvṛttisādhanaḥ kāraṇaviruddhopalambhādiṣvapi kāraṇābhāvādabhāvaḥ pratipādyaḥ | (277 )

{4.278}

[4.278,0]

"tasyāḥ svayaṃ prayogeṣu svarūpaṃ vā prayujyate | arthabādhanarūpamvā bhāve bhāvādabhāvataḥ || 278 ||"

[4.278,1]

"tasyā" anupalabdheḥ "prayogeṣu svayaṃ" śabdapratipāditaṃ vā "svarūpaṃ prayujyate" | yathā svabhāvakāraṇavyāpakānupalabdhyādiṣu | niṣedhyasyārthasya "bādhanaṃ" viruddhaṃ "vā" prayujyate yathā svabhāvakāraṇavyāpakaviruddhopalabdhyādiṣu prayujyata ityāha | avikalakāraṇatayā śītasya "bhāve" sattāyāṃ satyāṃ dahanasya "bhāvāt | abhāvato" nivṛtteḥ | yathā śītābhāvasādhane sahānavasthānaviruddho vahneḥ prayujyate nātra śītasparśo vahreriti | (278)

{4.279}

[4.279,0]

"anyonyabhedasiddhervā dhruvabhāvavināśavat | pramāṇāntarabādhād vā sāpekṣadhruvabhāvavat || 279 ||"

[4.279,1]

niṣedhyavidhīyamānayora"nyonya"syābhāvātmatayā "bhedasiddhervvā"'rthabādhanarūpaṃ prayujyate | "dhruvabhāvavināśavat" | nityatvānityatvayoranyonyābhāvātmakatvena bhedasiddhau parasparaparihārasthitilakṣaṇatayā viruddhaṃ vināśitvaṃ nityatvabādhane prayujyate | yathā nityaḥ śabdo vināśitvāt | sa cāyaṃ parasparaparihārasthitiviruddhaḥ kvacit sākṣād vā prayujyate yathā nityatvasya vināśitvaṃ | kvacid dharmāntaravirodhagrāhiṇā "pramāṇānta"reṇa paramparayā "bā"dhanāt | abādhitaviruddhabhāvo "vā" prayujyate | "sāpekṣadhruvabhāvitvavat" | yathā sāpekṣadhruvabhāvayoḥ sākṣād virodhābhāvepi dhruvabhāvitvasya yad vyāpakaṃ tena viruddhaṃ sāpekṣatvaṃ vyāpyavyāpakayośca vastutastādātmyādayo yadvyāpake virudhyate sa tadvyāpyenāpīti pramāṇāntarabādhanādevāvadhṛtaviruddhabhāvaṃ sāpekṣatvaṃ dhruvabhāvitvabādhane prayujyate | yathā na dhruvabhāvī kṛtakasya vināśo hetvantarasāpekṣatvāditi | (279)

{iv.vii–2}

[iv.vii–2,0]

kasmāt punarhetvantarasāpekṣo na dhruvabhāvītyāha |

{iv.viii}

<8. bhāvasvabhāvacintā>

<(1) hetvantarasāpekṣo na dhruvabhāvaḥ>

{4.280}

[4.280,0]

"hetvantarasamutthasya sannidhau niyataḥ kutaḥ |"

[4.280,1]

utpādakāddheto"rhetvantara" dharmasya "sannidhau" sannidhāne "niyataḥ kutaḥ" | yathā kāraṇāntarasāpekṣasya vāsasi nāvaśyaṃbhāvaniyamo rāgasya |

<(2) na bhāvanaśvarasvabhāvaniyato bhāvaḥ>

[4.280,2]

syādetat | bhāvaheturevānityatvākhyaṃ dharmaṃ bhāvanāśakaṃ janayati tena naśvarasvabhāvaniyato bhāva ityāha |

[4.280,3]

"bhāvahetubhavatve kiṃ pāramparyapariśramaiḥ || 280 ||"

[4.280,4]

"bhāvahetubhavatve"'nityatvākhyasya dharmasya bhāvanāśakasyeṣyamāṇe "pāramparye pariśramai"rebhiḥ svīkṛtaiḥ "kiṃ" prayojanaṃ | (280)

{4.281}

[4.281,0]

tathā hi |

[4.281,1]

"nāśanaṃ janayitvānyaṃ sa hetustasya nāśakaḥtameva naśvaraṃ bhāvaṃ janayed yadi kimbhavet || 281 ||"

[4.281,2]

"sa" bhāva"heturanyama"nityatvākhyaṃ dharmaṃ "bhāvanāśanaṃ janayitvā tasyā"bhāvasya "nāśaka" iṣyate paraṃparayā | "yadi" tu "tameva" na"śvaraṃ bhāvaṃ" sākṣād bhāvahetu"rjanayet | tadā — kiṃ"ndūṣaṇaṃ "bhavet" | na kiñcit | (281)

{4.282}

[4.282,0]

api ca |

[4.282,1]

"ātmopakārakaḥ kaḥ syāt tasya siddhātmanaḥ sataḥ | nātmopakārakaḥ kaḥ syāt tena yaḥ samapekṣyate || 282 ||"

[4.282,2]

yo yāvānanityatvākhyo dharma "ātmā" bhāvasya sa kimu"pakārakaḥ" san "vināśako" bhāvasya utānupakāraka eva | tatrādye pakṣe "siddhātmano" bhāvasya "sataḥ" sarvvato nirāśaṃsyasya "ka ātmā"'nityākhyo dharmo'nyo vā "upakārakaḥ syāt" | atha dvitīyaḥ pakṣaḥ | tadā'"nātmā upakārakaḥ" syāt | "tena" bhāvena "yo" nāśakatvena "samapekṣyeta" | upakāraka eva hyapekṣyate anupakārakatve kā tasyāpekṣā nāśakatā vā | (282)

{4.283}

<(3) anapekṣya eva bhāvo naśvaratve>

[4.283,0]

atha nāśahetvayogāt | anapekṣya eva bhāvo naśvaratāyāṃ, tadā |

[4.283,1]

"anapekṣaśca kimbhāvo'tathābhūtaḥ kadācana | yathā na kṣepabhāgiṣṭaḥ sa evodbhūtanāśakaḥ || 283 ||"

[4.283,2]

"anapekṣaśca" nāśe "bhāvaḥ kiṃ" kasmāt "kadācanātathābhūto" anaśvarasvabhāvaḥ | sarvadaiva naśvarasvabhāvatā'sya yuktā | "yathā" tvanmate "sa eva" kṛtako bhāva "udbhūtanāśaka" unmukhanāśakānityatvasvabhāvo nāśakāle'"kṣepa"bhāgaciravināśī iṣṭaḥ | tathotpādānantaraṃ naśvarasvabhāvatayā vinaśyediti | (283)

{4.284}

[4.284,0]

"kṣaṇamapyanapekṣatve bhāvo bhāvasya neti cet | bhāvo hi sa tathā bhūto'bhāve bhāvastathā katham || 284 ||"

[4.284,1]

kṣaṇakṣayisvabhāvā bhāvāḥ svahetoreva jāyante | vināśaṃ pratyana"pekṣatve bhāvasya" yathā dvitīye kṣaṇe "bhāvo nā"sti tathā prathamepi kṣaṇe na syāditi | kṣaṇamapi bhāvasya bhāvo na syāditi cet | ayuktametat hi yasmāt "sa bhāva"sta"thā" naśvarasvabhāva iṣyate | yadā tu bhāva eva nāsti tadā'"bhāve" bhāvasya "bhāvastathā" naśvaraḥ "katha"mucyate | tato labdhajanmato bhāvasya kṣaṇāntarānanuvṛtternaśvaratā || (283) |

[4.284,2]

tasmāt |

[4.284,3]

"ye'parāpekṣatadbhāvāstadbhāvaniyatā hi te | asambhavadvibandhā ca sāmagrī kāryakarmaṇi || 285 ||"

[4.284,4]

"ye" bhāvā anapekṣa"tadbhāvāḥ parāpekṣāṃ" vinā sambhavaddharmaviśeṣasaṃbhavāḥ | "te tasya bhāve" dharmasya "niyatāḥ" | kāraṇasāmagrīva "asambhavadvibandhā" vibandhakāraṇarahitā"kāryasya karmaṇi" kriyāyāṃ niyatā | paranirapekṣāśca bhāvāḥ svanāśa iti | "kṣaṇikāḥ sarvvasaṃskārā" ityakampyaḥ sau ga taḥ siṃhanādaḥ ||

[4.284,5]

na yadiha tanna nyāyyaṃ tenoditena ca kiṃ phalaṃ | yadiṃ bahuśastasyā vṛttau guṇaḥ kathaṃ kasya kaḥ |

[4.284,6]

yadi paramasau vyākhyeyārthagrahasya virodhinī | vivṛttiracanāmātre tasmāt kṛtotra bhayādaraḥ ||

[4.284,7]

ācāryaśrīmanorathanandikṛtāyāṃ vārttikavṛttau caturthaḥ paricchedaḥ samāptaḥ ||

[4.284,8]

likhiteyaṃ paṃḍitavi bhū ti ca ndre ṇa yadatra puṇyaṃ tadbhavatvācāryopādhyāyapūrvvaṅgamasakalasatvarāśeranuttarajñānaphalāvāptaya iti |