{PVTT}

[1,1]

yo vidhvastasamastabandhanagatissamyag vaśitve sthitaḥ, sarvvajñeyavisārinirmmalatamajñānaprabandhodayaḥ | sattvārthodyatamānasaśca suciraṃ śrīmañjunātho vibhuḥ, tannatvā bahuśodya vārttikagataṃ kiñcidvivakṣāmyahaṃ || ṭīkākṛtaḥ sakala eva guṇaḥ sa eṣa brūtetra vastugahanepi yadasmadādiḥ | "dignāga"dantamu"śa"lairviṣame'panīte labdheṣu vartmasu sukhaṃ kalabhāḥ prayānti || yo māmavajñāyati kopi guṇābhimānī jānātyasau kimapi taṃ prati naiṣa yatnaḥ | kaścid bhaviṣyati kadācidanena cārthī nānādhiyāñjagati janmavatāṃ hi nāntaḥ ||

[1,2]

yadyapi hi śāstrārambhe namaskāraślokopanyāsamantareṇa kāyavāṅamanobhiriṣṭadevatānamaskārakaraṇena puṇyopacayādavighnena śāstrasya parisamāptirbhavati |
tathāpi vyākhyātṛśrotṝṇāṃ stutipurassarayā pravṛttyā puṇyātiśayotpādāt pārārthyaṃ sadācārānupālanaṃ cālocya viśiṣṭadevatāpūjāślokamupanyastavānācāryaḥ | "vidhūtakalpanetyā"di |

[1,3]

yadā "samantabhadra"śabdo rūḍhyā bodhisattvavṛtto na gṛhyate tadeyaṃ buddhasya bhagavataḥ pūjā | sā ca dvidhā stotrataḥ praṇāmataśca | "namaḥ"śabdena praṇāmataḥ pariśiṣṭaiḥ stotrataḥ | stotramapi svārthasampattitaḥ parārthasampattitaḥ parārthasaṃpadupāyataśca tridhā | svārthasampannaśca parārthaṃprati samartho bhavatīviprathamaṃ pūrvvārddhena svārthasampaduktā | svārthasampacca kāyatrayalakṣaṇā tribhirvviśeṣairvviśiṣṭodbhāvitā | "āvaraṇa"prahāṇaviśeṣeṇa | "gāmbhīrya"viśeṣeṇa | "audārya"viśeṣeṇa ca |

[2,1]

tatrātmātmīyādyākārapravṛttā grāhyagrāhakākārapravṛttāśca traidhātukāścittacaittāḥ "kalpanā" | saiva "jāla"mbandhanātmakatvāt | tadvidhūtaṃ vidhvastaṃ savāsanaṃ punaranutpattidharmatvamāpāditaṃ yāsāṃ "mūrttī"nāntāstathoktāḥ | etenāvaraṇaprahāṇaviśeṣa uktaḥ | gāmbhīryaudāryaviśeṣau tu gambhīrodārapadābhyāmuktau | vidhūtakalpanājālā "gambhīrāḥ" śrāvakapratyekabuddhādyaviṣayatvāt | "udārā"ssakalajñeyasakalasatvārthavyāpanāt | "mūrttaya"strayaḥ kāyāḥ svābhāvikasāmbhogikanairmāṇikā yasya bhagavataḥ | asau vidhūtakalpanājāla"gambhīrodāramūrttiḥ" | bhadraṃ kalyāṇamabhyudayaniḥśreyasalakṣaṇaṃ | tat samantānniravaśeṣantadarthināṃ yathā bhavyambhavati yasmāt sakāśādasau "samantabhadraḥ" | etena parārthasampaduktā | asyāśca parārthasampadaḥ samantasphuraṇatviṣa ityanena siddhyupāya uktaḥ | tviṣo raśmaya iha tu yathāvasthitavastugrahaṇaevaṃ sādharmyeṇa dharmadeśanā | abhyudayaniḥśreyasasādhanaviṣayāstviṣa iva tviṣa ucyante | samanto niravaśeṣaḥ parārthasādhanopāyaḥ spharyate vyāpyate vinayebhyaḥ sākalyena kathanāt yābhistāḥ samantaspharaṇyastatratathābhūtāstviṣo dharmadeśanā yasya sa samantaspharaṇatviṭ | namaḥ śabdayogācca sarvvatra caturthī | bdo mahāyāne bodhisatvaviśeṣe rūḍha iti bodhisatvasyeyaṃ pūjā | padārthastu pūrvvavad yojyaḥ | ayantu viśeṣo vidhūtakalpanājālatvaṃ bodhisatvabhūmyāvaraṇaprahāṇato draṣṭavyaṃ | gāmbhīryaṃ śrāvakapratyekabuddhapṛthagjanāviṣayatvataḥ | audāryantu bodhisatvama"ā "hātmyataḥ |
kāyatrayamapyanurūpaṃ bodhisatvānāṃ vidyata eva prakarṣagamanāttu buddhānāṃ vyavasthāpyata iti ||

[2,2]

santyeva hi santosya vā rtti kā khyasya śāstrasya grahītārastathāpi śrotṛdoṣabāhalyena santamapyupakāramasantamiva kṛtvā sūktābhyāsabhāvitacittattvameva śāstrārambhe kāraṇandarśayan | ayaṃ ca mahārthabhraṅśe hetudoṣastyaktuṃ yukta ityetacca vakroktyā kathayituṃ dvitīyaṃ ślokamāha |

[3,1]

"prāyaḥprākṛte"tyādi | atra caturvvidhaḥ śrotṛdoṣa udbhāvitaḥ | kuprajñatvamajñatvaṃ anarthitvaṃ amādhyasthyañca | "prāyaḥ" śabda okārānto bāhulyavacanaḥ | prāyo jano bhūyān janaḥ | "prākṛtasaktiḥ prākṛtā"ni bahiḥśāstrāṇi tatra "sakti"ryasyeti |
gamakatvād vyadhikaraṇo bahubrīhiḥ | prākṛtā vā saktiryasyeti | samānādhikaraṇa eva |
prākṛtaviṣayatvācca saktiḥ prākṛtā | anena kuprajñatvaṃ śrotṛdoṣa uktaḥ |

[3,2]

apratibalā śāstragrahaṇampratyasaktā prajñā yasya so"pratibalaprajñaḥ prāyo jana"
iti sambandhaḥ | anenājñatvamuktaṃ | "subhāṣitairnānarthyeva" kintu subhāṣitābhidhāyina"mvidveṣṭyapīrṣyāmalaiḥ parigataḥ" san | anarthī ca vidveṣṭi cetyarthaḥ | etena yathākramamanarthitvamamādhyasthyaṃ coktaṃ | atrāpi prāyo jana iti sambandhanīyaṃ |

[3,3]

anye tu prāyaśśabdasakārāntopyasti nipātaḥ | sa ca bāhulyenetyasmiṃstṛtīyārthe svabhāvādvarttata iti vyācakṣate | "īrṣyā" parasampattau cetaso vyāroṣaḥ | saiva malaścittamalinīkaraṇāt | vyaktibhedād bahuvacanaṃ | yata evantena kāraṇenāyamāripsito vā rti kā khyo granthaḥ | "paropakāraḥ" pareṣāmupakāraḥ | upakriyateneneti karaṇe ghañ | parān vopakarotīti paropakāraḥ "karmaṇyaṇ"pāṇiniḥ 3 | 2 | 1 | paropakāra "iti naḥ asmākaṃ cintāpi" nāsti | kathantarhi śāstraracanāyāṃ pravṛttirityāha | "cetaścira"mityādi | cirandīrghakālaṃ "sūktābhyāsena vivarddhitaṃ vya"sanaṃ saktistatparatā sūktābhyāsavivarddhitaṃ vyasanaṃ yasya cetasasta ttathoktaṃ | iti hetoratra vā rtti ka racanāyā"manubaddhaspṛhaṃ" jātābhilāṣaṃ ceta iti |
evameke vyācakṣate |

[3,4]

anye tvanyathā | kasmādayamācārya dha rmma kī rtti rvārtikanyāyena "pramāṇasamucca"yavyākhyāṃ karoti na punaḥ svatantrameva śāstramityasmin praśnāvasare prāha | "prāya"
ityādi | asya ślokasyāyaṃ samāsārthaḥ | "cinta"yā karuṇayā ca me pra mā ṇa sa mucca ya vyākhyāyāṃ "ceto" jātābhilāṣamiti | cintā karuṇā ca ācārya di gnā garacitaśāstrasyālpopakāritvena | alpopakāritvañca śrātṛjanāparādhena | padārthastūcyate | "prāya" iti bāhulyena "prākṛtasaktirjana" iti sambandhaḥ | prākṛta ucyateloke nīcaḥ | yasya duṣṭonvayaḥ | evantī rthi ka śāstrāṇi parapraṇītāni cācāryanīti śāstradūṣaṇāni | viparyastajñānaprabhavatvād duṣṭānvayād yataḥ prākṛtāni | teṣu saktiranurāgo yasya sa tathoktaḥ | kasmātpunaḥ prākṛtasaktirityāha | "apratibala"prajña iti | atosau durbhāṣitamapi subhāṣitamiti gṛhītvā prākṛte sajyate | apratibalaprajñatvādeva cācāryasubhāṣitāni svayaṃ yathāvadavaboddhumakṣamo doṣavattvena gṛhītvā tairācāryasubhāṣitai"ranarthī" | ācārye ca vidveṣavān bhavatītyāha | "kevala"mityādi |
na kevalamanarthī "subhāṣitai"rācāryīyai"rapi" tu "vidveṣṭyapīrṣyāmalaiḥ parigataḥ" sannācāryadi gnā gaṃ | kiṃ bhūtaṃ "sūktābhyāsavivarddhitavyasanaṃ" | vyavahitenāpi sambandho bhavatyeva |

[4,1]

"yena yasyābhisambandho dūrasthasyāpi tena sa" iti nyāyāt |

[4,2]

śobhanamuktaṃ "sūktaṃ" bhagavatpravacanantatrā"bhyāsa"statra "vivarddhitaṃ vyasa"nantatraivātyarthamāsaktatvaṃ yasyācāryadignāgasya sa tathoktaḥ | anenācāryadignāgasyopacitapuṇyajñānatvamāha | upacitapuṇyajñānā eva hi sūktābhyāsavivarddhitavyasanā bhavanti | yenā"'pratibalaprajña" ācāryasubhāṣitairanarthī prākṛtasaktiśca "tena" kāraṇenāyaṃ pra mā ṇa sa mucca yo na "paropakāraḥ" | upakaraṇamupakāro bhāve ghañ pāṇiniḥ 3 | 3 | 18 | para utkṛṣṭa upakāro nāsmād bhavatīti kṛtvā na paropakāro'lpastūpakārostyeva sa ca prāyaśabdena sūcita eva | "iti" śabdo hetau | asmāddhetorasmākaṃ "cintā" | mahārthamapīdaṃ śāstraṃ na bahūnāmupakārakaṃ jātantatkathamasyātyarthaṃ sāphalyaṃ kuryāmityevamākārā | ācārye ca bodhisatvakalpe vidveṣaḥ svalpopyanarthaheturatohamācāryanīteraviparītaprakāśanenācārye bahumānamutpādya tatonarthahetorjanannivarttayiṣyāmītyevaṃ duḥkhaviyogecchākārā karuṇāpyapiśabdāt | itya"trānubaddhaspṛhami"ti dvitīyeneti śabdena cintākaruṇayorhetutvamāha | ityābhyāṃ cintākaruṇābhyāṃ "cetaściraṃ" dīrghrakāla"matra"
pra mā ṇa sa mu cca ya vyākhyābhūta pra mā ṇa vā rtti ka racanāyā"manubaddhaspṛhaṃ" santānena pravṛttecchamiti ||

[4,3]

yadi pra mā ṇa sa mu cca ya vyākhyāṃ cikīrṣurācāryadharmakīrttiḥ kasmāt svātantryeṇānumānaṃ vyavasthāpayatītyāśaṅkāmapanayannāha | "arthānarthet"yādi | artho hitamahitamanarthastayo"rvivecana"nta"syānumānāśrayatvā"danumānamāśrayo yasyeti vigrahaḥ |
anumānena hyarthānarthau niścityānumānapṛṣṭhabhāvinā prabandhapravṛttena jñānenārthānarthau yathākramaṃ prāpti parihārārthamvibhāgena vyavasthāpayati | tasmādanumānāśrayamarthānarthavivecanaṃ | "tadvipratipatte"riti tasminnanumāne vipratipatte"stadvyavasthāpanāyahi"tyevameke vyācakṣate |

[5,1]

atra tvidaṃ cintyaṃ |

[5,2]

yadi tāvadevamavadhāryate"rthā'narthavive"canasyaivānumānāśrayatvāditi | tanna |
arthānarthābhyāmanyasyāpyupekṣaṇīyasya tṛtīyasya viṣayasya yadvivecanantasyāpyanumānāśrayatvāt arthānarthavivecanasya cāniyatatvāt | pratyakṣāśrayatvamanivāritamiti kotiśayonumānasya khyāpito yena tadādau vyutpādyate | athāpyevamavadhāryate |
arthānarthavivecanasyānumānāśrayatvādeveti | tathāpyayuktamavadhāraṇaṃ | arthānarthavivecanasya pratyakṣāśrayatvādapi | tathā hyarthānarthau vibhaktarūpāveva pratyakṣe pratibhāsete |
tacca pratyakṣamabhyāsātiśayasamāsāditapāṭavatayā apasāritabhrāntinimittaṃ pāścātyamarthānarthavivecanavikalpaṃ janayati | etade"va" hi pratyakṣasyārthānarthavive canāśrayatvaṃ yadarthānarthau vibhāgenānubhūya yathānubhavantatra niścayajananaṃ |

[5,3]

na ca śakyamvaktuṃ pāścātyenaivārthānarthau vibhaktāviti | vikalpena vastusvarūpasyāgrahaṇād grahaṇe vā vikalpakatvahānervikalpānubaddhasya pramātuḥ spaṣṭārthapratibhāsitvavirodhāt |

[5,4]

yatra tu kvacid viṣaye pāṭavābhāvād bhrāntinimittāpanayanāsamarthaṃ pratyakṣaṃ tatrānumānānniścayaḥ prārthyate na sarvatra | tasmāt pratyakṣe svataḥ parataśca prāmāṇyaniścayaḥ | niścāyayiṣyate cāyamartho dvitīya pariccheda iti neha pratanyate |

[5,5]

avaśyaṃ ca pratyakṣasyābhyāsabalādapasāritabhrāntinimittasya yathānubhavanniścayajananāt svatorthānarthavivecanāśrayatvameṣṭavyamanyathānumānasyāpi vyavasthā na syād dhūmāderliṅgasyāniścayāt | dhūmāderapyanumānāt pratipattāvanavasthā syāt |
tatrāpi liṅgāntarasyānumānāntareṇa niścayāditi |

[5,6]

yadi ca pratyakṣamarthānarthavivecanasyānāśrayastadā śāstrakāreṇa prakaraṇāntare yaduktaṃ | "hitāhitaprāptiparihārayorniyamena samyagjñānapūrvakatvādi"tyādi tad bādhyeta | tathā "na hyasyāmarthamparicchidye"tyādi | punaścoktaṃ"dṛṣṭeṣu samvitsāmarthyabhāvinaṃ smaraṇādi" tyādi |

[6,1]

tasmādanyathā vyākhyāyata ityapare | ācārya di gnā ga praṇītaṃ pramāṇalakṣaṇādikamartho yuktatvāt | tī rthi ka praṇītaṃ na yuktatvādanarthastayorvivecanaṃ yuktāyuktatvena vyavasthāpanantasyānumānāśrayatvāt | anumānameva hyāśritya lakṣaṇavākyānāṃ yuktāyuktatvaṃ vyavasthāpyannaṃ pratyakṣantasyāvicārakatvāditi |

[6,2]

tadapyayuktaṃ | yato lakṣaṇavākyānāṃ na svarūpeṇa yuktāyuktatvamapi tvarthadvāreṇa | sa cārtho yathānumānena yuktaḥ pratīyate tathā pratyakṣeṇāpi | tathā ca vakṣyati |

[6,3]

"pratyakṣaṃ kalpanāpoḍhaṃ pratyakṣeṇaiva sidhyati | "pra0 vā0
tathā

[6,4]

"pakṣadharmatvaniścayaḥ pratyakṣata ityādi | "

[6,5]

yopi manyate | satyamarthānarthavivecanaṃ pratyakṣānumānābhyāṃ kriyata eva | kevalaṃ yadarthānarthavivecanasyānumānāśrayatvamucyate tatpratyakṣaviṣayepi vivādasambhave sati nānumānādanyannirṇṇayanibandhanamastyatonumānasya prādhānyāttadvivecanāśrayatvamuktamiti |

[6,6]

etadapyayuktaṃ | yataḥ pratyakṣasya sa eva viṣayo vyavasthāpyate yo niścito na ca niścite vivādaḥ sambhavatītyayuktametat |

[6,7]

anyastvāha | arthānarthavivecanamanumānādeva bhavati na pratyakṣāt | yato yerthānarthā anubhūtaphalā anubhūyamānaphalā vā na te pravṛttiviṣayā niṣpannatvāt phalasya |
tasmādanāgatārthakriyārthantatsamartheṣvarthānartheṣu pravṛttiḥ | na ca tatsāmarthyanteṣu pratya kṣeṇa pratīyate yena pravṛttiviṣayatvaṃ syāt | pravṛttisādhyārthakriyāyā bhāvitvena tatsāmarthyakurvadrūpatāsyāpi bhāvitvāt | tasmāt pūrvānubhūtārthakriyāsādhanavastusādharmyāt pratyakṣeṣvapi vastuṣvanāgataphalayogyatāniścayo na pratyakṣatastenānumānādevārthānarthavivecanamiti |

[6,8]

tadapyayuktaṃ | yato yadi sā yogyatā kurvadrūpatā rtheṣu varttamānakālabhāvinī tadābhyāsātiśayavatāpi pratyakṣeṇa niścīyeta | liṅgavat | athānāgataiva sā tadānumānenāpi na niścīyetānāgaterthenumānābhāvāditi vakṣyati |

[6,9]

etena yaducyate "pravṛttiviṣayavastuprāpaṇaṃ pratyakṣānumānayoraviśiṣṭami" ti tadapi nirastaṃ draṣṭavyaṃ | anāgatārthakriyāsamartho hi pravṛttiviṣayo na ca tatsāmarthyaṃ pratyakṣānumānābhyāṃ niścīyata ityuktaṃ | paricchinnaśca pravṛttiviṣaya iṣyate na ca santānaḥ pratyakṣādikṣaṇena paricchinnastatkathaṃ pravṛttiviṣayaḥ |

[7,1]

athaikasmin kṣaṇe pratyakṣaṃ pravṛttamapi niścayavaśāt kṣaṇasāmānyaviṣayatvenaikasantativiṣayantadayuktaṃ | pratibhāsamānenaiva hi viṣayeṇa niścayavaśāt pratyakṣaṃ sāmānyaviṣayaṃ vyavasthāpyate na paramārthataḥ | svalakṣaṇaviṣayatvāt | yathā liṃgaviṣayaṃ pratyakṣaṃ | tathā hi pratibhāsamānamidaṃ dhūmasvalakṣaṇantārṇṇamvā pārṇṇamvānyadvā sambhavati | tatra ca viśeṣānavadhāraṇena kṣaṇamātraniścayena ca svalakṣaṇaviṣayamapi sāmānyaviṣayaṃ pratyakṣaṃ vyavasthāpyate | pratyakṣapṛṣṭhabhāvino niścayasya pratyakṣaviṣayānusāritvāt | na punarekakṣaṇaviṣayampratyakṣamevaṃ vyavasthāpayituṃ śakyate yato yaḥ pratyakṣe pratibhāsate kṣaṇo nāsau niścito nāpi pūrvakṣaṇarūpo parakṣaṇarūpo vā sambhavati bhinnakālatvāt | tat kathantatra viśeṣānavadhāraṇena kṣaṇamātraniścayena ca kṣaṇasāmānyaviṣayaṃ pratyakṣaṃ vyavasthāpyeta | pratyakṣapṛṣṭhabhāvinaḥ sa evāyamiti niścayasya sāmānyaviṣayatvepi na santānaviṣayatvaṃ | pratipannapratīyamānayorviṣayīkaraṇenānāgatakṣaṇāniścayād vijātīyavyāvṛttarūpaviṣayatvāccāta eva kṣaṇasya pratibhāsepyayaṃ ghaṭa iti jñāpananiścayaḥ |

[7,2]

nanu yadyarthakriyāsamartho vastusantāno pratyakṣānumānābhyāṃ paricchidyate |
kathantarhi tayoḥ pravarttakatvam | vastusvarūpamātraparicchedāditi brūmaḥ | tathā hyagnyādikamvastvekatra prabandhavṛttyā dāhādyarthakriyāsamarthaṃ pratyakṣeṇa niścinvannanyatrāpi deśādāvetadupalabhyamānaṃ prabandhavṛttyaivedṛgvidhārthakārīti niścāyayati |
sa eva punaḥ kālāntare phalārthī tatsvarūpamparyeṣamāṇognyādikaṃ pratyakṣānumānābhyāṃ dṛṣṭvā tadevedamiti niścayapūrvvakaṃ pravarttate | tenāyamarthastatsvarūpamātraparicchede pramāṇavyāpāro na prabandhavṛttiparicchede | nāpyarthakriyāsāmarthyaparicchede pūrvamevāsya sarvasya paricchinnatvāt | tena pratyakṣānumānayoḥ pravarttakattvaṃ yuktameva |
kathantarhyarthānarthavivecanasyānumānāśrayatvamuktam | ... ... ... ... ... ... ta naivātrātmanābhipretamapi tu caturāryasatyaṃ | yato muktyarthino vayaṃ muktiśca caturāryasatyadarśanād bhavatīti bhagavatoktaṃ | taddarśanañca bhāvanābhyāsato niṣpadyate | bhāvanāyāṃ pravṛttiśca caturāryasatyaniścayena |
tanniścayaśca parokṣatvādanumānādeva bhavatītyarthānarthavivecanāśrayatvamanumānasyaiva |

[7,3]

artho nirodhamārgāvupādeyatvādanartho duḥkhasamudayau tyājyatvāt | yadvārthaḥ paramārthasatyamanarthaḥ saṃvṛttisatyaṃ tayoryad vivecanaṃ svarūpeṇa vyavasthāpanantasyānumānāśrayatvāt | arthānarthavivecanakāri ca sarvaṃ jñānaṃ na svalakṣaṇaṃ gṛhṇātyapi tvadhyavasyatīti bhrāntameva | tena yadi śabdādijñānamarthānarthavivecanāśrayamiṣyate tadapi bhrāntatvādapramāṇameva | ata eva na tasyeha vyutpādyatāprasaṃgaḥ | anumānasyatu bhrāntatve satyapi pratibandhavaśāt prāmāṇyaṃ | śabdādijñānasya tvevaṃ prāmāṇyebhyupagamyamāne'numānentarbhāvādapakṣadharmasyāgamakatvādarthānarthavivecanāśrayatvamanumānasyaiva |

[8,1]

nanu pratibandhavaśādanumānasya prāmāṇye nityādivikalpasyāpi prāmāṇyaṃ syāt kṣaṇikādyarthe pratibandhād | athādhyavasitārthapratibandhena prāmāṇyaṃ maṇiprabhāyāmmaṇijñānasya prāmāṇyaṃ syāt | tadapi hyadhyavasitena maṇinā sambaddhantasmāt satyapi pratibandhe yaddeśādisambandhitayā yorthodhyavasitastaddeśādisambandhitayā santānaikatvādhyavasāyāt tamarthaṃ prāpayadanumānajñānaṃ pramāṇameva | na sarvaṃ jñānaṃ |

[8,2]

"arthānarthavive"canaṃ cādhigamarūpamākāronumānampramāṇatvāt | yadvā liṅgamevānumānamatorthānarthavivecanasyā"numānāśrayatvaṃ | tadvipratipatte"riti tasminnanumāne sammohāt | "tadvyavasthāpanāya" tasyānumānasya vipratipattyapanayanenāvasthāpanā"yāha"
sū tra kā raḥ |

[8,3]

"pakṣadharma" ityādi |

[8,4]

yadyanumānaṃ vyavasthāpyaṃ kasmāt pakṣadharma ityādinā hetumeva vyavasthāpayatīti cet || adoṣoyaṃ | hetuvipratipattidvāreṇānumāne vipratipattestadvyutpattidvāreṇaiva tasya vyavasthāpanaṃ | anumānajñānaṃ ca trirūpaliṃgādutpadyamānaṃ lokapratītamevāto vipratipattiḥ pratītyaiva nirākriyate |

[8,5]

yadvānumānaśabdena yadā liṅgamevocyate tadā tadvipratipatterhetumeva vyavasthāpayatītyadoṣaḥ |

[8,6]

atra śloke liṃgasya lakṣaṇaṃ saṃkhyāniyamaḥ saṃkhyāniyamakāraṇamvipakṣanivṛttiścoktā | "pakṣadharmastadaṅśena vyāpta" iti lakṣaṇaṃ |

[8,7]

tasya "pakṣa"syāṅśaḥ sādhayitumiṣṭo "dha"rmastena "vyāpta" evetyavadhāraṇaṃ | "tridhaive"ti saṃkhyāniyamaḥ | "avinābhāvaniyamādi"ti saṃkhyāniyamakāraṇaṃ |
triṣvevāvinābhāvasya niyatatvādityarthaḥ | "hetvābhāsāstatopara" iti vipakṣanivṛttiḥ |
tasmāddhetutrayādanye hetvābhāsāḥ |

[9,1]

nanu yadi tadaṃśavyāptirdṛṣṭānta eva gṛhyate | tadānumānasyotthānanna syāt |
sādhyadharmiṇi sādhyadharmeṇa hetorvyāptyagrahāt | tadā ca pakṣadharmo heturiti vyarthaṃ lakṣaṇamagamakatvāt | sarvopasaṃhāreṇa vyāptigrahaṇepi nānumānasya prāmāṇyaṃ syāt | vyāptigrāhakapramāṇapratipannaviṣayatvena smṛtirūpatvāt | pakṣadharmo heturiti ca na vaktavyantadaṅśavyāptivacanenaiva gatatvāt | tadaṅśavyāptibalena ca pakṣadharmasya gamakatvannaṃ pakṣe sattāmātreṇa tatrasthasya gardabhāderagamakatvāt | tasmānnaṃ pakṣadharmo heturiti pṛthag lakṣaṇamvaktavyaṃ |

[9,2]

taduktam |

[9,3]

"anyathānupapannatvaṃ yatra tatra trayeṇa kiṃ | nānyathānupapannatvaṃ yatra tatra trayeṇa kimiti | "

[9,4]

kiṃ cānupalabdhestāvanna pakṣadharmatvamanyopalabdheḥ puruṣadharmatvāt | svabhāvahetośca dharmirūpatvāt kāryahetorapi svātantryeṇa dharmyanapekṣatvāt | na ca kalpitasya pakṣadharmasya kāryasvabhāvahetutvaṃ sādhyavyāptiśceti na pakṣadharmo heturiti vaktavyaṃ |

[9,5]

tathā yadi hetutvena tritvaṃ vyāptantadā hetutvasyāniyatatvādanyatrāpi saṃyogyādiṣu hetutvamanivāritameveti tridhaivetyavadhāraṇaṃ na yujyate |

[9,6]

atha hetutvaṃ tritvena vyāptantadā tritvasya hetāvaniyatatvāt kāryādīnāmapyahetutvantataśca kāryādereva hetutvamiti na ghaṭate |

[9,7]

kiṃ ca | yadyanupalambhasya sādhyapratibandho nāsti tadā'pratibaddhopi heturgamaka iti "tridhaiva sa" iti niyamo na ghaṭate |

[9,8]

atha pratibandhosti tadā kāryasvabhāvayorevāntarbhāvāt tridhaiva sa heturiti tathāpi na yujyate | "hetvābhāsāstato'para" iti na yuktaṃ hetvantarasyātyantaparokṣatvānna tadabhāvaḥ pratyakṣādiniścita ityayuktamuktaṃ |

[9,9]

"pakṣadharmastadaṃśena vyāpto hetustridhaiva saḥ |
avinābhāvaniyamāddhetvābhāsāstato'para iti" ||

[9,10]

atrocyate | yadyapi sādhyasādhanayorvyāptiḥ sarvopasaṃhāreṇa pratipannā tathāpi na vyāptigrahaṇamātrādiha sādhyadharmiṇīdānīṃ sādhyadharma iti viśeṣeṇa niścayo bhavatyanumānāttu syāt | tasmād pratipannaviśiṣṭadeśādisambandhisādhyārthapratipādakatvena pramāṇamevānumānantacca pakṣadharmatve satyeva bhavati nānyathā | yato nānyadeśādisthena sādhyadharmiṇānyadeśādisthaḥ sādhanadharmaḥ sambaddho'to viśiṣṭadeśādyavacchinnasādhanāvagatisāmarthyādeva viśiṣṭadeśādyavacchinnasādhyapratītirevānumānaṃ | na tu dhamamātrādagnimātrapratītistasyā vyāptigrāhakapramāṇaphalatvāt | nāpi yatra sādhanadharmastatra sādhyadharma ityaviśeṣeṇāvagamepi sādhanasya pakṣadharmatvaṃ sidhyati sādhyadharmidharmatayā viśeṣeṇāpratīteḥ sāmānyenābhidhānāt |
tasmād viśiṣṭadeśādyavacchinnasādhyapratipattaye pakṣadharmatvandarśanīyaṃ |

[10,1]

tena yaduktaṃ "yatra yatra dhūmastatra tatrāgnirityanenaiva pakṣadharmasyoktatvāt pradeśaviśeṣegnisiddhyarthandhūmaścātreti na vaktavyamuktārthatvādi"ti tadapāstaṃ ||

[10,2]

nanvevamanumānasyaṃ prāmāṇye'pakṣadharmmamapyanumānaṃ pramāṇaṃ syādapratipannādhigamāt | yathā'dhastānnadīpūrandṛṣṭvoparivṛṣṭyanumānaṃ | tathā śiśurayaṃ brāhmaṇaḥ mātāpitrorbrāhmaṇyāditi | taduktaṃ |

[10,3]

"nadīpūropyadho deśe dṛṣṭaḥ sannuparisthitāṃ | niyamyo gamayatyevavṛttāṃ vṛṣṭiṃ niyāmikāṃ || evaṃ pratyakṣadharmatvaṃ jyeṣṭhaṃ hetvaṅgamiṣyate | tatpūrvoktānyadharmatvadarśanād vyabhicāryate || pitrośca brāhmaṇatvena putrabrāhmaṇatānumā | sarvalokaprasiddhā na pakṣadharmamapekṣate || kleśena pakṣadharmatvaṃ yastatrāpi prakalpayet | na saṃgaccheta tasyaitallakṣyeṇa saha lakṣaṇaṃ || yathā lokaprasiddhaṃ ca lakṣaṇairanugamyate | lakṣyasya lakṣaṇamevaṃ syāt tadapūrvanna sādhyata iti | "

[10,4]

atrocyate | kasmāduparyeva vṛṣṭyanumānaṃ nānyatra | pūrasya tatsambandhitvāditi cet | yadyevaṃ yatoyaṃ nadīpūra āyātastatra vṛṣṭyanumānannānyatra vyabhicārāt | parasya ca tatsambandhitvaniścaye sati gamakatvamanyathā'naikāntikatvaṃ syāt | tathā śiśurayaṃ brāhmaṇaḥ mātāpitrorbrāhmaṇyādityatrāpi yasyaiva śiśorbrāhmaṇyaṃ sādhyantasyaiva mātāpitṛbrāhmaṇyalakṣaṇo dharmaḥ sambandhī gamako na mātāpitṛbrāhmaṇyamātramanyasambandhimātāpitṛbrāhmaṇyasyāgamakatvāt | tenāsyāpi pakṣadharmatve sati gamakatvamato na kleśena pakṣadharmatvakalpanā | yadvā ya evāvyabhicāre nimittaṃ sa eva heturyathā dhūmasyāgnikāryatvaṃ brāhmaṇabhūtamātāpitṛjanyatvaṃ ca śiśorbrāhmaṇyanimittamiti tadeva heturyuktonyasya tatkalpanā kleśena syāditi |
tathā na candrodayāt samudravṛddhyanumānaṃ candrodayāt pūrvaṃ paścādapitadanumānaprasaṅgāt | candrodayakāla eva tadanumānantadaiva vyāptergṛhītatvāditi cet |

[11,1]

yadyevantatkālasambandhitvameva sādhyasādhanayoḥ | tadā ca sa eva kālo dharmīṃ tatraiva ca sādhyānumānaṃ candrodayaśca tatsambandhīti kathamapakṣadharmatvam | atha kālo neṣyate na tadā tarhyetadanumānamvyabhicārād | atha bau ddhā nāmetadanumānannāsti kālābhāvāt |

[11,2]

tadayuktaṃ | pūrvāhṇādipratyayaviṣayasya mahābhūtaviśeṣasya kāla ityabhidheyasyābhyupagamāt | evamanyatrāpi pakṣadharmatvaṃ yojyaṃ |

[11,3]

nanu bhavatu pakṣadharmatve satyanumānasya prāmāṇyantathāpi pakṣadharma iti pṛthag lakṣaṇaṃ na karttavyantadaṅśavyāptavacanenaiva gatatvāt |

[11,4]

satyaṃ | kintvapakṣadharmasyāpi sādhyavyāptasya hetutvanirāsārthaṃ kṛtaṃ | mahānasādidṛṣṭadhūmādi codadhāvagnyanumāne |

[11,5]

nanu vyāptasya liṅgatvaṃ na ca mahānasādigato dhūma udadhau sādhyenāgninā vyāptaḥ |

[11,6]

satyaṃ | kevalaṃ vyāpto heturityetāvanmātrakeṇa lakṣaṇavacanena yatraiva vyāpyadharmastatraiva vyāpakadharmānumānamityetanna labhyate | tataścānyatrāpi sādhyānumānāśaṅkānivṛttyarthaṃ pakṣadharmavacanaṃ | anupalabdherapi pakṣadharmatvamastyeva | yadā hyanyasya bhūtalāderupalambhajananayogyataivānyānupalabdhistadā yogyatānyabhūtalādisvabhāveti kathannānupalabdheḥ pakṣadharmatvaṃ | kṛtakatvāderapyevaṃ śabdādidharmatvaṃ | puruṣadharmarūpāyā apyanupalabdheranyabhūtalādikāryatvameva paramārthatastaddharmatvantadāyattatvāt | dhūmāderapi kāryasyaivaṃ pradeśādidharmatvaṅkevalamvikalpena teṣāṃ sambandhisvarūpameva pakṣasyāyaṃ dharma iti vyavasthāpyate |

[11,7]

hetutvaṃ ca dhūmāderavinābhāvena vyāptamajñātāvinābhāvasyāgamakatvenā hetutvāt | avinābhāvaśca kāryasvabhāvābhyāṃ vyāptaḥ | vidhipratiṣedhayośca sādhyatve satyarthāntaravidhāne kāryahetoḥ svabhāvahetoḥ pratiṣedhe cānupalabdhestena hetustritvena vyāpto'tosau trividha eva bhavati | na tu trividho hetureva kāryāderapyajñātasyāhetutvāt | kāraṇavyāpakānulabdyorapi pratibandhādeva gamakatvaṃ |
tathā hi | yata eva pratibandhāt kāryavyāpye kāraṇavyāpake gamayataḥ | tata eva pratibandhāt kāraṇavyāpakānupalabdhī kāryavyāpyābhāvaṅgamayataḥ | svabhāvānupalabdhāvapi yadā ghaṭāderupalambhajananayogya ātmā upalabdhirucyatenyahetusākalye copalambhāvyabhicārādupalabdhiḥ sattā tadānayostādātmyantenātrāpi pakṣe pratibandhanibandhanameva gamakatvaṃ | na cānupalabdheḥ kāryādihetāvantarbhāvaḥ svasādhye pratibandhānapekṣatvāt | hetośca sakāśāt sādhyapratītistadāyattatve sati syāt | na ca saṃyoge sati tadāyattatvamasaṃyuktānāṃ saṃyogābhāvāt | saṃyuktānāmapi na saṃyogatastadāyattatā'nyata eva saṃyuktānāmutpatteḥ | evaṃ samavāyepi vācyaṃ | tasmāttadāyattatvantādātmyatadutpattibhyāntena kāryasvabhāvānupalambhabahirbhūtānāṃ saṃyogyādīnāmahetutvantadāyattatvābhāvenāvinābhāvābhāvāt |

[12,1]

atha tadāyattatvamasti tadeva tarhi gamakatve nimittamiti sa hetustridhaiveti siddhaṃ |

[12,2]

nanu tathāpi kathamanumānasyotthānannirvikalpakapratyakṣeṇa dharmadharmitatsambandhāgrahāt svātantryeṇa vastudvayādhigateḥ |

[12,3]

ucyate | savikalpakenāpi dhūmapradeśādīnāṃ dharmadharmibhāvagrahaṇamuparyuparibhāvapratibhāsa eva | sa ca nirvikalpakepyasti kevalaṃ vikalpetarayorjñānayorullekhānullekhakṛto viśeṣaḥ | tacca nirvikalpakaṃ jñānaṃ yathāgṛhītaviṣayamevedamihāstīdaṃ nāstīti vidhipratiṣedhaṃ janayat pramāṇamiṣyate | tena dharmadharmiṇoḥ svarūpaniścayaḥ sambandhaniścayapratyakṣakṛta eva bhavatīti ||

[12,4]

pakṣadharma ityuktaṃ | "sūtre" pakṣadharmaśca dharmadharmisamudāyaḥ | na ca prativādinaṃ prati samudāyadharmatvaṃ hetoḥ siddhantena sa sarvo heturasiddhaḥ syāt | siddhau vānumānasya vaiyarthyamityāha |

[12,5]

"pakṣo dharmīti" | avayave samudāyopacārāt | ekadeśatvaṃ ca samudāyopacāranimittantena na dṛṣṭāntadharmī pakṣa ucyate |

[12,6]

ī śva ra se naḥ prāha | dharmidha rmmo heturityetāvad vaktavyaṃ "pra""yojanābhāvādanupacāra iti" | tadāha | "prayojane"tyādi | netyādinā pratiṣedhati | na prayojanasyābhāvaḥ | kathaṃ | "sarvadharmidharmapratiṣedhārthatvā"dupacārasyetyapekṣyate | asatyupacāre dharmidharma iti nirdeśaḥ kāryaḥ | tathā ca dṛṣṭāntadharmiṇopi dharmo hetuḥ syāt | upacāre tu sarvasya dharmiṇo dharmaḥ pratiṣiddho bhavati || katha miti cedāha | "tadekadeśatvādi" | tathā hi samudāyasyāvayaveṣūpacāraḥ | tadekadeśatvaṃnibandhanatvena na sarvatropacāraḥ |
sādhyadharmī ca tadekadeśatvāt pakṣasyāvayavatvāt pakṣopacārayogyastasya yo dharmastatpratipattyarthamupacārakaraṇaṃ | "tathā cetyupacārayogyadharmipratipattau cākṣuṣatvādiparihāraḥ" | ādiśabdāt kākasya kārṣṇyādityādi || cakṣurvijñānaviṣayatvāditi hetvarthastadāyaṃ heturanaikāntikatvāt tadaṅśavyāptivacanenaiva nirasta iti kimupacāreṇa | atha cakṣurvijñānajanakatvāditi hetvarthastadāpi tajjanakatvaṃ sattvameva | tacca śabdepyastīti na dṛṣṭāntadharmidharma evāyamiti kaścit ||

[13,1]

tadayuktaṃ | cakṣurvijñānajanakatvaṃ hi sattvaviśeṣaḥ sa ca ghaṭādīnāmeva dharmo na śabdasyātastannivṛtyarthamupacārakaraṇaṃ | na tvasatyapyupacāre vyāptasya liṃgatvaṃ | na ca śabdānityattvena cākṣuṣatvaṃ vyāptantatkathamasya liṅgatvaṃ ||

[13,2]

naiṣa doṣaḥ | anityatvamātreṇa hyasya vyāptatvantacca śabdepyastīti kathamahetutvaṃ syāt ||

[13,3]

"dharmavacanene"tyādi | dharmastadaṃśena vyāpta iti kevalena "dharmavacanenā"pi dharmiparatantratvād dharmasyāvaśyamasau dharmiṇamākṣipati | tena "dharmi"ṇa "āśraya"ṇamāśrayaḥ "parigra"hastasya "siddhau" satyāṃ yadetaddharmidharma ityatra dharmigrahaṇantasya sāmarthyāt pratyāsattiriha vivakṣiteti gamyate | vyāptivivakṣāyāṃ dharmigrahaṇamanarthakaṃ syāt | tasmād "dharmivacanasāmarthyāt pratyāsattiḥ" siddhā | pratyāsattiśca sādhyadharmiṇa eva tatra prathamaṃ hetūpadarśanāt | tayā pratyāsattyā sādhyadharmiparigraho bhaviṣyati | na pratyāsatteḥ sādhyadharmiparigrahaḥ kutoḥ | dṛṣṭāntadharmiṇopi na kevalaṃ sādhyadharmiṇaḥ pratyāsatteḥ | kadācid vyāptidarśanapūrvake prayoge dṛṣṭāntadharmiṇopi prathamaṃ hetusadbhāvopadarśanāt ||

[13,4]

yadi na pratyāsatteḥ sādhyadharmisiddhiḥ pāriśeṣyāttarhi bhaviṣyati | yatasta"daṃśavyāptyā" hetubhūtayā "dṛṣṭāntadharmiṇi" dharmasya "sattvasiddhiḥ" | na hi dṛṣṭāntamantareṇa hetoḥ sādhyena vyāptiḥ pradarśayituṃ śakyata iti manyate | tato dharmigrahaṇād vyatiricyamānāt "sādhyadharmiṇa eva parigrahaḥ" | tadaṃśeneti ca tacchabdena dharmavacanākṣipto dharmī sambadhyata iti tatsambandhanārthamapi dharmigrahaṇaṃ nāśaṅkanīyaṃ ||

[13,5]

yatra prayojanānantaraṃ na sambhavati sa pāriśeṣyasya viṣayo | dharmivacanasya tvanyadapi prayojanaṃ sambhāvyata iti manyamānaḥ siddhāntavādyāha | siddhe tadaṅśavyāptyā dṛṣṭāntadharmiṇi sattve punarddharmiṇo "vacana"ndṛṣṭāntadharmiṇa eva yo dharmaḥ sa heturiti"niyamārthamāśaṃkyate" | tataśca cākṣuṣatvādaya eva hetavaḥ syurna kṛtakatvādaya ityaniṣṭameva syāt | tasmādupacāraḥ karttavya iti |

[14,1]

kiṃ punaḥ kvacit ta rkka śā stre dṛṣṭaṃ niyamārthamvacanamityata āha | "sajātīya eve"tyādi | tatra yaḥ san sajātīye dvedhā cāsaṃstadatyaye sa heturityatrā cā ryī ye hetulakṣaṇe | "sajātīya eva sattvami"tyavadhāraṇena siddhepi "vijātīyād" vipakṣāddheto"rvyatireke" yadetadasaṃstadatyaya iti "sādhyābhāve'sattvavacanaṃ" tanniyamārthamā cā rye ṇa vyākhyātamasatyeva nāstitā yathā syānnānyatra na viruddha iti | tathehāpi dharmivacanambhāvaniyamārthamāśaṃkyate ||

[14,2]

nanvapakṣadharmasyāhetutvānna niyamārthā śaṅkā | yato vyāptasya hetutvaṃ na cānyadharmisthena sādhyadharmeṇānyadharmisthaḥ sādhanadharmo vyāptastasmāttadaṃśavyāptahetuvacanasāmarthyādeva sādhyadharmiparigraho bhaviṣyatītyata āha | "sāmarthyādityādi" |
anantaroditāt "sāmarthyādartha"sya sādhyadharmiparigrahalakṣaṇasya bhavati pratītiḥ paṭudhiyāṃ śrotṝṇāṃ kintvaśabdakamarthaṃ svayamanusaratāṃ "pratipattigauravaṃ" syāt | ata upacāramātrāt svayamaśabdakārthābhyūharahitād dharmidharma ityanena "pakṣadharma" iti samānanirdeśāt pratipattigauravaṃ ca "parihṛta"mbhavati | ca śabdenaitadāha | ye paropadeśamākāṃkṣanti tairayamartho lakṣaṇavacanād boddhavya iti |

[14,3]

yathālakṣaṇaṃ pratīterapakṣadharmo na heturiti kuta iyamāśaṅkā | tatasteṣāṃ lakṣaṇānusāriṇāṃ niyamāśaṃkāparihārārthañcopacārakaraṇamiti || iha vyavacchedaphalatvācchabdaprayogasyāvaśyamevāvadhārayitavyaṃ | ṣaṣṭhīsamāsācca pakṣadharma iti nānyassamāsassambhavati | tathā ca pakṣasyaiva dharmma ityevamavadhāraṇāt tadaṃśavyāptirvirudhyata iti viruddhalakṣaṇatāmudbhāvayannāha |

[14,4]

"pakṣasya dharmatve ta"mpakṣaṃ "viśeṣaṇa"manyato vyavaccheda"mapekṣata" iti | tadviśeṣaṇāpekṣasya dharmasyānyatra pakṣīkṛtādanyasmin sapakṣe'nanuvṛttiḥ | tathā hi yaḥpakṣeṇa viśeṣyate sa pakṣasyaiva bhavati | yathā devadattasya putraḥ | tato"nyatrānanuvṛtterasādhāraṇatā" sādhāraṇatā na "syāt" | tadaṅśavyāptivirodha iti yāvat |
sādhāraṇatayā tadaṃśavyāptipratipādanāt | tato yadi pakṣadharmo na tadaṃśavyāptiratha tadaṃśavyāptirna pakṣadharma iti vyāhataṃ lakṣaṇamiti |

[15,1]

nanu yadi sādhyadharmiṇi sādhanadharmasya sādhyavyāptirna gṛhītā tadā hetoranaikāntikatvamatha gṛhītā kiṃ dṛṣṭānte heto ranvayena kathañca pakṣadharmasya tadaṃśavyāptirvirudhyate sādhyadharmiṇyapi vyāpteḥ pratipannatvāt | sarvapadārthasya kṣaṇikatve sādhye sattvalakṣaṇasya vā hetoḥ ko dṛṣṭāntenvayaḥ | tasmāt svasādhyapratibandhāddhetustena vyāptaḥ sidhyati | sa ca viparyaye bādhakapramāṇavṛttyā sādhyadharmiṇyapi sidhyatīti na kiṃcidanyatrānvayāpekṣayā | tatkathamidamāśaṃkitamanyatrānanavṛtterasādhāraṇateti |

[15,2]

sattyaṃ yadyapi sādhyadharmiṇi hetoḥ sādhyavyāptimantareṇa nānumānasyotthānantathāpi dṛṣṭānte sādhyasādhanayoḥ pratibandhagrāhakapramāṇamantareṇa na sādhyadharmmiṇyapi vyāptiḥ sidhyatīti tadarthamidamāśaṃkitaṃ |

[15,3]

yattūcyate kāryahetvapekṣayā svabhāvahetuviśeṣāpekṣayaitadāśaṃkitaṃ tatu kṣaṇikatvānumāne sattvāpekṣayā | tasya hi vipakṣabādhakapramāṇavṛttyaiva gamakatvā diti tadetaduttaratra nirūpayiṣyāmaḥ | tasmāt pūrvagṛhītapratibandhasādhakapramāṇasmṛtaye hetoranyatra vṛttirapekṣaṇīyā |

[15,4]

etatpariharati "netyā"dinā | "na" anyatrānanuvṛttiḥ | kutaḥ | ayogo sambandhastadvyavacchedena "viśeṣaṇāt" pakṣasya | na hyanyayogavyavacchedenaiva viśeṣaṇambhavati kintva"yogavyavacchede"nāpi | yatra dharmiṇi dharmasya sadbhāvaḥ sandihyate tatrāyogavyavacchedasya nyāyaprāptatvāt | atra dṛṣṭānto "yathā caitro dhanurdhara iti" | caitre hi dhanurdharatvaṃ sandihyate kimasti nāstīti | tataścaitro dhanurddhara ityukte pakṣāntaramadhanurddharatvaṃ śroturākāṃkṣopasthāpitaṃ nirākarotyayogavyavacchedotra nyāyaprāptaḥ |

[15,5]

parābhimatavyavacchedaṃ nirācikīrṣannāha | "nānyayogavyavacchedena" viśeṣaṇādanyatrānanuvṛtterasādhāraṇateti sambandhaḥ | atrāpi dṛṣṭānto "yathā""pārtho dhanurddhara iti" sāmānyaśabdopyayaṃ dhanurddharaśabdaḥ prakaraṇasāmarthyādinā prakṛṣṭaguṇavṛttiriha pā rthe hi dhanurddharatvaṃ siddhameveti nāyogāśaṅkā | tādṛśantu sātiśayaṃ kimanyatrāpyasti nāstītyanyayogaśaṃkāyāṃ śroturyadā pārtho dhanurddhara ityucyate tadā sātiśayaḥ pārtha eva dhanurddharo nānya iti pratīyate | tenātrānyayogavyavacchedo nyāyaprāptaḥ |
tathā kiṃ pakṣestyayaṃ dharmo na veti saṃśaye pakṣadharma ityukte pakṣasya dharma eva nādharmaḥ |
dharmaścāśritatvād viśeṣaṇantenāyogo vyavacchidyate nānyayogaḥ | tadaṃśavyāptyānyayogasya pratipādanena dṛṣṭānte sandehābhāvāt | "ākṣepsyāma" iti nirdekṣyāmaścaturthe paricchede 4 | 190 ||

[16,1]

tadaṃśastaddharma iti tacchabdena pakṣaḥ parāmṛśyate na dharmaḥ | dharmasya dharmāsambhavāt |
tasya pakṣasyāṃśastasyaiva sādhyo dharmaḥ || ekadeśe rūḍhoṅśaśabdaḥ kathaṃ dharmaṃ pratipādayatīti cedāha | "vakturabhiprāyavaśā"diti | na vastubalena śabdānāṃ vācakatvaṃ kintu vakturvivakṣāvaśānna "tadekadeśastadaṃśa" iti prakṛtena sambandhaḥ |

[16,2]

kiṃ punarevamiti cedāha | "pakṣaśabdena samudāyāvacanāditi" | yadi pakṣaśabdena samudāyobhihitaḥ syāt tadā dharmadharmisamudāyātmakasya pakṣasyaikadeśo dharmātmakoṅśo bhavati | upacaritena tu pakṣaśabdena dharmyevābhidhīyate | tasya caikātmakasya kuta ekadeśaḥ |

[16,3]

"vyāptaṃ padamvyāptiri"tyādinā vyācaṣṭe | tasya pakṣadharmasya sato vyāptiryoṃ vyāpnoti yaśca vyāpyate vyāpyavyāpakadharmatayā pratīteḥ | yadā vyāpakadharmatayā vivakṣyate tadā vyāpakasya gamyasya bhāva eveti sambandhaḥ | "tatre"ti saptamyarthapradhānametannādhārārthapradhānaṃ dharmāṇāṃ dharmāntaratvābhāvāt | tenāyamarthaḥ |
yatra dharmiṇi vyāpyamasti "tatra" sarvatra "vyāpakasya bhāva eve"ti vyāpakadharmo vyāptiḥ |
na tvevamavadhāryate vyāpakasyaiva tatra bhāva iti | hetvabhāvaprasaṃgāt | avyāpakasyāpi mūrttatvādestatra bhāvāt | "nāpi tatrai"vetyavadhāryate | prayatnānantarīyakatvāderahetutvāpatteḥ | sādhāraṇaśca hetuḥ syānnityatvasya prameyeṣveva bhāvāt || yadā tu vyāpyadharmatā vyāptervivakṣitā tadā yatra dharmiṇi vyāpakosti tatraiva "vyāpyasya bhāvo"
nānyatra | atrāpi vyāpyasyaiva | tatra bhāva ityavadhāraṇaṃ hetvabhāvaprasaktereva nāśritamavyāpyasyāpi tatra bhāvāt | nāpi vyāpyasya tatra bhāva evetyavadhāryate |
sapakṣaikadeśavṛtterahetutvaprāpteḥ | sādhāraṇasya ca hetutvaṃ syāt prameyatvasya nityeṣvavaśyambhāvāditi | vyāpakasya tatra bhāva ityanena cānvaya ākṣipto vyāpyasya vā tatraiva bhāva ityanena vyatireka ākṣiptaḥ |

[17,1]

yadvā vyāptervyāpyavyāpakadharmmasamvarṇṇanaṃ niyatāniyatatvakhyāpanārthaṃ | tena vyāpto "hetu"rbhavati na tu vyāpako'niyatatvāt |

[17,2]

nanu yo dharmo vyāpyamantareṇa bhavati sa kathaṃ vyāpako vyāpyāsambandhenāvyāpakatvāt |

[17,3]

satyaṃ | kevalandharmayoḥ sāmānyena vyāpyavyāpakabhāvo niścīyate | yaccānityatvasāmānyaṃ prayatnānantarīyakatvavyāpakaṃ niścitantadaprayatnānantarīyakepi dṛśyata iti vyāpako'niyata ucyate | atha prayatnānantarīyakasvabhāvamevānityatvaṃ niścetumpāryate tadānayoḥ parasparaṃ vyāpyatvamiti vyāpta eva heturbhavati |
yadā ca yatra vipratipattistadeva sādhyamitarat sādhanamiti nyāya eṣaḥ ||

[17,4]

yadi tarhi "pakṣadharmastadaṃśena vyāpta" ityetāvaddhetulakṣaṇaṃ tataḥ pakṣadharmatvantadaṅśavyāptiśceti dvirūpo hetuḥ syādanyatra ca trirūpa uktastatkathanna vyāghāta ityāha |

[17,5]

"etena" tadaṃśavyāptivacanenā"nvayavyatirekā"vuktau | anvayavyatirekarūpatvād vyāpteriti bhāvaḥ | tathā hi | ya eva yenānvito yannivṛttau ca nivarttate sa eva tena vyāpta ucyata iti tadātmakatvād vyāptervyāptivacanenānvayavyatirekābhidhānantato vyāptivacanena rūpadvayābhidhānānna vyāghāta iti | tau ca jñāpakahetvadhikārānniścitau | niścayaśca tayornaikeneva pramāṇenāpi tu"yathāsvaṃ" yasya yadātmīyaṃ pramāṇaṃ niścāyakantena | yasya ca yatpramāṇantaduttaratra vakṣyate ||

[17,6]

nanu bhāvarūpatvālliṅgasya kathaṃ vyatirekaḥ | sādhyābhāve'bhāvalakṣaṇosya rūpamiti cet | na | ya eva hi sādhya eva liṅgasya bhāvaḥ sa eva sādhyābhāve vyatirekaḥ | tenānvayavyatireka yorapi tādātmyaṃ vikalpakalpitastu bhedaḥ |
sādhyābhāve liṃgasya nirvṛttidharmakatvaṃ vyatireka ityapare | yataśca yatra yatra sādhanadharmmastatra tatra sādhyadharma ityevaṃ rūpo"nvayaḥ" | tena yaducyate ku mā ri la bha ṭṭe na ||

[18,1]

"yaḥ savitrudayo bhāvī na tenādyodayonvitaḥ | atha cādyodayāt sopi bhavitā śvonumīyate || vyomni dṛṣṭaṃ ca dhūmāgraṃ bhūmau bahniḥ pratīyate | dhūmāgramagneranveti na ca bhūmau pratiṣṭhitaḥ || evanna deśakālābhyāṃ liṅgaṃ liṅgyanugacchati | tasmānnāsyānvayo nāma sambandhoṅśaḥ pratīyata iti | "

[18,2]

tadapāstaṃ | yataśca yathopavarṇṇitaḥ sādhyānvayo heturvidyate | tenaitadapi pratyuktaṃ |

[18,3]

"pratyākhyeyaivameveha vyāptisambandhakalpanā | yo hi nānvīyate yena sa tena vyāpyate kuta iti | "

[18,4]

ata evedṛśīmparaparikalpitāṃ vyāptiṃ nirākarttumā cā ryo "vyāpakasya""tatra bhāva" ityādinā laukikīvyāptindarśitavān | sambandhagrāhakaṃ pramāṇaṃ liṅgasya sādhyāyattatāgrāhakaṃ | yacca tadāyattatāṃ gṛhṇāti tadevānvayavyatirekātmikāyā vyāptergrāhakaṃ | sādhyāyattatāyā eva vyāptirūpatvāt | tasmād vyāptigrāhakādeva pramāṇāt yatra vyāpyasambhavastatra vyāpakabhāvo yatra vyāpakābhāvastatra vyāpyābhāva itya bhāvepi niścayo bhavati | tena yaducyate kumārila bha ṭṭena |

[18,5]

"sāmānyaviṣayatvācca na pratyakṣenvayambhavet | na cānumīyate pūrvamavijñātānvayāntarāt || athānvayenumānaṃ syādanvayāntaravarjjitaṃ | siddhe tadanapekṣesminnanyatrāpyanvayena kiṃ || vyatirekopi liṅgasya vipakṣānnaiva labhyate | abhāve sa na gamyeta kṛtayatnairabodhanāt || yāvatsarvavipakṣāṇāṃ paryanto nāvadhāritaḥ | tāvaddhetoravṛttitvaṃ kastasmājjñātumarhatīti"

[18,6]

tadapyapāstaṃ |

[19,1]

"pakṣa""dharmaśca" kiṃ "yathāsvaṃ pramāṇena niścita" ukto veditavya iti sambandhaḥ pakṣadharmmavacanenaiva | evaṃ ca trairūpyamevoktaṃ liṃgasyetyavirodhaḥ |

[19,2]

tena yaducyate 'vi ddha ka rṇṇena | "satyamanumānamiṣyata evāsmābhiḥ pramāṇaṃ lokapratītatvāt kevalaṃ liṃgalakṣaṇamayukta" miti tadapāstaṃ | trairūpyasyāpi liṅgalakṣaṇasya lokapratītatvāt dhūmādāviva |

[19,3]

nanu kathaṃ yathāsvaṃ pramā ṇena pakṣadharmaniścayaḥsāmānyasya liṅgatvāt |
tasya ca pratyakṣeṇa svalakṣaṇaviṣayatvenāgrahaṇāt | agṛhītasya cāliṃgatvāt |
gṛhītasya ca svalakṣaṇasyānanvayenāliṃgatvāt | nāpyanumānena sāmānyagrahaṇantalliṅgasyāpi sāmānyarūpatvena pratyakṣeṇāgrahaṇādanumānena grahaṇe'navasthāprasaṅgāt ||

[19,4]

tadāha |

[19,5]

"liṅgaliṅgyanumānānāmānantyādekaliṅgini | gatiryugasahasrepu bahuṣvapi na vidyata iti | "

[19,6]

atha kāryasvabhāvavikalpapratibhāsi sāmānyaṃ kāryādidarśanāśrayatayā tadadhyavasāyācca kāryādiheturityucyate |

[19,7]

tadayuktaṃ | tasyāpi vikalpāvyatiriktatvād vikalpavad anyatra vikalpāntare'nanugamāt kathaṃ sāmānyaṃ liṃgaṃ | tasmād vijātīyavyāvṛttameva dhūmāde rūpaṃ jñāpakahetvadhikārāt pratyakṣaniścitamviśeṣānavadhāraṇena sāmānyalakṣaṇaṃ liṃgamucyate | na tu vijātīyavyāvṛttirvikalpākāro vā'vastutvāt | tenāyamarthaḥ |
pratyakṣapṛṣṭhabhāvinā niścayenādhūmavyāvṛttarūpāvadhāraṇena dhūmādisvalakṣaṇamidaṃ pratibhāsamānaṃ kadācittārṇṇampārṇṇamanyadveti viśeṣānavadhāraṇena cānekasvalakṣaṇarūpaṃ sāmānyalakṣaṇaṃ liṅgaṃ pratyakṣaviṣaye vyavasthāpyate | yathā ca liṅgasya viśeṣānavadhāraṇena sāmānyarūpatvantathā sādhyasyāpi | tadāha |

[19,8]

"atadrūpaparāvṛttavastumātraprasādhanāt | sāmānyaviṣayaṃ proktaṃ liṅgaṃ bhedāpratiṣṭhiteriti | "

[19,9]

tathābhūtasya ca sāmānyalakṣaṇasya liṅgasya sādhyakāryatvaṃ sādhyasvabhāvatvaṃ ca vastutvādaviruddhaṃ | tacca liṅgaṃ pratyakṣādiniścitamiti sarvaṃ susthaṃ ||

[19,10]

"ta eta" ityādinā tridhaiva sa ityetad vyācaṣṭe |

[20,1]

ta eta iti | pakṣadharmatvena yathoktayā ca vyāptyā yuktāḥ "kāryasvabhāvānupalabdhayo lakṣaṇaṃ" svabhāvo yeṣānte tathoktāḥ | "dhūmāditi" kāryahetorākhyānaṃ | agniratreti sādhyaphalasya | na tvayampakṣaprayogaḥ ||

[20,2]

nanu yaḥ pradeśognisambandhī sopratyakṣaḥ | yaśca pratyakṣo nabhobhāgarūpa ālokādyātmā dhūmavattayā dṛśyamāno na sognimānataḥ kathaṃ pradeśe dhūmasya pratyakṣataḥ siddhistasmād dhūma eva dharmī yuktaḥ |

[20,3]

"sāgnirayaṃ dhūmo dhūmatvādityevaṃ sādhyasādhanabhāva" ityu dyo ta ka raḥ | tasyāpi sāgnerdhūmāvayavasyāpratyakṣatvāt | paridṛśyamānasya corddhvabhāgavartinogninā sahāvṛtteḥ kathaṃ dhūmasāmānyasya sādhyadharmiṇi pratyakṣato niścayaḥ | dhūmāvayavī pratyakṣa iti cet | na | avayavavyatirekeṇa tasyābhāvāta | lokādhyavasāyaḥ tasyaikatve vā pradeśasyāpi tāvataḥ kalpitamekātmakatvaṃ na vāryate | pradeśa eva ca lokogniṃ pratipadyate na dhūme dharmiṇi | tena yadyagneranumānamiṣyate pradeśa eva dharmiṇyanumānamastvityevamparametat |

[20,4]

na tvatra pūrvokto doṣaparihāra ityeke | yadvā dṛśyamānaḥ pradeśo dharmī adhastādagnimānityetāvat sādhyadharmo nāgnimātraṃ | īdṛgvidhena ca sādhyadharmeṇa pūrvameva vyāptiḥ pratipannā | dhūmaścātra pratyakṣasiddha iti kathaṃ nānumānaṃ | yatu deśādyapekṣayā kāryahetorgamakatvamatrocyate | tadasaṅgatameva deśāderviśeṣaṇasyāsiddhatvāt | dhūmamātradarśanādevāsya sādhyasya siddhatvācca | yadvā pradeśe'gniṃ dṛṣṭvā kiṃśukādirūpeṇa sandehaṃ yadā dhūmadarśanānnivarttayati | tadaitadudāharaṇaṃ draṣṭavyaṃ |
tadā hi pratyakṣeṇa dharmī sādhanadharmaśca siddho bhavati |

[20,5]

yattūcyate | pratyakṣāpratyakṣarūpa eva dharmiṇyanumānamiti | tadayuktaṃ |
pratyakṣāṅśe yadyapi hetuḥ siddhastathāpi na tatra sādhyadharmānumānaṃ pratyakṣabādhitatvāt |
parokṣāṅśe tu syādanumānaṃ kevalantatra heturasiddhaḥ | na ca pratyakṣaṃ pratyakṣarūpasya dhaṃrmiṇo dharmaḥ pratyakṣasiddho'pratyakṣeṅśe pratyakṣāvyāpārāt | yadā vā śravaṇagrāhye śabde'nityatvānumānantadā kathaṃ dharmiṇaḥ pratyakṣāpratyakṣarūpateti yatkiñcidetat ||

[20,6]

śiṅśapātvāditi svabhāvahetorudāharaṇaṃ |

[21,1]

u mve ka stvatrāha | "svabhāvahetorgamakatvaṃ dūrotsāritameva | bhedādhiṣṭhānatvād gamyagamakabhāvasya | na hyabhinne pratibandho nāma | na śiṅśapā vṛkṣātmikā | tato vyāvarttamānatvāt | yo hi yasmād vyāvarttate na sa tadātmā |
ghaṭādiva paṭaḥ | vyāvarttate ca khadirādibhyaḥ śiśaṃpetyatadātmikā | tadātmatve ca liṅgagrahaṇavelāyāmevāvyatirekāt sādhyasvarūpavalliṅgāgrahaṇavattvaṃ sādhyasya gṛhītatvādanumeyatvahāniḥ | tādātmyena ca śiṃśapātvasya gamakatve tādātmyāviśeṣād vṛkṣatvasya śiṃśapāṃ prati gamakatvaprasaṅgaḥ | athāsyāniyatatvādagamakatvaṃ niyatataiva tarhi gamakatve nimittaṃ na tu tādātmyaṃ vyabhicāriṇyapi vṛkṣatve tādātmyasya darśanāt | atha tadātmanaiva vṛkṣe nāsti śiṃśapā... ... ... ...tadātmikā | sarvathā yayoreva...tayā gamyagamakabhāvo nānātmye tu tādātmyābhāvaḥ | evamaśiṃśapā'vṛkṣāpohayorapohabuddhyorvā gamyagamakabhāvo nirākarttavya"iti |

[21,2]

tadayuktaṃ | śiṃśapā hi vṛkṣaviśeṣasvabhāvā | vṛkṣaviśeṣopi śiṃśapāsvabhāva evetyubhayagatantādātmyaṃ | tādātmyepi ca kaścidavṛkṣavyāvṛtte svabhāve kathaṃcinmūḍho nāśiṃśapāvyāvṛtte | tena śiṃśapāderliṅgasya grahaṇānnānumeyatvahāniḥ | yataśca na vṛkṣamātrasvabhāvā śiṃśapā | tena na vṛkṣatvasya śiṃśapāṃ prati gamakatvaṃ |
sādhyasādhanādyabhāvadoṣantu svayameva śāstrakāro nirākariṣyatīti yatkiñcidetat |

[21,3]

"pradeśa" ityanupalabdheḥ kathanaṃ | "pradeśaviśeṣa" ityuddiṣṭe deśe | "kvaci"diti vādiprativādiprasiddhe | "na ghaṭa" iti ghaṭābhāvavyavahāraḥ sādhyaḥ | "upalabdhī"tyādinā hetunirdeśaḥ | upalabdherlakṣaṇāni karaṇāni cakṣurādīnyapratibaddhasāmarthyādyu"palabdhilakṣa"ṇāni | tāni prāptaḥ svābhāsajñānajananayogyaḥ svabhāvaviśeṣaḥ |
svajñānajananasāmagryantarbhūtortha ityarthaḥ | "tasyānupalabdhe"stathābhūtasyāsadvyavahārasiddhiḥ ||

[21,4]

kathaṃ punaryo yatra nāsti sa tatropalabdhilakṣaṇaprāpto bhavati | upalabdhilakṣaṇa"prāptatvaṃ" hi jñānaviṣayatvantasmiṃśca sati kuto nāstitvaṃ |

[21,5]

"ucyate" | yāvatyāṃ sāmagryāṃ satyāṃ pūrvaṃ pratipanno bhāvastāvatyāmevasāmagryāṃ satyāṃ "yadi syāt" pūrvakālavadupalabhyetetyevamupalabdhilakṣaṇaprāptatvaṃ buddhyā parāmṛśya bhāvasyāpratibhāsanānnāstīti niṣedhaḥ kriyate | na tvadṛśyasya |
pratibhāsaparāmarśopāyābhāvāt | sarvadā'pratipannatvāt ||

[22,1]

nanu dṛśyasyābhāve sati saiva sāmagrī kathaṃ pratipanneti cet || na | ekajñānaviṣayayorbhāvayorekopalambhāditi brūmaḥ | svata eva ca niṣidhyamānasyopalabdhilakṣaṇaprāptatvanniścīyate | etadevaikajñānajananayogyatayopalabdhilakṣaṇaprāptatvandarśayitumāha |

[22,2]

"yadi syād" ghaṭādirupalabhyaṃ sattvaṃ yasya sa tathābhūta eva syāt | "nānyathe"ti na kadācidagrāhyastathābhūto'vaśyaṃ jñānanna vyabhicaratīti yāvat | yata eva"ntena" kāra"ṇena |
upalabdhilakṣaṇaprāpta"syeti yadviśeṣaṇamuktantadarthādu"palabdhilakṣaṇaprāptasattvasye"tyuktambhavati | atra tvayaṃ bāhyārthaḥ | lakṣyate'neneti lakṣaṇaṃ | upalabdhireva lakṣaṇantatprāptamupalabdhilakṣaṇaprāptaṃ jñānenāvyabhicaritasambandhamityarthaḥ |
evaṃbhūtaṃ sattvaṃ yasya tattathoktaṃ | tathābhūtaṃ hi sattvaṃ jñānaṃ — nivṛttyāvaśyaṃ nivarttata iti bhāvaḥ || vidhipratiṣedhābhyāṃ sarvaṃ sādhanaṃ vyāptaṃ | vidhīyamānaśca sādhyaḥ pratibandhadvayena bhidyata iti vidhipratiṣedhau hetutrayāyattāviti darśayannāha | "tatre"tyādi |

[22,3]

"tatra" triṣu hetuṣu "dvau" kāryasvabhāvahetū "vastusādhanau" vidhisādhanau | "dvāveve"ti cāvadhāraṇaṃ na tu vastusādhanāveveti | ābhyāṃ sāmarthyād vyavacchedasyāpi siddheḥ | "ekaḥ pratiṣedhahetu"riti | uktalakṣaṇonupalambhaḥ pratiṣedhahetureva | na tveka evetyavadhāryate pūrvvābhyāmapi vyavacchedagateḥ ||

[22,4]

kaścidāha | "vyavacchedaḥ śabdaliṅgābhyāṃ prasādhyate yāvāṃścid vyavacchedaḥ sa sarvonupalambhādevetyanupalambha evaiko heturi" ti |

[22,5]

tadayuktaṃ | yato na tāvat pramāṇavyāpārāpekṣayaitaducyate | vastunyeva pramāṇavyāpārāt | tadāhāta "eva va"stuviṣayaṃ prāmāṇyaṃ dvayoriti | nāpyadhyavasāyavaśādetaducyate vastuna evādhyavasāyāt | vyavacchedena saha liṃgasya sambandhābhāvācca |

[23,1]

yo pi manyate'nupalambhe'sadvyavahārayogyatā sādhyate na pratiṣedhaḥ | yogyatā ca svabhāvabhūtaiva | tathāgnimati pradeśe sādhye agnimattā pradeśasya svabhāva eva sādhyo dhūmavattvāditi ca hetuḥ | pradeśābhinna iti sarvo hetuḥ svabhāvahetureveti |
tadayuktam | evaṃ hi gamakattve gardabhatvāderapi gamakatvaṃ syāt | na bhavatyagnikāryatvābhāvād gardabhasyeti cet | yadyevaṃ dhūmasyāgnikāryatvameva gamakatve nibandhanamiti kathaṃ na kāryahetuḥ |

[23,2]

anyastu manyate"'nupalambhastu pradeśakārya ityasadvyavahāre sādhye kāryahetureva |
kṛtakavikalpaścānityaśabdakārya iti sarva eva hetuḥ kāryaheturi"ti |

[23,3]

tadapyayuktaṃ | kṛtakavikalpo hi kṛtakakāraṇatvāt tasyaivānumāpakaḥ syānnānityasya | kṛtakasyānityasvabhāvatvādanityatvaṃ sādhayatīti cet | yadyevaṃ kṛtakatvādevānityatvapratītiḥ syānna kṛtakavikalpāt | kṛtakasvabhāvatayaivānityatve gamakatvāt | yadvā kṛtakavikalpaśca syānna vānitya ityanaikāntaḥ |
kṛtakavikalpajananasāmarthyaṃ kṛtakāvyatiriktantacca na pūrvanna paścāttenāsāvanityo'vyatiriktantarhi sāmarthyamanityatvaṃ sādhayatīti kathaṃ na svabhāvo heturiti yatkiñcidetat ||

[23,4]

kiṃ punardvāveva vastusādhanāvityāha | "svabhāvena pratibandhaḥ""sādhanaṃ kṛte" ti samāsaḥ | "svabhāvena pratibaddhatvaṃ" | pratibaddhasvabhāvamiti yāvat | "tasmin satyartho"
liṃga"martha"miti liṅginaṃ "na vyabhicarati" |

[23,5]

"sa ca" svabhāvapratibandhaḥ kuta ityāha | "tadātmatvā"diti sādhyasvabhāvatvāt || "tadātmatve" sādhyasvabhāvātmatve sādhanasya | yadeva sādhyantadeva sādhanamiti "sādhyasādhanayo""rbhedābhāva"stena pratijñārthaikadeśo heturiti paramāśaṅkyāha | "ne"tyādi | sādhyasādhanabhūtānāṃ "dharmabhedānāṃ" vyāvṛttibhedena "parikalpanādā"ropād |

[23,6]

etaduktambhavati | dharmabhedaḥ samāropyate tena sādhyasādhanabhedaḥ | yato niścito gamako niścetavyaśca gamya ucyate | niścayaviṣayaścāropita eveti niścayabhedāropito dharmabhedaḥ | etacca vakṣyāmo'nyāpohaprastāve |

[24,1]

ācārya di gnā ge nāpyetaduktamityāha | "tathā ce"tyādi | "sarva eve"ti yatrāpi sādhyasādhanayoragnidhūmayorvāstavo bhedastatrāpi svalakṣaṇena vyavahārāyogādanumīyatenene"tyanumānaṃ"liṅgama"numeyaḥ" sādhyadharmī sādhyadharmaśca teṣāṃ "vyavahāro"
nānātvapratirūpaḥ | "buddhyārūḍhe"na "dharmadharmi"ṇo"rbheda"ste"na" buddhipratibhāsagatena bhinnena rūpeṇa bhedavyavahāra iti yāvat || yadi tarhi "buddhiparikalpi"to dharmadharmi vyavahāra evantarhi kalpitāddhetoḥ sādhyasiddhiḥ prāptā | tataśca hetudoṣo yāvānucyate sa sarvaḥ syāt | tadāha bha ṭṭaḥ ||

[24,2]

"yadi vā vidyamānopi bhedo buddhiprakalpitaḥ | sādhyasādhanadharmādervyavahārāya kalpyate || tato bhavatprayuktesmin sādhanaṃ yāvaducyate | sarvatrotpadyate buddhiriti dūṣaṇatā bhavediti | "

[24,3]

atrāha | "bheda" ityādi | etadāhārtha e"va" vārthaṃ gamayati kevalaṃ "dharmadharmitayā"'yaṃ dharmo'yaṃ dharmīti yo bhedo nānātvamayameva "buddhyākārakṛto" buddhyā parikalpito "nārtho"pi na liṅgamapi buddhayākārakṛtam | vikalpanirmitādeva liṅgāt kasmād arthapratipattirna bhavatītyāha | "vikalpe"tyādi | "vikalpabhedānāṃ" vikalpaviśeṣāṇā"micchāmātrānurodhitvena" svatantrāṇāma"narthāśrayā"darthāpratibaddhatvesākṣādanutpatternārthālambanatvādityarthaḥ | tairarthī — nāśrayairvikalpaiḥ kalpitaścāsau viṣayaśceti "tatkalpitaviṣaya"stas"mā"devaṃbhūtāddheto"rarthapratītāva"bhyupagamyamānāyāma"narthapratilambha eva syā"darthapratilambha eva na syāt ||

[24,4]

dvitīyaṃ pratibandhalakṣaṇamāha | "kāryasyāpī"tyādi | "tatsvabhāva"syeti kāryaṃsvabhāvasya "tadutpatteḥ" kāraṇādutpatter yo'numānasya prāmāṇyaṃ necchati taṃ pratyāha | "etāvanumeyapratyayau" pramāṇamiti sambandhaḥ || etāviti svabhāvakāryaliṅgau |
anupalabdheḥ svabhāvahetāvantarbhāvād dvāvityāha | yadvā prakrāntāpekṣayā dvāvityāha |

[25,1]

svabhāvakāraṇayoranumeyayoḥ pratyayāvityanumeyapratyayau "atatpratibhāsitve"pītyanumeyasvalakṣaṇāpratibhāsitvepi | atatpratibhāsitvantataḥ "sākṣādanutpatteḥ" | kathantarhyavyabhicāra ityāha | "tadutpatte"rityanumeyābhyāṃ svabhāvakāraṇābhyāṃ pāramparyeṇotpatteḥ | "tadavyabhicāriṇā"vityanumeyāṃvyabhicāriṇau | "iti" hetoḥ "pramāṇaṃ pratyakṣavat" |

[25,2]

tena yaducyate 'vi ddha ka rṇṇe nā"nadhigatārthaparicchittiḥ pramāṇamato nānumānampramāṇamarthaparicchedakatvābhāvādi" ti tadapāstaṃ | yataḥ sarva eva prekṣāvān pravṛttikāmaḥ pramāṇamanveṣate pravṛttiviṣayārthopadarśakatvena pravṛttiviṣayaścārtho'rthakriyāsamartha eva | na cānāgataṃ pravṛttisādhyārthakriyā sāmarthyamvastunaḥ pratyakṣamparicchinattītyuktamataḥ kathamasyārthaparicchedamātrātprāmāṇyaṃ | tasmāt svaviṣaye tadutpattyā pratyakṣaṃ yanmayā pūrvapratipannaṃ prabandhenārthakriyākāri tadevedamiti niścayaṃ kurvat pravarttakatvāt pramāṇantathānumānamapi |

[25,3]

"pratyakṣasyāpī"tyādinā vyāptimāha | "arthāvyabhicāra eveti" | pūrvamabhimatārthakāritvena niścitasyārthasya sambhave sati bhāva eva pratyakṣasya prāmāṇyamanyathā"tadabhāve" arthābhāve "bhāvinaḥ" pratyakṣasya "tadvipralambhā"nniścitārthāsamvādāt | etaduktambhavati | yadārthakriyāsamarthamvastu pratyakṣaṃ na paricchinatti | yadi ca tathābhūtamapi vastu vyabhicaretpramāṇamapi na syāt | "avyabhicāraścānyasya konyastadutpatte"rityanyaṃsyārthāntarabhūtasya yonyena sahāvyabhicāraḥ sa tadutpatteḥ konyo naivānyaḥ |
tadutpattirevāvyabhicāra ityarthaḥ |

[25,4]

kasmād | a"nāyattarūpāṇā"mapratibaddhasvabhāvānāṃ "sahabhāvaniyamābhāvāda"vyabhicāraniyamābhāvāt | tasmādarthakriyākāritvena niścitādarthādutpattireva pratyakṣasyāvyabhicāra iti prāmāṇyantaccānumānepyastīti samaṃ dvayamiti bhāvaḥ ||

[25,5]

etenaitadapi nirastaṃ "pramāṇasyāgauṇatvādanumānādarthaniścayo durlabha" iti |
yadyagauṇatvamanupacaritatvamucyate tadānumānamapyanupacaritamevāskhaladbuddhirūpatvāt ||

[25,6]

atha dharmadharmisamudāyasya sādhyatve hetoḥ pakṣadharmatvamanvayo vā na sambhavati tena pakṣadharmatvaprasiddhyarthaṃ dharmiṇaḥ sādhyatvamupacaritavyamanvayasiddhyarthañca dharmasyetyevamupacaritaviṣayatvādanumānamupacaritaṃ |

[26,1]

tadayuktaṃ yato loke dhūmamātramagnimātravyāptaṃ yatra dharmiṇi dṛśyate tatraivāgnipratītirbhavatīti kasyātropacāra evaṃ ca samudāyasyāpi sādhyatvaṃ sidhyati | yadāha | "kevala eva dharmo dharmiṇi sādhyastatheṣṭasamudāyasya siddhiḥ kṛtā bhavatī"ti |
na cānumānaviṣaye sādhyaśabdopacāre satyanumānamupacaritannāma ||

[26,2]

atha pramāṇasyāgauṇatvādabhrāntatvādanumānasya tu bhrāntatvādaprāmāṇyamityucyate |

[26,3]

tadayuktaṃ | bhrāntasyāpyagnyanumānasya tadutpattyā bāhyāgnyadhyavasāyena loke prāmāṇyadarśanāt pratyakṣavat | atha pratyakṣamapi pramāṇanneṣyate tadā lokapratītibādhā | pratyakṣānumānayoḥ pramāṇayorlokapratītatvāt |

[26,4]

atha naiva pratyakṣānumānayoḥ pramāṇatvaṃ pratiṣidhyate | kintu liṅgantrilakṣaṇaṃ caturlakṣaṇaṃ vā na kenacit pramāṇena siddhamiti paryanuyoge yadyanumānamucyate sādhakaṃ |
punastatrāpi saṃ eva paryanuyoga ityevaṃ sarvatra paryanuyogaparāṇyeva sūtrāṇi | tathā ca"sūtraṃ" |

[26,5]

"viśeṣenugamābhāvaḥ sāmānye siddhasādhanamiti" |

[26,6]

tadapyayuktaṃ | pūrvameva trairūpyagrāhakasya pramāṇasya vyāptivacaṃnenākṣiptatvāt | na cāpramāṇakena paraḥ paryanuyujyate vādiprativādinorasiddhatvāt |

[26,7]

atha vacanātmakamanumānaṃ na vaktuḥ pramāṇamatha vacanena paraṃ pratipādayati tathā'pramāṇakena paryanuyogaḥ kriyata iti |

[26,8]

tadapyayuktaṃ | dvayorapi hi vacanādarthapratītiḥ pramāṇabhūtaivotpadyate'rthaparicchedakatvāt kevalamvakturadhigamasya niṣpannatvāt pramāṇaṃ no vā tena punarapramāṇaṃ bhavatyaprāmāṇye vā dvayorapyapramāṇamiti kathantatorthapratītiḥ |

[26,9]

yadapyucyate | "parasiddhenānumānenānumānanniṣidhyata"iti "tadapyetena"
nirastamiti || saṃyogavaśād gamakatve |

[26,10]

"na ca kenacidaṅgena na saṃyogī hutāśanaḥ | dhūmo vā sarvathā tena prāptaṃ dhūmāt prakāśanamiti | "

[26,11]

yaḥ sarvathā gamyagamakabhāvaprasaṃga ācārya di gnā ge nākṣiptaṃ paraṃ prati tadihāpi kāryahetau āśaṅkate "yadītyā"dinā sādhyā"dutpatteḥ" kāraṇāt "kārya""ṅgamakaṅ"kāraṇasyetyadhyāhāraḥ "sarvathā gamyagamakabhāvaḥ prāptaḥ" | agneḥ sāmānyadharmavadviśeṣadharmā api tārṇapārṇṇādayo gamyāḥ syuḥ | dhūsasyāpi viśeṣadharmabad dravyatvapārthivatvādayopi sāmānyadharmā gamakā bhaveyuḥ | kutaḥ | "sarvathā janyajanakabhāvā"t | tathā hi yathāgniragnitvadravyatvasattvādibhiḥ sāmānyadharmmairjanakaḥ tathā tārṇṇapārṇṇādibhirviśeṣairapi | yathā ca dhūmo dhūmatvapāṇḍutvādibhiḥ svaniyatairviśeṣadharmairyukto janyastathā sāmānyadharmairapi sattvadravyatvādibhistataśca yathānayoḥ kāryakāraṇabhāvastathaiva gamyagamakabhāvaḥ syādityata āha |

[27,1]

"ne"tyādi | na sarvathā janyajanakabhāvastataśca kutastathā gamyagamakabhāvaḥ syāt |
kasmāditi cet | tadabhāve teṣāntārṇṇapārṇṇatvādīnāṃ viśeṣadharmmāṇāmabhāve bhavato dhūmamātrasya tebhya eva viśeṣadharmebhyo bhavatītyevamātmanastadutpattiniyamasyābhāvāt | tathā "tadabhāve"'gnyabhāve "bhavato" dravyatvādeḥ sāmānyadharmasyāgnerevāyaṃ bhavatītyevaṃ — rūpasya "tadutpattiniyama"syā"bhāvāt" | kutaḥ sarvathā janyajanakabhāvo yataḥ sarvathā gamyagamakabhāvaḥ syāt ||

[27,2]

yata "eva"ntasmāt "kāryaṃ" dhūmādikaṃ "svabhāvairyā""vadbhi"rdhūmatvādibhiḥ svagatairitthaṃbhūtalakṣaṇā tṛtīyā | "avinābhāvi" | vinā na bhavati | kvāvinābhāvi | "kāraṇe" | kāraṇaviṣaye | yadvā kāraṇe ityādhārasaptamī | kāraṇasthaiḥ svabhāvairyāvadbhiragnitvadravyatvādibhiravinābhāvi | "teṣāṃ" kāraṇagatānāṃ sāmānyadharmāṇāṃ"hetuḥ" kāryaṃ gamakamityarthaḥ | kiṅkāraṇaṃ | "tatkāryatvaniyamā"t | teṣāmeva kāraṇagatānāṃ sāmānyadharmāṇāntatkāryamityevaṃ rūpasya niyamasya sadbhāvāt |
na hi tatsāmānyadharmāt kadācidapi kāryaṃ vyabhicarati | evantāvat kāraṇagatāḥ sāmānyadharmā gamyā ityākhyātaṃ |

[27,3]

kāryagatāstu viśeṣadharmā gamakā iti darśayannāha | "taireve"tyādi | kāryamapi"taireva" dharmaiḥ svagataiḥ kāraṇagatānāṃ dharmāṇāṃ gamakāḥ | yerthāntarāsambhavino dhūmatvapāṇḍutvādayo viśeṣarūpā"staiḥ" kāraṇagataiḥ sāmānyadharmai"rvinā na bhavanti" | atrāpi tatkāryatvaniyamādityapekṣyate | teṣāmeva kāryagatānāṃ viśeṣadharmāṇāṃ kāraṇagatasāmānyadharmāpekṣayā kāryatvaniyamāt ||

[28,1]

"yadi" sāmānyadharmāṇāṃ kāraṇagatānāṃ kāryagatairviśeṣadharmairevāvinābhāvād gamyagamakabhāvastadāṃ"śena janyajanakabhāvaḥ" syāt | agneḥ sāmānyadharmā eva janakāḥ | dhūmasya ca viśeṣadharmā eva janyāḥ syuḥ | sarvathā ca janyajanakabhāvobhimata ityabhyupagamavirodhaḥ || etatpariharati | nāṃśena janyajanakabhāvaprasaṅgaḥ |
niraṃśatvena vastunaḥ sarvathā janyajanakatvābhyupagamāt | gamyagamakabhāvasyāpi sarvathābhimatatvāt | tadāha | "tajjanye"tyādi | yadi hi kāryasya taiḥ kāraṇagatairviśeṣadharmairjanyo yo viśeṣaḥ sa grahītuṃ śakyate jñāpakahetvadhikārāt | tadā "tajjanyaviśeṣagraha"ṇe'bhimatatvāt kāraṇagataviśeṣadharmāṇāṃ gamyatvasya | tathā hyagurudhūmagrahaṇe bhavatyeva tadagneranumānaṃ | tathā liṅgaviśeṣo liṅgameva viśeṣo dhūmalakṣaṇaḥ sa upādhirviśeṣaṇaṃ yeṣāṃ dravyatvādīnānteṣāṃ"grahaṇe'bhimatatvād" gamakatvasya | na hi dhūmena viśeṣitā dravyatvādayo'gniṃ vyabhicaranti ||

[28,2]

nanu dhūma eva tatra gamako na tu tadviśiṣṭā dravyatvādayaḥ | yathā kṛtakatve sati prameyatvādityatra kṛtakatvameva gamakaṃ na prameyatvaṃ |

[28,3]

satyametad | avyabhicāramātrapradarśanārthantvevamabhidhānamityeke | anyastvāha |
na dhūmasya vyabhicārādiha sāmānyopādānaṃ kintarhi sarveṣāṃ pratipattṝṇāṃ dṛṣṭe vastuni sāmānyākāre pratipattirbhavati paścād viśeṣāvasāyaḥ | tatra ca yadupāttaṃ sāmānyantadaparityaktameva | tasmāt pratipatturadhyavasāyavaśād viśeṣopahitaṃ sāmānyaṅgamakambhavati na viśeṣasya vyabhicārāditi |

[28,4]

yuktametat | kevalaṃ yadyeṣa niyamaḥ sāmānyapratipattipurassaraiva viśeṣapratipattiḥ | kathantarhi dhūmamātrasya dravyatvādirahitasya pratītiḥ | pūrvoktaṃ ca codyantadavasthameva | tasmādidamatra sādhu | liṅgaviśeṣasya sāmānyaviśeṣaṇatvenaivopādānād ahetutvaṃ hetutvopādāne hi hetutvaṃ syānnānyathā |

[28,5]

kadā tarhi liṅgagatānāṃ sāmānyadharmāṇāmagamakatvamityāha | "aviśiṣṭe"tyādi | "yadā dravyatvādīnyaviśiṣṭāni vivakṣitāni tadā teṣāṃ vyabhicārād""gamakatvanneṣyate" |

[29,1]

svabhāvahetumadhikṛtyāha |

[29,2]

"svabhāva" ityādi | "heturiti varttata" iti teṣāṃ heturityataḥ | svabhāve sādhye kimbhūte "bhāvamātrānurodhini" hetusadbhāvamātrānurodhini "bhāvo" hetuḥsvabhāvo hetuḥ | mātragrahaṇamarthāntarānapekṣāsandarśanārthaṃ || kasmāttanmātrānurodhinyeva svabhāvo heturityāha | "tādātmyaṃ" hyarthasya "tanmātrānurodhinyeve"ti | yosāvarthasya sādhanasyātmā tadbhāvinyeva | "nānyāyatte" | na kāraṇāntarapratibaddhe paścādbhāvini tādātmyaṃ |
kasmāditi cedāha | "tadbhāva" ityādi | tasya heto"rbhāvi"'bhūtasya kāraṇāntarāyattasya dharmasya "paścād" yo "bhā"vastasya "niyamābhāvāt" | na hi kāraṇāntarapratibaddhena paścādbhāvinā'vaśyaṃ bhavitavyaṃ | kiṅkāraṇaṃ | "kāraṇānāṃ kāryavyabhicārā"t | sambhavatpratibandhatvāt kāraṇānāṃ kutastebhyo'vaśyambhāvaḥ kāryasya ||

[29,3]

nanu ca sādhyasvabhāvatā sādhanasya na kenacidiṣṭaṃ tatkathamucyate "tadbhāvamātrānurodhinyeva tādā"tmyamiti | evammanyate vyatiriktāvapi kṛtakatvānityatvākhyau dharmāvapyupagacchadbhiravaśyamabhūtvā bhavanaṃ bhūtvā cābhavanamabhyupagantavyamanyathātmāderiva kṛtakatvānityatve paṭāderna syātāṃ | tasmād yadevābhūtvā bhavanambhāvasya tadeva kṛtakatvaṃ yadeva ca bhūtvā'bhavanamanavasthāyitvantadevānityatvamastu kimanyena sāmānyena kalpiteneti || anupala...ityāha |

[30,1]

"apravṛ""tti"rityādi | keṣāmapravṛttiḥ "pramā""ṇānā"m | vahuvacanaṃ vyaktibhedena pramāṇānāmbahutvāt | āgamāpekṣa... ...

[30,2]

sidhyatītyucyata iti |

[30,3]

evammanyate | jñānajñeyayorbādhā bodharūpatvena viśeṣād | bodharūpaṃ pratyakṣādikaṃ pramāṇaṃ svata eva sidhyati | jñeyantu ghaṭādikaṃ jaḍarūpatvāt pramāṇamapekṣate |
jñānajñeyābhāvayostu nīrūpatvena viśeṣābhāvāt kathaṃ jñānābhāvasya svataḥsiddhi rjñeyābhāvasya cajñānābhāvāt siddhirucyate | atha jñānābhāvo nānyena sidhyati |
tathā hi jñānānāṃ svasamviditarūpatvenaikajñānasaṃsargitvābhāvāt | kevalaṃ yadi svasantāne jñānaṃ syād upalabhyetānupalambhādasadeva taditi svata eva jñānābhāvaḥ siddha iṣyate |

[30,4]

"tathā sattā'bhāvopi siddhaḥ syāt" | tatrāpi hi yadi sattā syādupalabhyetānupalambhānnāstīti niścīyate tataścā"pārthikānupalabdhi"rabhāvasiddhau | vijñānaṃ vānyavastunīti pakṣaṃ dūṣayitumāha | "athe"tyādi | "anya"sya ghaṭādiviviktasya bhūtalasyo"palabdhyā" ghaṭā"nupalabdhisiddhiriti pratyakṣasiddhānupalabdhiḥ" |

[30,5]

etaduktambhavati | ghaṭagrāhakatvasya bhūtalagrāhakasya caikajñānasaṃsargitvād yadā bhūtalagrāhakameva tajjñānambhavati | tadā ghaṭāgrāhakatvābhāvaṃ niścāyayatīti pratītipratyakṣasiddhaiva ghaṭānupalabdhiḥ ||

[31,1]

"tathānyasattayā'sattā kinna sidhyati" | tathetyanupalabdhivat | dvayorapi ghaṭapradeśayorekajñānasaṃsargitvādityabhiprāyaḥ | anyasya ghaṭaviviktasya bhūtalādeḥ sattayā siddhyā niṣedhyasyārthasya sattā kinna sidhyati ||

[31,2]

nanu bhāvanivṛttirūpo'bhāvaḥ sa kathaṃ pratyakṣasiddha ityucyate |

[31,3]

evammanyate | abhāvo nāma nāstyeva kevalaṃ mūḍhasya bhāvaviṣayameva pratyakṣamanyā"bhāvaṃ" vyavahārayati | tena yadukta"ma rthā pa ttyā"'bhāvaḥ pratīyata iti tadayuktaṃ |
yato na tāvad ghaṭādīnāmanyonyābhāvo'bhinnaḥ ghaṭavināśe paṭādyutpattiprasaṅgāt |
paṭādyabhāvasya vinaṣṭatvāt | atha bhinno'bhāvastadā ghaṭādīnāṃ parasparaṃ bhedo na syāt | yadā hi ghaṭābhāvarūpaḥ paṭo na bhavati tadā paṭo ghaṭa eva syāt | yathā vā ghaṭasya paṭābhāvād bhinnatvād ghaṭarūpatā tathā paṭāderapi syāt | ghaṭābhāvād bhinnatvādeva |

[31,4]

nāpyeṣāṃ parasparābhinnānāmabhāve na bhedaḥ śakyate karttuṃ | tasya bhinnābhinnabhedakaraṇe'kiṃcitkaratvāt | na cābhinnānāmanyonyābhāvaḥ sambhavati | nāpi parasparabhinnānāmabhāvena bhedaḥ kriyate svahetubhya eva bhinnānāmutpatteḥ | nāpi bhedavyavahāraḥ kriyate | yato bhāvānāmātmīyātmīya rūpeṇotpattireva svato bhedaḥ | sa ca pratyakṣapratibhāsanādeva bhedavyavahārahetuḥ |

[31,5]

tena yaducyate "vastvasaṃkarasiddhiścābhāvapramāṇāśrite"ti tadapāstaṃ | kiñca | bhāvābhāvayorbhedo nābhāvanibandhano'navasthāprasaṃgāt | atha svarūpeṇa bhedastathābhāvānāmapi sa syāditi kimabhāvena kalpitena | nāpi prāgabhāvābhāve kāryasyānāditvaṃ prasajyate | hetvabhāvenānutpatteḥ |

[31,6]

nanu"prāgabhāve" sati hetoḥ sakāśādutpattiḥ syānnāsati prāgabhāve vidyamānatvāt |

[31,7]

yadyevanna kadācanāpi kāryotpattiḥ syād virodhinaḥ prāgabhāvasya sannihitatvāt |
na ca tadvināśāt kāryotpattiḥ prāgabhāvamantareṇa kāryotpattyabhyupagamaprasaṅgāt |
nāpi kāryotpattireva prāgabhāvavināśastadutpattereva virodhisannidhānenāsambhavāt |
kāraṇasattākāle prāgabhāvasyāvināśāt | kāryotpattikāle ca tadvināśāt kāraṇavināśavat | tasmādutpatteḥ pūrvaṃ kāryasya na bhāvo nāpyabhāvo dharmosattvāt |
niraṃśatvācca vastunaḥ | kintu yadotpadyate tadā sattvamasyānyadā nāstīti vyavahriyate |
tenāsadutpadyata ityucyate |

[31,8]

"pra dhvaṃ sā bhā va sya" cāsattvaṃ svayamevā"cāryo"bhidhāsyate | yacca yasmādutpadyatetattasya kāryaṃ kāraṇaṃ cocyate | teṣāṃ caikakṣaṇasthāyitvenotpatternāśitvaṃ svasvarūpeṇaivotpatteḥ parasparabhinnatā ca sidhyati | tena prāgabhāvādyabhāvepi kāraṇādivibhāgato vyavahāro bhavatyeva | na ca prāgabhāvādīnāmparasparambhedaḥ pratibhāsate |
yasmād ghaṭādeḥ pūrvampaścādanyatra ca nivṛttimātramabhinnaṃ pratibhāsate | yadi nāma kālabhedaḥ pratīyate | na hi gotvamanekakālādisambandhitvena pratīyamānamanekambhavati | nivṛtternīrūpatvācca kathamabhāvasya nānātvaṃ bhāvanivṛttirūpatvāccābhāvasya |
kevalaṃ yo mūḍha utpatteḥ pūrvaṃ paścādanyatra ca kāryasya bhāvamicchati taṃ pratīdamucyate | kāryasya pūrvampaścādanyatra cābhāva iti bhāvāropaniṣedhamātraṃ kriyate |

[32,1]

tena | "na cāva"stuna ete syurākārā ityādi yaduktantannirastaṃ |

[32,2]

itaścaitannirastaṃ draṣṭavyaṃ yato na prākpradhvaṃsābhāvābhyāmbhāvasya kaścit tadutpattilakṣaṇo virodhalakṣaṇo vā sambandho'sahabhāvitvenādviṣṭhatvāt | ata eva na viśeṣaṇaviśeṣyabhāvaḥ sambandhaḥ | nāpi viśeṣaṇaviśeṣyabhāvo'sahabhāvitvādeva |
viśeṣaṇaviśeṣyarūpatāyāśca vastuno'bhāvāt | kevalamanyasambandhadvāreṇāyaṃ kalpyate | daṇḍadaṇḍinoriva | yadi ca viśeṣaṇaviśeṣyabhāvasambandhabalena bhāvasya prāgabhāva iti pratītistathā prāgabhāvāderbhāva ityapi pratītiḥ syāt sambandhasyāviśeṣāt | tasmāt prāgabhāvāderasambandhino bhāvasambandhitvena pratītirbhrāntireva |

[32,3]

na "cā nyo nyā bhā vo" bhāvānāmasti | na hi ghaṭasya nivṛttiḥ paṭasya nivṛttirbhavatyapratīteḥ na ca paṭe'vasthānātsā tatsambandhinī yuktā | evaṃ hi prāgabhāvādyapyanyonyābhāvaḥ syāt kāraṇādāvavasthānāt | tasmādanyābhāva evāsti nānyonyābhāvastenānyābhāvāt prāgabhāvādīnāṃ na bheda iti kathaṃ caturvidho'bhāva ucyate |

[32,4]

pratyakṣābhāvanirāśasaśca "nai rā tmya si ddhā" vabhihita iti nehocyate |

[32,5]

na tvabhāvasyāsattvenānubhūtatvāt kathaṃ pratyakṣeṇa niścayaḥ | naiṣa doṣo ya smādekajñānasaṃsargiṇoḥ pratyakṣeṇaikasya grahaṇamevānyasyāgrahaṇantadagrahaṇameva ca tasyābhāvagrahaṇambhāve hi tasyāgrahaṇāyogād | yadāhānyahetusākalye tadavyabhicārāccopalambhaḥ sattā | tadabhāvonupalabdhirasattānyopalabdhiścānupalabdhiriti |

[32,6]

tenāyamarthaḥ | pratyakṣamabhāvanniścāyayatīti tāvanna niścāya yatītyarthaḥ | sa ca dṛśyasya bhāvāniścayo'bhāvaniścaya eva | evaṃ pratyakṣapṛṣṭhabhāvino vikalpasya pratyakṣaviṣayānusāritvaṃ samarthitambhavati | tadevamupalabdhyabhāvavyavahāravad arthābhāvavyavahārasyāpi pratyakṣasiddhatvānna liṅgenāsau sādhyate | evantāvadamūḍhaṃprati dṛśyānupalambho nābhāvaṃ vyabhicaratītyabhāvavyavahāraḥ pratyakṣasiddhaḥ |

[33,1]

na cāpyabhāvonupalabdhānāmapi sattvānnityaṃ śakyamānānupalaṃbhavyabhicāra iti kṛtvā vyavaharttumaśakya iti vaktuṃ yuktaṃ | evaṃ hyabhāvasya niścāyakamapi pratyakṣanna syāt | sandehānna cānyanniścāyakamanyad vyavahārāṅgaṃ yuktaṃ | tasmāt pratyakṣaniścāyakatvād bhāvavad dṛśyasyābhāvamapi vyavahārayati |

[33,2]

kathantarhyasadvyavahārasya sādhyatvamityāha | yadā punarityādi | evaṃvidhe hyupalambhayogyānupalabdhirevāsatāṃ padārthānāmasattā nānyā | tavā siddhepi pratyakṣeṇābhāvavyavahārasya "viṣaye | mohād viṣayiṇo"'sato"'"vidyamānasya jñānaṃ | nāstītyevamākāraṃ | nāstītyevambhūtaśca śabdaḥ niḥśaṅkāvagamanāgamanalakṣaṇā puruṣasya pravṛttirvyavahāraḥ | tānapratipadyamānaḥ pumān | viṣayapradarśanenāsadvyavahāraviṣayasya ghaṭaviviktapradeśasyopalambhamānasya pradarśanena | samaye'bhāvavyavahāre pravarttyate | dṛṣṭāntamāha | yathetyādi | sāsnādisamudāyātmaka eva gauḥ | tato na tatra gotvaṃ sādhyate kintu govyavahāraḥ | yadāyaṃ mūḍhamatiḥ śāvaleye pravarttitagovyavahāro bāhuleye śāvaleyarūpaśūnyatvād govyavahāraṃ na pravarttayati sa nimittapradarśanena govyavahāre pravarttyate | sāsnādisamudāyanimittako hi govyavahāro na śāvaleyarūpanimittikaḥ | bāhuleye'pi tannimittamastīti kathamasau na pravarttyate |
tadvad ghaṭaviviktepi pradeśenupalambhanimittapradarśanenāsadvyavahāre pravarttyate |

[33,3]

"tathā ce"ti yenaivaṃ vyavahāraḥ sādhyate tena "dṛṣṭāntāsiddhicodanāpi prativyūḍhā"
pratikṣiptā | anupalabdherliṅgādabhāve sādhye yenaiva liṅgo na sādhyadharmiṇyabhāvaḥsādhyastenaiva dṛṣṭāntadharmiṇyapi tatrāpyaparo dṛṣṭānta ityanavasthā syāt | vyava hāre tu sādhye nānavasthā | pravarttitavyavahārasyaiva punaḥ samaye pravarttanāt |

[33,4]

nanu yo hi viṣayaṃ pratipadyate sa viṣayiṇamapi pratipadyata iti kathaṃ vyavahārasyāpi sādhyatvamityāha | "viṣaye"tyādi | dṛśyante hi loke tathāvidhā ye "viṣayapratipattāvapyapratipannaviṣayiṇaḥ" | yathā "sāṃkhyaḥ sattve" rajo nāstīti pravarttitāsa dvyavahāropi nimittaniścayābhāvānmṛtpiṇḍe na pravarttayatyanupalambhanimittapradarśane ghaṭābhāvavyavahāre pravarttyate |

[34,1]

evamityādinopasaṃhāraḥ | evamuktena prakāreṇānayoranupalabdhyordṛśyādṛśyayoḥ sadvyavahārapratiṣedhaphalatvantulyaṃ |

[34,2]

kathaṃ svaviparyayahetvabhāvabhāvābhyāṃ | svaśabdena sadvyavahārasya svarūpaṃ gṛhyate viparyayaśabdena sadvyavahāraviruddhosadvyavahāro gṛhyate | tayorhetū | svaviparyayahetū | tatra svaheturupalabdhirviparyayaheturdṛśyānupalabdhiḥ | tayorabhāvabhāvau |
svaviparyayahetvabhāvabhāvau | tābhyāṃ |

[34,3]

etaduktambhavati | adṛśyānupalabdhau sadvyavahāranimittāyā upalabdheḥ pratyakṣānumānanivṛttāvabhāvāt sadvyavahāranivṛttiḥ | dṛśyānupalambhe tu sadvyavahāraviruddhasyāsadvyavahārasya nimittasadbhāvāt pravṛttistena sadvyavahārasya nivṛttiriti sadvyavahārapratiṣedhaphalatvantulyaṃ |

[34,4]

nanūpalambhanivṛttāvapyarthasya sandehāt kathaṃ sadvyavahāro nivarttata ityāha |
ekatretyadṛśyaviṣayāyāmanupalabdhau sattvasya saṃśayāt tato niścayātmakaḥ sattvavyavahāro nivarttata eva | sandigdhastu sattvavyavahāro na nivarttate | anyatra tu dṛśyānṛpalabdhau viparyayāditi saṃśayaviparyayo niścayastasmāt | asattvasya niścayādityarthaḥ |

[34,5]

yadyadṛśyānupalabdhau saṃśayaḥ kathaṃ sā pramāṇamityāha | tatrādyetyādi | tatra dvayoranupalabdhyormadhye ādyā dṛśyānupalabdhiḥ pramāṇamuktā sadvyavahāraniṣedhe upayogād vyāpārāt |

[34,6]

kva tarhi tasyā aprāmāṇyamityāha | na tvityādi | vyatirekasyābhāvasya darśananniścayaḥ | ādigrahaṇācchabdo vyavahāraśca gṛhyate | saṃśayād yato nābhāvaniścaya utpadyate | tasmānna pramāṇaṃ | dvitīyā tviti | dṛśyaviṣayānupalabdhiḥ |
atreti vyatirekadarśanādau niścayaphalatvānniśyaca eva phalamasyā iti kṛtvā | sā ca dṛśyaviṣayānupalabdhiḥ prayogabhedāccaturvidheti sambandhaḥ | viruddhaśca viruddhakāyaṃ ceti virūpaikaśeṣaḥ | siddhirupalabdhirdṛśyātmanorityatrāpi sambandhanīyaṃ |

[35,1]

etena svabhāvaviruddhopalabdhirviruddhakāryopalabdhiśca dve nirdiṣṭe | "asiddhirhetubhāvayoḥ dṛśyātmanoḥ"ityupalabdhilakṣaṇaprāptayoḥ kāraṇasvabhāvayoranupalabdhirityarthaḥ |

[35,2]

etenāpi kāraṇānupalabdhiḥ svabhāvānupalabdhiśca dve nirddiṣṭe iti caturdhā bhavati | abhāvārthetyabhāvo'bhāvavyavahāraścārthaḥ prayojanaṃ yasyāḥ sā tathā |

[35,3]

nanu viruddhakāryayoḥ siddhirityatrānupalabdhiriti na śrūyate | tatkathamanayoranupalabdhitvamityata āha | yāvān kaścidityādi | yāvān kaściditi vyāptā caitat kathyeta | na kaścit pratiṣedhavyavahāro liṅgajosti yonupalabdhimantareṇa śakyate karttu | na tu pratyakṣasādhyatvamabhāvavyavahārasya | nirākṛtametaccaprāgevoktantāmeva vyāptiṃ darśayitumāha | tathā hīti | sa iti pratiṣedhaḥ |
dvidhā kriyeta vyavahriyeta kasyacidarthasya vidhinā niṣedhena vā | kasyacidvidhāvapi kriyamāṇe | viruddho vā vidhīyetāviruddho vā'viruddhasya vidhau niṣidhyamānavidhīyamānayoḥ sahabhāvavirodhābhāvādapratiṣedho niṣedhyābhimatasya | viruddhasyāpītyādi | evaṃ hyasau viruddhaḥ syād yadi tatra svaviruddhasyānupaladhiḥ | tathā hītyādinaitadevāha | aparyantakāraṇasyetyakṣīṇakāraṇasya bhavataḥ santānenotpadyamānasya śītasparśāderagnyādisannidhānāt pūrvamiti draṣṭavyaṃ | anyabhāve'gnyādibhāve'bhāvādanutpādād virodhagatiḥ | na tvabhāvādahetukatvād vināśasya |

[35,4]

etaduktambhavati | pūrvapūrvasya śītasparśasya svarasanirodhe satyuttarottarasyacāgnitāratamyena śītasparśasyāpacayatāratamyayoginaḥ krameṇotpadyamānasya yāvatsarvasarveṇānutpattiruṣṇasparśalakṣaṇo bhavati | tena nirhetukepi vināśe'gnisannidhānāt pūrvaṃ prabandhapravṛttasya śītasparśasya svarasanirodhe'nyasya ca prabandhenotpitsoragnisannidhāne satyanutpatteragniśītayorvirodhāvagatirloke na tu paramārthato virodhaḥ | ata eva virodhagatirityāha | yatpunarucyate | na kāraṇanivarttanamantareṇa kasyacidagnyādirnivarttako nāmeti |

[36,1]

tadayuktaṃ | nirhetukatvād vināśasya kathaṃ kāraṇasya nivarttakaḥ | atha sahetukavināśamabhyupagamyaivamucyate tadā yathāsau kāraṇaṃ nivarttayati kāryaṃ kinna nivarttayati | yadi ca kāraṇanivarttanamantareṇa na kāryaṃ nivarttayituṃ śakyate tadā tatkāraṇasyāpi kathannivarttakaṃ yāvattatkāraṇaṃ na nivarttayati tatkāraṇasyāpyevamityanavasthayā na kaścit kasyacinnivarttakaḥ syāt | na ca santānāpekṣayaitadvaktuṃ yujyate sahetuke vināśe santānasyaivābhāvāditi yatkiñcidetat | sa cetyanyabhāve satyabhāvonutpattilakṣaṇo virodhaheturanupalabdheḥ sakāśād vyavahriyate |

[36,2]

anena sahānavasthālakṣaṇo virodho vyākhyātaḥ ||

[36,3]

dvitīyaṃ virodhandarśayannāha | "anyonyopalabdhī"tyādi | "anyonyopalabdhiḥ"
parasparapratipattistasyāḥ "parihā"ro vivekastena"sthitaṃ lakṣaṇaṃ" svarūpaṃ yayostau tathoktau | tayorbhāvonyonyopalabdhiparihāra"sthitalakṣaṇatā" | sā vā virodhaḥ |
vā śabdaḥ samuccaye | "nityānityatvavadi"ti dṛṣṭāntaḥ |

[36,4]

nanu prathamavirodhepyastyeva parasparaparihāraḥ | dvitīyepi sahānavasthānaṃ |
tathā hi yayoreva dharmayorekatrānavasthānantayoreva dvitīyo virodhaḥ | tathā hi rūparasayorayaṃ neṣyate | tatkasmād virodhadvayamuktamiti cet |

[36,5]

satyaṃ viṣayavibhāgārthantūktaṃ | pūrvo virodho dṛśyavastuviṣaya eva | dvitīyastvavastuviṣayopyadṛśyaviṣayaścetyeke | yadvā pūrvakonyatonyasyābhāvapratipattyānyena saha virodhaḥ | dvitīyastvanyena sahaikatvābhāvena svarūpaviṣaya ityanayorvirodha yormahān bhedaḥ | tathā hi nityatvanivṛttirūpamanityatvamanityatvanivṛttirūpañcānityatvamityevamanyonyaparihāra eva virodhaḥ svarūpaniṣṭhaḥ | na ca nīlanivṛttirūpampītampītanivṛttirūpaṃ ca nīlamanayorbhāvarūpatvānnīlābhāve pītasya bhāvaprasaṃgācca | tasmānnānayorayaṃ virodhaḥ | nāpyanayoranyonyābhāvāvyabhicāreṇāyaṃ virodho'pratīteḥ | ata evāviruddhasya vidhānamucyate | nīlasyāpi nīlanivṛttirūpeṇānīlenāyaṃ virodho na nīlābhāvaniyatenānīlena tathābhūtasyānīlavastunaḥ pītādivyatiriktasyābhāvāt | kathantarhi nīlādau dṛśyamāne pītādestādātmyaniṣedhaḥ |

[37,1]

naiṣa doṣo yasmāt | nīlasyaikasyopalambhenyasyādṛśyasyāpyupalambhamānasvabhāvatve sati tathaivopalambhaḥ syādityevamupalabdhilakṣaṇaprāptatvamparāmṛśya tādātmyaṃ svabhāvānupalambhānniṣidhyate | atrāpi ca virodhe sa cānupalabdherityapekṣaṇīyantenāyamarthaḥ | sa cānyonyaparihāro virodhonupalabdhereva niścetavyaḥ | tathā hi | virodhināmvirodha ekapratibhāse satyanyāpratibhāsanamevocyate | bhāvasya ca rūpe pratibhāsamāne tadabhāvo na pratibhāsate | tasmād bhāvābhāvayostādātmyenāpratibhāsanād virodho niścīyate | evaṃ nityānityādāvayanniścetavyaḥ |

[37,2]

apratibhāsanaṃ caikapratibhāsanamevocyate | tadāha | "tatrāpī"tyādi | tatrāpyanantarokte virodhe | "ekopalabdhyā" | ekasya virodhina upalabdhyā"nyānupalabdhireva"
niṣedhyānupalabdhire"vocyate | anyathe"ti yadyekopalabdhyānyānupalabdhirnocyate | tadā"'niṣiddhā upalabdhi"ryasya niṣedhyasya tasyaikopalabdhāvapya"bhāvāsiddheḥ" | tataścopalabhyamānasya virodhitvameva na syāt | tasmād virodhadvayasyāpyanupalabdhikṛtatvād viruddhopalabdhyādayo vidhimukhena prayuktā apyanupalabdhisvabhāvā bhavanti ||

[37,3]

nanu virodhinorvirodhalakṣaṇasambandhagrāhikānupalabdhirdṛṣṭānte | na ca sambandhagrāhakasya pramāṇasya rūpaṃ sambandhinorbhavati | na hyagnidhūmayoḥ sambandhagrāhakasya pratyakṣasya rūpaṃ dhūmasya bhavati nāgneḥ | tatkathamviruddhopalabdhiranupalabdhirbhavatyupalabdhirūpatayā pratibhāsanāt | tasmād dṛṣṭānte gṛhītavirodhamagnyādikamanyatra pradeśe dṛṣṭvā śītādyabhāvonumīyata iti |

[37,4]

atrocyate | yadi virodhasambandhadvāreṇa gamyagamakabhāvo virodhināntataścāgnidarśanācchītasya pratītiḥ syāttayoreva virodhasambandhena samutthi"ta"tvāt |
na śītābhāvasyāsambandhitvāt | yadā cāgninā śīto nivarttyate tadā kathaṃ virodhaḥ sambandho dviṣṭhatvābhāvāt | na ca śītābhāvena sahāgnervirodhaḥ sahāvasthānāt | nāpyagneḥ śītābhāvāvyabhicāritvāttataḥ śītābhāvādyanumānaṃ | agnibhāvepi śītabhāvadarśanāt | tasmād yathā yathāgnisadbhāve śītasyānupalambhastathā tathā dṛṣṭānte tadabhāvasya pratipannatvāt | anyatrāpyagneḥ śītābhāvastathaivānu mīyate | tenāyamartho bhavati | sādhyadharmiṇyapyagnisadbhāve yadā śītasyānupalambhastadaivāgnervirodhitvaṃ nānyadā | virodhitvena ca gamakatvamityanyānupalambhena gamakatvamityuktambhavati | ato viruddhopalabdhiranupalabdhiniyatatvādanupalabdhirūpatvaṃ | kevalabhūtalopalabdherghaṭānupalabdhirūpatvavat | evaṃ parasparaparihārepi viruddhopalabdhiranupalabdhireva | yathārhatāṃ syād | anityoghaṭaḥ syānnitya ityatra hyanityopalabdhireva nityānupalabdhirato na nityānityarūpamvastu ||

[38,1]

evamarthāntaravidhāvapi niṣedhyasyānupalabdhiṅgamikāṃ pratipādyārthāntaraniṣedhepi pratipādayitumāha | "ekasye"tyādi | kasmāt | "niṣedhasye"tyādi | na cārthāntarābhāvādarthāntaraniṣedhetiprasaṅgaḥ | yata"statrā"pītyanyaniṣedhe sādhye"kāryakāhaṇayo"rniṣedho hetuḥ syāt | "anubhayasyā"kāryasyākāraṇasya "vā" niṣedho hetuḥ syāt | "tatra" teṣu | "anubhayas"yākāryakāraṇātmakasya niṣedhyena saha "pratibandhābhāvāt tadabhāve"'pratibaddhasyābhāve | "anyene"ti pratiṣedhyābhimatena | na "bhavitavyamiti kuta eta"t | "kāryānupalabdhāvapi" kutastadabhāva iti sambandhaḥ | "tadabhāva" iti kāraṇābhāvaḥ | "yato nānākāraṇāni tadva"nti kāryavanti"vaikalya"pratibandhasambhavāt |
etacca kāraṇamātra gṛhītvoktamapratibaddhāsāmarthyasya kāraṇasyābhāvaḥ kāryābhāvād gamyata eva | yatonubhayasya kāryasya cānupalabdhirgamikā | "tasmāt kāraṇānupala""bdhirevābhāvaṃ gamayati" | kāryasyeti sambandhād gamyate ||

[39,1]

svabhāvānupalabdherapyabhāvahetutvādavadhāraṇamayuktamiti cedāha | "svabhāvānupalabdhistu svayamasattaiva" | "nātrārthāntarasyābhāvaḥ sādhyate" | svabhāvāntarasya ca niṣedhe sādhye kāraṇānupalabdhirevetyavadhāraṇamato na vyāghātaḥ |

[39,2]

kintarhi tatra sādhyata ityāha | "kevala"mityādi | "tatre"ti svabhāvānupalabdhau"viṣayī" asajjñānādiḥ | "asyāma"pīti svabhāvānupalabdhau "yadā vyāpa"ko "yo dharma"stasyā"nupalabdhyā vyāpyābhāvamāha" | yathā nātra śiṃśapā vṛkṣābhāvāditi | "tadā'bhe"dopi vyāpyasya sādhyate | apiśabdād vyavahāropi | yadā hi samunnatayoḥ parvatapradeśayorekasmin pradeśe taruvanaṃ dṛśyamānamatigahanatvādanavadhāritavṛkṣaviśeṣambhavati |
tatrāparasmin parvvatoddeśe śiṃśapābhāvo na niścetumpāryate śiṃśapāyā adṛśyatvād"vṛ"kṣastūpalabdhilakṣaṇaprāpta iti śakyate'bhāvaniścayaḥ karttuntasya | tadā vyāpakābhāvād vyāpyasyābhāvaḥ sādhyate ||

[39,3]

"iyami"tyādinā'"bhāvārthe"tyādikārikābhāgaṃ vyācaṣṭe | "viruddha"siddhyeti |
svabhāvaviruddhopalabdhyā | "yathetyā"di | yatra dharmiṇi śītasparśaḥ parokṣaḥ | vahniśca dṛśyate | dūrāttasmin viṣaye'yaṃ prayogaḥ | "etene"ti svabhāvaviruddhopalabdhyudāharaṇena "vyāpakaviruddhasiddhiruktā veditavyā | yathe"tyādyudāharaṇaṃ | śītasparśaviśeṣa eva | himānugatastuṣārastasya vyāpakaḥ śītastasya viruddhogniḥ | tatrāgnirviruddhaṃ śītaṃ nivarttayan tadvyāpyantuṣārasparśamapi nivarttayatītyarthataḥ svabhāvaviruddhopalabdhāviyamantarbhavati | yatra ca vahniḥ pratyakṣaḥ śītasparśastuṣārasparśaścāpratyakṣastatrāyamapi prayogo draṣṭavyaḥ | "viruddhasya yatkāryantasyāsiddhyā | yathe"tyādi | "na śītasparśotra dhūmāditi" śītaviruddhognistasya kāryaṃ dhūmaḥ sogniṃ sannidhāpayati sa ca śītamapanayati | yatra ca śītasparśaḥ parokṣo vahnirapi dhūmaśca pratyakṣastatrāyaṃ prayogo draṣṭavyaḥ | evantāva"dviruddhakāryayoḥ siddhi"rityetad vyākhyātaṃ |

[39,4]

adhunā |

[40,1]

"asiddhirhetubhāvayoḥ | "

[40,2]

ityetadudāharaṇākhyānenācaṣṭe | "hetvasiddhye"ti kāraṇānupaladhyā | "yathe"tyādi | yadā mahāhradasyopari vāspādau dhūmādirūpatayā sandeho bhavati tadā'yaṃ prayogo draṣṭavyaḥ | tatra hi niṣkampe mahāhrade yadyagniḥ syāt prabhāsvaratayā pratyakṣa eva syād | apratyakṣatvādeva vahnerabhāvāt kāryābhāvaḥ sādhyate | "svabhāvā"siddhyeti svabhāvānupalabdhyā na tatra dhūmo'nupalabdheriti |
upalabdhilakṣaṇaprāptasyeti draṣṭavyaṃ | "etene"ti svabhāvānupalambhaprayogeṇa | "vyāpaka"ścāsau "svabhāva"śca tasyā"siddhi"ranupalabdhi"ruktā | yathā nātra śiṃśapā vṛkṣābhāvāt" | svabhāva eva vṛkṣatvaṃ śiṃśapātvasyāto vṛkṣatvena śiṃśapā vyāptā ||

[40,3]

nanu ca svabhāvānupalabdhāveva dṛśyaniṣedho na tu viruddhopalabdhyādau | tathā hyadṛśyasyaiva śītasparśasya kāryasya cādṛśyasyaiva niṣedhaḥ sādhyate | dṛśyatve hi svabhāvānupalabdhireva syāt | tena yathā'dṛśyasya śītasparśāderniṣedhastathā "piśā"cāderapi syādityata āha | "sarvatre"tyādi |

[40,4]

etaduktambhavati | yathā svabhāvānupalabdhāvanyatropalabdhasya ghaṭādeḥ pradeśaviśeṣe'bhāvaḥ sādhyate tathānyatra pratipannavirodhasya śītasparśasya pratipannakāryatvasya ca kāryasya viruddhopalabdhyādinā sādhyadharmiṇyabhāvaḥ sādhyate na tu sarvadā'dṛśyasyeti | "sarva"treti vidhimukhena pratiṣedhamukhena ca prayuktāyāmabhāvasādhanyāmityabhāvaścābhāvavyavahāraścābhāvaśabdenoktaḥ |

[40,5]

"teṣāmapi" yeṣāmabhāvenābhāvaḥ sādhyate teṣāṃ kāraṇādīnāṃ "dṛśyātmanā"mevā"siddhi"ranupalabdhiḥ | "tadviruddhānāṃ ca" pratiṣedhyārthaviruddhānāñca svabhāvaviruddhādīnāṃbdhiliṅgatvena "veditavyā" | atra ca "dṛśyātmanāṃ siddhi"riti na sambadhyate upalabdhivacanādeva dṛśyātmatāyā labdhatvāt | kintvevaṃ sambandhaḥ karttavyaḥ | "dṛśyātmanā"nniṣedhyābhimatānāṃ ye viruddhāsteṣāṃ siddhiriti | kiṃṅkāraṇam | "anyeṣā"madṛśyātmanāṃ kāraṇādīnā"mabhāvāsiddheḥ" | adṛśyānāṃ niṣedhyābhimatānāṃ svabhāvaviruddhāditi virodhādyasiddhiḥ || "yadī"tyādi paraḥ | śīta"viruddha"syāgneḥ "kāryaṃ" dhūmasyo"palabdhyāpyabhāvasiddhiḥ" śītasya | tatkāraṇopalabdhyā | "tasya" śītaviruddhasyāgneryat "kāraṇaṃ"
kāṣṭhādistasyo"palabdhyā kinna sidhyati" śītābhāvaḥ |

[41,1]

"tadviruddha"syetyā"dyācāryaḥ" | tena śītasparśena viruddhasya vahne"rnimittaṃ" kāṣṭhādi"stasya yopalabdhiḥ prayujyate sā vyabhicāriṇī" | kadā | "nimittayorviruddhatvā""bhāve" sati | agniśītanimittayorvirodhābhāve sati | udāharaṇamāha | "yathe"tyādi | atra hi kāṣṭhamātrasya dahanahetoḥ śītanimittena tuṣārādinā virodhābhāvāt | yatpunarapratibaddhasāmarthyamagnijanakaṃ kāṣṭhantasya yadyapi śītanimittena virodhastathāpi tathābhūtasya kāṣṭhasya kāryadarśanādeva niścayāt kāryavirodha eva syāt | "nimittayoḥ" puna"rviro"dhe "gamikai"va ca kāraṇānupalabdhiḥ | "yathā nāsya puṃ"saḥ"romaharṣādiviśeṣāḥ" | ādiśavdād dantavīṇākampādayaḥ | viśeṣagrahaṇaṃ śītakāryāṇāṃ parihārārthaṃ | piśācādivikārakṛtā api hi te sambhavanti | "sannihito dahanaviśeṣo" yasya puruṣasya sa tathā tadbhāvastasmāt | atrāpi viśeṣagrahaṇaṃ yathābhūto dahano romaharṣādyapanayanasamarthastathābhūtasya parigrahārthaṃ | atra hi paritāpanimittasya dahanasya romaharṣādinimittena śītena virodhosti | tasmād dahanaḥ svaviruddhaṃ śītamapanayaṃstatkāryamapi romaharṣādikamapanayatīti | śītasparśasya tatkāryasya ca romaharṣādeḥ parokṣatve sati vahnidarśanācchītakāraṇanivṛttyā yadā romaharṣādernivṛttiḥ sādhyābhipretā tadā'yaṃ prayogo draṣṭavyaḥ |

[41,2]

"etena" kāraṇaviruddhodāharaṇena "tatkāryāda"pīti viruddhasya yatkāryantasmādapi | "tadviruddhakāryābhāvagatirukteti" | yasya viruddhasya kāryamupalabhyate tena viruddho yo dvitīyaḥ pratiyogī sa tadviruddhastasya yat kāryantasyābhāvagatiruktā | "yathe"tyudāharaṇaṃ | "romaharṣādiviśe"ṣo yaḥ śītakṛtastena "yukto" yaḥ "puruṣaḥ" sa yasmin pra"deśe"vidyate sa tathā | pradeśopādānaṃ dhūmādityasya pakṣadharmatvapratipādanārthaṃ | puruṣe hi dharmiṇi na pakṣadharmo hetuḥ syād dhūmasya pradeśadharmatvāt | ayaṃ ca prayogaḥ |
yatra vahniḥ śītasparśo romaharṣādiviśeṣaśca parokṣastatrābhāvasādhane draṣṭavyaḥ |
tatra hi śītaviruddhāgnikāryasya dhūmasyopalabdhyā agniviruddhaśītakāryasya romaharṣāderabhāvaḥ sādhayitumiṣṭastena tathābhūta eva sādhyaḥ | dhūmo hi dahanaṃ sannidhāpayati sa śītannivartayati | sa nivarttamānaḥ svakāryaṃ romaharṣādikannivarttayatītyarthāt kāraṇaviruddhopalabdhiriyaṃ |

[42,1]

"iyantadviruddhopalabdhi"1 | 32riti sambandhaḥ | kāraṇaviruddhopalabdhirityarthaḥ | "hetvasiddhyai"va kāraṇānupalabdhyaiva "prāgeva nirdiṣṭā" | yasmādanayorapi prayogayoḥ kāraṇānupabdhereva kāryābhāvagatistasmādiyaṃ kāraṇānupalabdhyaivoktā |

[42,2]

"itīya"mityādi | maulena prabhedena caturvidhāpi satī avāntarapra"yogabhedād aṣṭavidhā" bhavati | tathā hi svabhāvaviruddhopalabdhervyāpakaviruddhopalabdhiḥ prabheda uktaḥ | svabhāvānupalabdhervyāpakānupalabdhiḥ | kāraṇānupalabdheḥ kāraṇaviruddhopalabdhiḥ kāraṇaviruddhakāryopalabdhiśca | viruddhakāryopalabdhistvekaprakāretyaṣṭavidhā bhavati ||

[42,3]

nanu ciravinaṣṭepyagnau vāsagṛhādau dhūmasya sadbhāvāt kathamviruddhakāryopalabdherna vyabhicāra ityata āha |

[42,4]

"tatre"tyādi | "tatra viruddhakāryepīṣṭaṃ deśakālādyapekṣaṇaṃ" | nātra śītaḥ kasmiṃścit kāle yadā'gnirvartamānībhūta iti kālāpekṣaṇaṃ | vyomni dhūmāt kutraciddeśe nāsti śīto yatra sannihito vahniryatoyaṃ dhūma utthita iti deśāpekṣaṇaṃ | ādiṃśabdād avasthāviśeṣāpekṣaṇaṃ | yovasthāviśeṣo dhūmasya sannihitāgnerdṛṣṭastamapekṣya varttamānepi kāle śītābhāvonumīyate | agniratra dhūmāditi kāryahetāvapi deśakālādyapekṣaṇamiṣṭaṃ | asyaivārthasya samuccayārtho'piśabdaḥ |

[42,5]

nanu deśakālādyapekṣitvasya kāryahetuviśeṣaṇatve'siddho hetuḥ syād dharmiṇo'bhāvāditi cet | na | pradeśa eva dharmiṇi deśakālādyapekṣitvena gamakatvādityuktatvāt | "anyathe"ti yadi na deśādyapekṣaṇantadā "vyabhicāri" viruddhakāryaṃ "syāt" | yathā "bhasmā"napekṣitadeśakālaṃ "aśītasādhane" śītābhāve sādhye vyabhicāri | tadvat evantāvad viruddhādyupalabdhiranupalabdhiriti pratipāditaṃ ||

[43,1]

"yastarhī"tyādi paraḥ | "samaguṇe"ti sannihitānupahitena yathā kṣitivījodakādi"kāraṇakalāpaṃ" dṛṣṭvāṃkuraḥ kāryonumīyate | "sa kathaṃ" kāraṇākhyo hetu"strividhe" svabhāvakāryānupalambhākhye "hetāvantarbhavati" | na tāvadanupalabdhau vidhisādhanatvāt | kāraṇasvabhāvatvānna kāryahetau | arthāntareṇārthāntarasyānumānānna svabhāvahetau ||

[43,2]

antarbhāvamāha |

[43,3]

"hetu"netyādi | "samagreṇeti" yāvataḥ kāraṇakalāpāt kāryamutpadyamānaṃ dṛṣṭantāvatā nāntyāvasthāprāptena tatra liṅgigrahaṇāt prāgeva kāryasya pratyakṣatvāt | apratyakṣatve vā'ntyāvasthāniścayāyogādanumānaṃ | na ca yastān niścetuṃ śakṣyati tasyānumānamantyakṣaṇānāmarvāgdarśanenāniścayāt | "yaḥ kāryotpādonumīyate" sa hetoḥ "svabhāvo varṇitaḥ" | kuto"rthāntarānapekṣatvāt" | tenāyamarthaḥ kāryotpādanayogyatā"mātrā"nubandhi"tvāt svabhāvabhūtā" ||

[43,4]

nanu yadā'ntyāvasthāpekṣaḥ kāryotpādastadā kathamanyānapekṣa ityāha | "asāva"pīti kāryotpādaḥ | yathāsannihito yādṛśaḥ sannihitaḥ | kāraṇakalāpaḥ | tādṛśāt sannihitā"nnānyamarthamapekṣata iti tādṛgmātrānubandhī svabhā"vaḥ | kasya bhāvaḥ |
samagrasya kāraṇakalāpasya | santānāpekṣayaitad ucyate na kṣaṇāpekṣayā | janakaḥ kāraṇakalāpasantānonapekṣa ityarthaḥ |

[43,5]

yadyapyanapekṣaḥ kāryotpādastathāpyarthāntaratvāt kathaṃ svabhāva ityāha | "tatre"tyādi |
yasmāttatra samagreṣu kāraṇeṣu samagrāt kāraṇālliṅgāt "kāryotpatti"stathā"numīyate" | sambhavatyasmāditi sambhavaḥ | kāryotpādanayogyatānumīyata ityarthaḥ |
etadeva vyanakti | "samagrāṇāṃ kāryotpādanayogyatānumānā"diti | "yogyatā ca""sāmagrīmātrānuvandhinī" kāraṇāntarānapekṣatvāt |

[44,1]

yadi tarhi kāryotpādanaśaktistanmātrānuvandhinī niyatastarhi kāryotpāda iti sa eva kasmānnānumīyata iti paraḥ pṛcchati | kiṃ punaḥ sāmagryāḥ sakāśāt kāryamevānumīyata ityatrāha | sāmagrītyādi | sāmagryāḥ phalañca tāḥ śaktayaśceti sāmagrīphalaśaktayaḥ | tathā hi pūrvasmāt samagrāduttarasyasamarthasya kṣaṇasyotpattistasya cātmātiśayaḥ śaktiriti sāmagrī phalaṃ śaktistāsāṃ pariṇāmaḥ | uttarottaraprabandhenotpattistadanuvandhini tadapekṣiṇi kārye | kāraṇenānumātavye'naikāntikatā |
kiṅkāraṇaṃ | pratibanadhasya sambhavāt |

[44,2]

tadvyācaṣṭe | na hītyādi | samagrāṇītyeva sannihitānītyeva kāraṇadravyāṇi svakārya janayanti | kiṅkāraṇaṃ | sāmagrītyādi | sāmagryāḥ sakāśājjanma yāsāṃ śaktīnāntāsāmuttarottarapariṇāmaḥ | pūrvvapūrvvakṣaṇāduttarottaraviśiṣṭakṣaṇotpādo yastadapekṣatvāt kāryotpādasya | atrāntare ceti santānapariṇāmakāle |
pratibandhasambhavāt |

[44,3]

nanu yogyatāpyuttarottarakṣaṇapariṇāmaprativaddhā tatrāpi ca pratibandhasambhavāt kathantadanumānamapītyāha | yogyatāyāstvityādi | dravyāntarānapekṣatvāt sannihitakāraṇakalāpavyatirekeṇa kāraṇāntarānapekṣatvānna virudhyate'numānaṃ |

[44,4]

tadevānumānamāha | uttarottaretyādi | pūrvapūrvakṣaṇamupādāyottarasamarthakṣaṇotpāda uttarottaraśaktipariṇāmaḥ | tena hetubhūtena kāryotpādanasamartheti sādhyanirdeśaḥ |
iyaṃ kāraṇasāmagrīti dharmī | "śaktipariṇāmapratyayasyānyasyāpekṣaṇīyasyābhāvā"diti hetuḥ śakteḥ pariṇāmasya yo'paraḥ sahakāripratyayastasyāpekṣaṇīyasyābhāvāt |

[45,1]

kutastarhi śakteḥ prasava ityāha | pūrvetyādi | pūrvasajātiḥ sadṛśaḥ pūrvaḥ kāraṇakalāpastāvanmātraṃ heturyasyāḥ śaktiprasūteḥ sā tathā | tadbhāvastasmāt |
ataḥ kāraṇāt sā yogyatānanyāpekṣiṇītyucyate ||

[45,2]

nanu kāryaṃ prati kāraṇasya yogyatā yadi śaktirucyate tadā kāryavyabhicāre yogyatāyā api vyabhicāra iti kathametadanumānaṃ | atha yogyatāsambhava ucyate tadāyamarthaḥ syāt kāryaṃ syādvā na veti | tathāpi kathamasyānumānaṃ sandehāditi |

[45,3]

atrocyate | pareṇa hi kathametadanumānantrividhahetujanyamiti codyate | yadyetadanumānampareṇa samarthyate tadā trividhaliṅgajamevetyā cā rye ṇa pratipādyate | na tvetatparamārthatānumānamityevamparametadityeke | athavā yadyekāntena kāryotpādanayogyatānumīyate | tadā vyabhicārādanumānaṃ na syāt | yadā tu kadācit kāryaṃ syādityevaṃrūpaḥ sambhavonumīyate tadā kathamasya vyabhicāraḥ | tenāyamartha uttarottarapariṇāme yadi prabandhābhāvastadā kāryaṃ syādanyadā tu nāstīti | parokte tvekāntenakāryānumāne vyabhicāra eva |

[45,4]

anye tu pariṇāmavatyāṃ sāmagryāṃ pratibandhakābhāve satyekāntena kāryotpādanayogyatā bhavatīti saivānumīyate | kāryotpādanayogyatāpratītiśca kāryamapi viśeṣaṇatvenākṣipatīti na pṛthak kāryānumānaṃ kriyata iti manyante | kevalaṃ sāmagrīmātrāt kāryānumāne vyabhicāra ucyate pratibandhakābhāvaḥ kathampratipanna iti cet |
satyaṃ | yo hi taṃ jñātuṃ śaknoti tasyaitadanumānaṃ yo hi dhūmasyāgnijanyatvaṃ jñātuṃ śaknoti tasya dhūmādagnyanumānaṃ nānyasya tadvat ||

[45,5]

"yā tarhī"tyādinā punarapi tridhaiva sa ityasya vyāghātamāha | "akāryakāraṇabhūtena" | anumeyādarthā"danyenā"svabhāvena "rasādinā" | ādiśabdād gandhādi"nā rūpādigatiḥ" | atrāpyādiśabdāt sparśādigrahaṇaṃ | andhakāre hi mātuluṅgādirasamāsvādya | campakagandhamāghrāya | vahneśca sparśamanubhūya | teṣāṃ rūpasāmānyamanumīyate | tathā vahnirūpaṃ dṛṣṭvā tatsparśaḥ | sā kathantrividhe hetāvantarbhavatīti prakṛte |

[46,1]

na cāpramāṇamiyantato liṅgāntaraprasaṃga ityāha | "sāpī"tyādi | sāpi gatiriti sambandhaḥ | "rūpādeḥ" kimviśiṣṭa"syaikasāmagryadhīnas"ya | rasasya janikā yā sāmagrī tasyāmeva sāmagryāmāyattasya "rasato" liṅgādyā "gatiḥ" | sā hetudharmānumānena | rasasya yo "hetuḥ" pūrvamapādānantasya yo "dharmoṃ" rūpajanakatvantasyā"numānena" |
tenāyamartho rasāt sakaśāt taddhetorasasamānakālabhāvi rūpajanakatvanniścīyate |
evaṃ hi tasya rasasamānakālabhāvi rūpajanakatvaṃ niścīyate | yadi samānakālabhāvino rūpasyāpi niścayaḥ syāttenātītaikakālānāmekaiva gatiḥ kāryaliṅgajā |

[46,2]

nanvanabhihitād rasahetoḥ sakāśāt paścātsamānakālasya rupasyānumānaṃ hetoḥ kāryānumāne vyabhicārāt | kāryotpādanayogyatānumāne ca na rasasamānakālasya rūpasyānumānaṃ syāt | anumitānumānapratīterabhāvācca | tena yaducyate |
yadātītānāṃ gatistadā kāryaśca talliṅgaśca | tasmājjāteti kāryaliṅgajā |
yadā tu samāna"kālānāṅga"tistadā kāryaṃ liṅgaṃ yasya hetudharmānumānasya tatkāryaliṅgantasmājjātā kāryaliṅgajeti tadapāstaṃ | tatra pare mā... cāvayavidravye rūpādayo guṇā vyavasthitāstena tatra rūpāderasato gatiryuktā | na "bau ddhā nāṃ" rūpādivyatirekeṇāvayavino'nabhyupagamāt na dharmiṇo'bhāvāt | dharmiṇamantareṇa cānumāne rasato rūpādeḥ sarvatrānumānaprasaṅgāt | asamudāyaśca sādhyaḥ syāt | apakṣadharmaśca hetuḥ syāt | nāpi hetudharmānumānaṃ yujyate rūpādikāryatvena rasāderapratipannatvāt |
na ca kṣaṇikapakṣamaniścityaivamucyate | kṣaṇikatve hi rūpādeḥ samānajātīyakāryatvaṃ syānna rasādikāryatvaṃ pratibandhagrāhakābhāvāt | na kṣaṇānāmanumānānumeyavyavahāraḥ sambandhāniścayāt | santānāśrayeṇa tvanumānādivyavahāre rūpādisantānānāṃ na parasparaṃ kāryakāraṇabhāvaḥ pratipanna iti kathamanumānānumeyavyavahāra iti |

[46,3]

evammanyate | na sarvatrarasāde rūpādyanumānamapi tvāmrādau dharmiṇi | tatra ca rūpādīnāṃ parasparāvinirbhāgarbhāganiyamaḥ pratīyata eva | sa ca pratibandhahetuko'nyathā ghaṭapaṭādīnāmapi parasparāvinirbhāganiyamaḥ syāt | pratibandhaśca teṣāṃ na tādātmyaṃ bhedena pratīter | nāpi tadutpattiḥ samānakālatvāt | na caikārthasamavāyasteṣāṃ yato na tāvadasamavetānāṃ samavāyabalādekārthasamavāyaḥ samavāyasyaivābhāvāt | atiprasaṅgācca | samavetānāmapi kiṃ samavāyena svahetubhya eva tathā niṣpatteḥ | tathā niṣpattyaiva vācyābhidhānād gamakatvam | tasmādekasāmagryadhīnatvaṃ pratibandhaḥ | niścitapratibandhasya cānyasmin kālenumānaṃ | yadyapi cātrāvayavī ma vidyate tathāpyāmrādipratyayaviṣayasya dharmitvantena tatra rasato rūpādigatiḥ |

[46,4]

nanu tathāpi kathameṣāmekasāmagryadhīnatvaṃ | yato "ye"naiva svabhāvena rūpaṃrūpaṃ janayati na tenaiva rasādikaṃ janayati teṣāṃ parasparābhedaprasaṃgāt | nāpyanyenānyaṃ janayati tasya svabhāvabhedaprasaṃgāt |

[47,1]

naiṣa doṣo yasmāt | na tatra rūpasya pūrvvamekakāryajanakatvaṃ yenāyandoṣaḥ syāt | kintvekakālamanekakāryajanakatvameva | tatastasyaivotpattidarśanāt |
na ca kāraṇasya kāryābhāva eva kāraṇatvaṃ yenānekamekasmādutpadyamānamekaṃ prasajyeta kintu kāryotpattau prāgbhāva eva tasya kāraṇatvaṃ loke | yathā caikakāryotpattau tasya prāgbhāvakāraṇatvantathā kalāpotpattāvapi dṛṣṭatvāt | yadvā yenaiva svabhāvena rūpaṃ rūpaṃ janayati tenaiva rasādikamapi svarūpabhedastveṣāmupādānabhedakṛto na sahakārikṛtaḥ |
tathā hi vāyau sparśasadbhāvepi rūpādyabhāvād rūpādyanutpattiḥ | agnau ca rūpādisadbhāvepi rasābhāvād rasānutpattiḥ | apsu rasādibhāvepi gandhābhāvād gandhānutpattistena rasāderniyataṃ kāraṇaṃ rasādirevāvasīyate | niyataṃ ca kāraṇamupādānakāraṇaṃ samānajātīyamabhinnasantānavartti vā | tasmādupādānakāraṇabhedād rūpādīnāṃ svabhāvabhedaḥ |

[47,2]

yatpunarucyate | tatrānekaśaktīnāṃ samuccayaḥ | tena rūpamekayā śaktyā rūpaṃ janayatyanyānyayā rasādikamiti |

[47,3]

tadayuktam | anekaśaktidvāreṇāpyekasyānekakāryakāraṇābhyupagame'nekatvaprasaṅgo'nivārita eva bhāvasyānekaśaktīnāmevānekasvabhāvatvāt | abhinnatvācca śaktīnāṃ śaktibhede rūpasya bhedaprasaṅgaḥ | bhede vā śaktīnāṃ rūpasyākārakatvaprasaṅgāt | na ca śaktiyogāt kārakatvamaśaktasya śaktiyogābhāvāt | śaktasyāpi kiṃ śaktiyogena svarūpeṇaiva kārakatvācchakteśca kārakatvaṃ na syācchaktiyogābhāvāt | atha śaktitvānna sā śaktimapekṣate | bhāvopi tarhi śaktatvāt kimiti śaktimapekṣate |

[47,4]

yopi mī māṃ sa ko manyate | bhāvasya svarūpātiśaya eva "śa ktiḥ" sā ca bhinnābhinnā | yato bhāve gṛhyamāṇe śaktirna gṛhyate'to bhāvād bhinnā | kāryānyathānupapattyā tu sā bhāvasyābhinnā'nyathā bhāvasya kārakatvanna syāt | taduktaṃ |

[47,5]

"śaktayaḥ sarvabhāvānāṃ kāryārthāpattikalpitā iti | "

[47,6]

sopi nirastaḥ | ekasyāḥ śakterbhinnābhinnarūpatvavirodhāt | kiṃ cārthāpattyā kāryāt prāgbhāvina eva bhāvasyābhinnā śaktiḥ kalpyatāṃ iti prāgbhāva eva śaktiḥ | sa ca pratyakṣasiddha iti kathaṃ na śaktiḥ pratyakṣā | kevalaṃ sā kāryadarśanānniścīyate | tasmāt kāryād rasādeḥ kāraṇadharmānumānād asya kāryahetāvanta"rbhāvaḥ | dhūmeradhanavikāravadi"ti | yathā dhūmādagnyādisāmagryanumitau bhasmāṅgārādīndhanavikārānumitiḥ tadvat ||

[48,1]

nanu ca rasakāryeṇānumitāt kāraṇāt sakāśāt samānakālinaḥ kāryasyānumānamidaṃ na tu hetudharmānumānamityata āha | "tatre"ti | rasād rūpe pratipattau "hetureva tathābhūta" iti rūpajananasambandho"numīyate" | yasminnanumīyamāne kāryāntaramapi tadviśeṣaṇanniścitambhavati | na tvanumitāt kāraṇāt paścāt kāryāntaramanumeyaṃ |
kuta ityāha | "hi" yasmāt | pravṛttā na pratibaddhā śaktiryasya tat "pravṛttaśakti" |
tathābhūtaṃ ca "tadrūpopādānakāraṇaṃ" ceti tathoktaṃ | tasya "sahakāripratyayaḥ" san | rasahetū "rasaṃ janayati" | tathābhūte ca hetāvanumiterthād rūpānumānaṃ rūparasayorekasāmagryadhīnatvāt | "indhanavikāraviśeṣo" bhasmāṅgārādiḥ | tasyo"pādānaṃ" kāṣṭhaṃ tasya "sahakāripratyayo"gniḥ |
tasya yathā "dhūmajananantena tulyantadvad" rūparasayorekasāmagryadhīnatvaṃ |

[48,2]

"tathā hī"tyādinā samarthayate "śaktipravṛtte"ti sūtraṃ | asya vyākhyānaṃ "svakāraṇasye"tyādi | "svakāraṇasyeti" rasasya yat svakāraṇantasya "phalotpādanaṃ" pratītirasotpādanaṃ pratyā"bhimukhyenā"nuguṇyena "vinā na rasa utpadyate | saive"ti śaktipravṛttaḥ | "anyakāraṇa"mityasya vyākhyānaṃ "rūpopādāne"tyādi | "rūpa"sya ya "upādānahetavaḥ" pūrvalakṣaṇasaṅgṛhītā rūpaparamāṇava"steṣāṃ" rūpajananampratyābhimukhyaṃ "pravṛtti"stasyāḥ "kāraṇaṃ" | rasahetunaiva sahakāriṇā rūpopādānasya svakāryaṃ pratyābhimukhyāt | sāpi "rasopādānakāraṇapravṛttī rūpopādānakāraṇa"sya rūpajananamprati yā "pravṛttistayā" saha karttu śīlaṃ yasyā "rasopādānakāraṇapravṛtteḥ" sā tathoktā | yata eva"ntasmād yathābhūtāddheto"riti pravṛttaśaktirūpopādānakāraṇasahitāt pūrvakṣaṇasaṃgṛhītād rasālliṅgatvenābhimato rasa "utnnastathābhūta"meva hetuma"numāpayan" gamayan samānakālaṃ"rūpaṃ" gamayati | tenāyamartho hetuniścaya evedṛśo nānyaḥ |

[49,1]

na punaranumitāt kāraṇāt paścāt kāryānumānaṃ | yataśca kāryajanakatvenaiva hetudharmaniścayo nānyathā tenaivāha | "iti tatrāpī"tyādi | iti anena dvāreṇa | tatrāpi rasāde rūpādyanumāne'"tītānāmekakālānāṃ ca gatiḥ" | rasopādānasamānakālabhāvino'tītāḥ | liṅgabhūtarasasahabhāvina ekakālāsteṣāṅgatiḥ | "nā'nāgatānā"mvarttamānena liṃgenānumānaṃ "vyabhicārā"t | anāgataṃ hi kāraṇāntarapratibaddhantatra pratibandhavaikalyasambhavānna bhavedapi | yaccādyodayāt śvaḥ sūryodayādyanumānanna tadanumānaṃ niyāmakaliṅgābhāvāt | adya gardabhadarśanāt śvaḥ sūryodayānumānavat | "tasmādiyamapi" rasāde rūpādigatiḥ "kāryaliṅgaje"tyanumānaṃ | yataśca sādhyāyattatvena heturgamaka"stena" kāraṇena trividhāddheto"rnānyo" hetuḥ saṃyogyādi"rgamako"sti | kasmāttādātmyatadutpattibhyāṃ liṅginya"pratibaddhasvabhāvasyāvinābhāvaniyamābhāvāt" ||

[49,2]

etaduktambhavati | na tāvadaśliṣṭānāṃ saṃyogosti | śliṣṭānāmapi kiṃ saṃyogena svahetubhyaḥ eva śliṣṭānāmutpatteḥ | tasmānna saṃyogavaśād gamakatvamapratibaddhatvāt | ghaṭaghaṭayoriva | tathā pṛthaksiddhānānna samavāyaḥ | apṛthaksiddhānāmapi kiṃ samavāyena svahetubhya evoparyuparibhāvena niṣpattestena na samavāyenāpi gamakatvaṃ | sādhyāyattatvābhāvānna ca samavāyostīti vakṣyati | ata evaikārthasamavāyinorabhāva iti pūrvamevoktaṃ rasādyanumāne | virodhī cānupalabdhāvantarbhāvitaḥ |

[49,3]

yacca nai yā yi koktaṃ "pūrvavaccheṣavatsāmānyato dṛṣṭaṃ cānumānaṃ"nyāyasūtraṃ 1 | 1 | 5 | tatra pūrvavat kāraṇāt kāryānumānaṃ | tacca vyabhicārīti pratipāditaṃ | śeṣavadanumānaṃ ca kāryāt kāraṇānumānaṃ tadiṣṭameva śāstrakṛtā | sāmānyato dṛṣṭantvanumānaṃ yadanyatra dharmiṇi sādhyasādhanayorvyāptindṛṣṭvānyatrānumānaṃ |
yathā devadattasya deśāntaraprāptiṃ gatipūrvikāṃ dṛṣṭvā'dityasyāpi deśāntaraprāptyā gatyanumānaṃ | "etadapi kāryaliṅgajameva" | deśāntaraprāptergatikāryatvāt | sarvamevānumānaṃ sāmānyato dṛṣṭameveti svayamevā cā ryaṃstṛtīye paricchede vakṣyati |

[49,4]

yadapyu dyo ta ka re ṇa sāmānyato dṛṣṭamudāhṛtaṃ | yathā valākātastoyānumānantadapi kāryaliṅgajameveti pra mā ṇa vi ni śca ye'bhihitaṃ |

[50,1]

"tasmā"ddhetutrayavyatirekeṇa "nānyo heturgamakos"tīti sthitaṃ ||

[50,2]

"ete"neti rasāde rūpādyanumānasya kāryaliṅgajatvakathanena | "pipīlikotsaraṇa"ntāsāṃ gṛhītāṇḍānāmanyatra sañcaraṇaṃ | "matsyā"nāmu"dvartta"nammatsyavikāraḥ | "ādi"śabdād vidyudvikāsamaṇḍūkarutādiparigrahaḥ | "varṣādyanumānami"tya"trāpi" ādiśabdād vātādyanumāna"muktaṃ" | yathā tadapi kāryaliṅgajahetudharmānumānāt |

[50,3]

etadevāha | "tatrāpī"tyāda | tatrāpi pipīlikotsaraṇādau | bhūtapariṇāma eva varṣaheturiti | evakāro bhinnakramaḥ | "varṣahetureva bhūtapariṇāmaḥ" | pipīlikāsaṃkṣobhāderutsaraṇādilakṣaṇasya hetuḥ | tasmād yathābhūtād bhūtapariṇāmād varṣahetuḥ "pipīlikādī"nāmvikāro jātaḥ | tathābhūtasya hetoranumānāt samānakālavarṣādyanumānaṃ | anyatra tu yogyatānumīyate na tu varṣa eva pratibandhasambhavena"vyabhicā"rāt | tasmāt samagrādapi kāraṇakalāpānnāsti kāryānumānaṃ kevalaṃ yogyatānumānameva ||

[50,4]

ye tu mī māṃ sa kā dayo'samagrādapi kāraṇāt kāryamanumimate | te'tyantanyāyabahiṣkṛtā ityetad darśayannāha |

[50,5]

"hetunā tvasamagreṇetyādi" | asamagreṇeti vikalena | "śeṣavadanu"mānamanaikāntikamityarthaḥ | kutosāmarthyāt || asya vyākhyānaṃ "samagrāṇyeva" hītyādi | kāryasya tāvat sarvathā nānumānaṃ | "yogyatāmapyanumāpayanti" samagrāṇyevānumāpayantītyetadapiśabdenāha | "asamagrasyaikāntenāsāmarthyādi"tyuttarottarapariṇāmenāpyasāmarthyānna pākṣikamapi kāryānumānaṃ | "dehād rāgānumānavad" ityasyodāharaṇasya vyākhyānaṃ | yathetyādi |
dehaścendriyāṇi ca "buddha"yaśceti dvandvaḥ | rāgādimānayaṃ puruṣo dehavattvādindriyavattvāt buddhi"mattvāt" | evandehādibhyo "rāgādyanumānaṃ" | ādiśabdād dveṣamohādiparigrahaḥ | "sūtre" tu deharāgagrahaṇamupalakṣaṇaṃ | na hīndriyādyeva kāraṇaṃ rāgādeḥ || yasmā"dātmātmīyābhiniveśapūrvakā rāgādayaḥ" | ātmanyātmīye cāhammameti yobhiniveśaḥ sa pūrvaḥ kāraṇaṃ yeṣāṃ rāgādīnāntena tathoktāḥ | "ayoniśa" ityādyasyaiva samarthanaṃ | yoniḥ padārthānāmanityaduḥkhānātmādi | samyagdarśanaprasatihetutvāt | taṃ śaṃsatyālambata itiyoniśaḥ | yoniṃ yoniṃ manaskarotīti "saṃkhyaikavacanācca vīpsāyā"miti śas pratyayo vā | tathābhūtaścāsau manaskāraśceti yoniśomanaskāro nairātmyajñānaṃ | tadviruddhamātmādijñānama"yoniśomanaskāra"stat"pūrvakatvāt sarva"rāgādi"doṣotpatteḥ" ||

[51,1]

nanu dehendriyabuddhayopi rāgādināṃ hetavastadrahiteṣu rāgādyadarśanādityāha | "dehādīnāṃ hetutvepī"ti "kevalānā"mityayoniśomanaskārarahitānāṃ | rāgādau sādhye |
rāgādirahitā upalakhaṇḍādayo "vipakṣa"statra heturdehādimattvasya yā "vṛtti"stasyā"adṛṣṭāvapi" | viparyaye bādhakapramāṇābhāvāc"cheṣavadanumā"namasmā"cca saṃśayo bhavati"
na niścayaḥ || yathā caitadanantaroktaṃ na pramāṇa"ntathā vipakṣe" hetora"dṛṣṭimātreṇa kāryasāmānya"sya kāryamātrasya "darśanāt" | "hetujñāna"mviśiṣṭakāraṇānumānaṃ"pramāṇābhaṃ" pramāṇābhāsamanaikāntikamiti yāvat | kimiva | "vacanādrāgitādivat" ||

[51,2]

nanu sarvameva vacanaṃ"rāgādikārya"miti kathantatkāryasāmānyamityata āha | "na hī"tyādi | oṣṭhayoś"calanaṃ" spando "vacana"kāle ca tasyāvaśyaṃbhāvāt | "ādi"śabdād anyasyāpi vacanakālabhāvino mukhavikārādergrahaṇaṃ | aviśiṣṭavivakṣāmātraṃ vaktukāmatā sāmānyantadeva "heturye"ṣāṃ spandādīnānte tathoktāstadbhāvastasmāt || "saiva" vaktukāmatā "rāga iti cet" | āsaktirūpatvād rāgasyeti manyate || ā cā rya āha | "iṣṭatvānna kiṃcid bādhitaṃ" | vaktukāmatā kāryasya vacanasyeṣṭatvānna kiñcid aniṣṭaṃ | na ca vaktukāmatā rāgaḥ, api tu "nityasukhātmātmīyākāraṃ yaddarśana""mabhiniveśastenākṣiptaṃ" janitaṃ | "sāsravadharmaviṣayami"ti pañcopādānaskandhālambanaṃ cetasobhiṣvaṅgaṃ "rāgamāhu"rvidvāṃsaḥ ||

[52,1]

syānmataṃ | vītarāgābhimatānāṃ maitrīkaruṇādaya iṣyante | te ca satvālambanatvād ātmādidarśanapravṛttāḥ sattvānunayapravṛttyā cābhiṣvaṅgasvabhāvāstato vītarāgā api rāgiṇaḥ prasaktā ityata āha | "naivaṃ karuṇādaya" iti | na sattvālambanā vītarāgāṇāṃ karuṇādayaḥ | "anyathāpi sambhavāt" | dharmālambanānāmapi sambhavātetaccānantarameva "nivedayiṣyāmaḥ" | atra vacanād rāgānumāne kriyamāṇe vacanamātrādapratipattirityanena sambandhaḥ | yasmād "yathā rakto bravīti tathā viraktopī"ti prakṣīṇarāgopi | "na vacanamātrād" rāgānumānaṃ kintarhi vacanaviśeṣāt |
yo rāgeṇaiva janyata ityāha | "nāpi viśeṣā"diti | kiṅkāraṇam | "abhiprāyasya durbodhatvāt" | virakto hi raktavacceṣṭate | raktopi viraktavadityabhiprāyo durbodhaḥ |
tataśca "vyavahārasaṃkareṇa sarveṣā"miti vacanānāṃ | vacanamātrasya vacanaviśeṣasya ca rāgāderliṅgatvenopanītasya "vyabhicārāt" | na viśeṣādapi rāgādyanumānaṃ || yaduktantathā virakto bravītīti tatrottaramāśaṃkate | "prayojane"tyādi | vacanoccāraṇaṃ vyava hāraḥ | na hi vītarāgasya vacanoccāraṇe phalamasti tathā cāvyabhicāro rāgavacanayoriti bhāvaḥ | netyā cā ryaḥ | "na" prayojanābhāvaḥ "parārthatvād" vyāhārasya |

[52,2]

"na yukta" ityādiparaḥ | vītarāgo hi pareṣṭavyāsakto na ca saktimantareṇa parārthapravṛttirastīti bhāvaḥ | naitadevaṃ | "karuṇayāpi pravṝtteḥ || saiva karuṇā rāga iti cet" | tadeta"diṣṭaṃ" karuṇā rāga iti nāmakaraṇaṃ || sattvadarśana"viparyāsāyātatvāt"
karuṇāpi rāgātmako "doṣa" iti cedāha | "aviparyāse"tyādi | "aviparyāsodbhavatva" mevāha | "asatyapyātma"grahaṇa ityādi | "duḥkhaviśeṣadarśanamātreṇe"ti saṃskā"raduḥkhatā"nirūpaṇamātreṇa | "abhyāsabalotpādite"ti pūrvapūrvasajātīyakṣaṇotpannā bhavatyeva karuṇā | āgamenāpi saṃsyandayannāha | "tathā hī"tyādi | ādiśabdād anālambanā gṛhyante | "sattvā"lambanā pṛthagjanānāṃ | "dharmālambanā" āryāṇāṃ | anālambanā grāhyagrāhakābhiniveśavigatānāṃ buddhabodhisattvānāṃ | "maitryādayo" maitrīkaruṇāmuditopekṣā"iṣyante" siddhānte |

[53,1]

nanu ca sattvālambanā eva pṛthagjanenābhyastāstāstatkathaṃ dharmādyālambanā ucyanta ityata āha |

[53,2]

"etāśca" maitrīkaruṇāmuditopekṣāḥ | "sajātīyābhyāsavṛttayaḥ" pūrvapūrvasadṛśakṣaṇabalenotpatteḥ | etāvāṃstu viśeṣo yāvat sattvampaśyati tāvatsattvālambanāḥ | yāvaddharmantāvad dharmālambanāḥ | "na rāgāpekṣiṇya" iti nānuśayena sattveṣu pravarttanta ityarthaḥ |

[53,3]

nanu duḥkhaviśeṣadarśanamātreṇābhyāsabalotpādinītyanantaramevāyamartha uktaḥ |

[53,4]

satyaṃ | karuṇāmevāśrityādhunā sarvāṇyeveti viśeṣaḥ | ātmadarśananivṛttāvapi tarhi karuṇāvadabhyāsād rāgādayaḥ pravarttanta ityāha | "naivaṃ rāgāda"yassajātīyābhyāsavṛttayo yenātmadṛṣṭinivṛttāvapi pravartteran | ātmādi"viparyāsābhāve'bhāvāt" ||

[53,5]

"kāruṇikasya niṣphalaḥ" parārtha "ārambho'viparyāsādā"tmādyabhiniveśābhāvena svārthasyaivābhāvāt | nāyandoṣaḥ "parārthasyaiva phalatveneṣṭatvāt" || iṣṭo nāma parārthastathāpi kathaṃ phalatvamiti cet || āha | "icche"tyādi | "icchayā" lakṣyata itīcchālakṣaṇamicchāviṣayatvādityarthaḥ | yadiṣṭantatphalamiti yāvat ||

[53,6]

nanvahamiti buddhirahitasya kathaṃ parārthāpi pravṛttiriti cet | na |
akliṣṭā jñānasadbhāvāt pravṛttirityeke | yogabalena śuddhalaukikacittasammukhīkaraṇādityapare | vineyānāṃ tathā pratibhāsanādityanye ||

[53,7]

"sarvathe"tyupasaṃhāraḥ | yadi vacanād vītarāgasya vaktukāmatā sādhyate atha karuṇā tena sarāga ityucyate | "sarvathā'bhūtāsamāropād" vītarāgādi"rnirdoṣaḥ" | doṣasvabhāvasya rāgāderavaśyabhāvāt | "tadanyena" rāgādibhyonyena vaktukāmatādinā "vītarāgasya""doṣavattvasādhane na kiṃcid aniṣṭaṃ" ||

[54,1]

syānmatiḥ | vaktaryātmani rāgādirdṛṣṭastataḥ sapakṣe sattvadarśanamātreṇa vītarāgābhimateṣvapyanumānambhaviṣyatītyāha | "vaktaryātmanī"tyādi | "anyatra tadanumāna"
iti vītarāgābhimate rāgādyanumāne"'tiprasaṃgaḥ" | vaktaryātmani yāvān kaścid viśeṣo dṛṣṭastasya sarvasyānyatrānumānaprasaṅgaḥ | ātmani dṛṣṭasya śyāmagauratādilakṣaṇasya viśeṣasya "vyabhicārāt | ananyānumāna" iti rāgādanyasyātmagatasya viśeṣasyānumāne | "iheti" sādhyābhimate rāgādāvapya"vyabhicāra iti ko niścayaḥ" | naiva kaścit |
pratibandhābhāvād rāgavacanayoḥ | yasmādātmanidarśanānnānumānantasmāt "karaṇa" | karaṇaguṇastālvādīnāmpāṭavādiḥ sa ca vaktukāmatā ceti dvandvaḥ | dvitīyādvivacanamevaitat || "rāgotpādanayogyatārahite"
pāṣāṇādau "vacanādarśanāt" | saiva vacanādavasīyata ityāha | rāgetyādi | "tadanumāna"
iti yogyatānumāne"'tiprasaṃgaḥ" | tathā hi yathā pāṣāṇādau rāgotpādanayogyatāvirahastathā sarvapuruṣadharmairapi tatastathābhūte vacanādarśanād yadi rāgotpādanayogyatānumānamevaṃ sarvapuruṣadharmasya ||

[54,2]

atha mataṃ | rāgotpādanayogyatā hi rāgavacanayorekaṅkāraṇantadanumāne ca rāgopyarthatonumito bhavati tena yogyatā evānumānaṃ na sarveṣāṃ puruṣadharmāṇāmityatrāha | "rāgasyetyā"di | "rāgasyānupayoge" vacanaṃ prati tālvādivyāpārādeva śabdaniṣpateḥ | "kathantacchaktiḥ" rāgaśaktirvacanaṃpratyu"payujyate | atha" tālvādivyāpārakāle rāgaśakterapi vacanampratyupayoga iṣyate | tataścādyavarṇṇaniṣpattikāle rāgasyāpi niṣpattirekasāmagryadhīnatvāt | tasya ca rāgasya santānavā"hitva"ntathā ca dvitīyādivarṇṇaniṣpatau rāga evopayuktassyāt | tadāha | "śaktyupayoge hi sa evopayuktaḥ syādi"ti | "na" ca rāgasyopayogostī"tyuktaṃ"
prāk |

[54,3]

athavātmātmīyābhiniveśarahitānāṃ rāgasyānupayoge vacanaṃprati | kathaṃ tacchaktī rāgaśaktirvāsanākhyātmātmīyābhiniveśalakṣaṇā vacanampratyupayujyate | vītarāgāṇāmātmādyabhiniveśasyābhāvāt | śaktyupayoge hi vacanaṃ prati | sa eva rāga upayuktaḥ syādātmādyabhiniveśavatāṃ sarveṣāmeva rāgitvāt | tacca rāgasya vacanaṃpratyupayogitvannāstītyuktaṃ | vaktukāmatā sāmānyahetutvādityatrāntare ||

[55,1]

"tasmā"dityādi nigamanaṃ | nāntarīyakameveti kāraṇenā"vinābhāvyeva" | tatpratibandhāt | "tatra" kāraṇe "āyattatvāt | nānya"dapratibaddhaṃ "vipakṣe" hetora"darśanepi" |
arvāgdarśanasyādarśanamātreṇāniścayāt | "sarvadarśinastu darśananivṛttyā" syā"nniścaya"stasya hi sarvajñeyavyāpi jñānaṃ | etadevāha | "sarvadarśana" ityādi | kimpunaradarśanamātrānnābhāvaniścaya ityāha | "kvacittathe"tyādi | tena prakāreṇa "dṛṣṭānāṃ"
prāk | "punardeśakālasaṃskārabhede"neti bhedaśabdasya pratyekaṃ sambandhaḥ | saṃskāraḥ kṣīrāvasekādiḥ | pūrvadṛṣṭaprakārāda"nyathā" syāt | kimivetyāha | "yathāmalakya"
iti | saṃskārabhedasyaitadudāharaṇanna "caivambahula"miti na madhuraphalā bahula"ndṛśyante" |
kaṣāyaphalānāṃ bāhulyena darśanāt | na cedānīṃ bahulaṃ madhuraphalānāmadarśanāt |
kvacitsambhavino madhuraphalasya pratikṣepaḥ | tathā deśabhedena piṇḍakharjjūrasya sambhavaḥ |
kālabhedena puṣpādeḥ | āmalakīdṛṣṭāntena caitadāha | yathāmalakyaḥ kṣīrādisaṃskārādanyathā bhavanti | tathā rāgādiyogyaścittasantānastattvābhyāsābhisaṃskārād yogyo bhavati | abhyāsācca nairātmyālambanameva vijñānaṃ spaṣṭābhamvairārāgyamucyate | nairātmyadarśanādātmādyabhiniveśavigamena rāgādyanutpatteḥ | sarvadharmakṣaṇikatvādyālambanaṃ ca jñānaṃ spaṣṭābhaṃ "sarvajñatvaṃ" cocyate | sarvājñānavigamāt |
tasmāt tattvābhyāsanimittā sphuṭābhatvabṛddhireva tattvasākṣātkaraṇena pratyakṣatvakāriṇī rāgādiyogyasvabhāvatāṃ jñānasya bādhate | tataścānyathādṛṣṭamapi hetubalādanyathā bhavedapi | tena yadi nāma rāgārahite kvacid vacanaṃ na dṛṣṭantāvatā sarvatra vītarāge vacanena na bhāvyamiti nāsti niścayaḥ | "tata"ścāniścitavyatirekād vacanamātrānna rāgadyanumānaṃ | yata evantena kāraṇe"naitadyuktamvaktuṃ mādṛśo vaktā" |
yohamivāyoniśomanaskārān | tadevāha | "rāgotpattī"tyādi | kaḥ punarasāvityāha | "ātme"tyādi | "ātmadarśanaṃ" sa tkā ya dṛ ṣṭiḥ | nityasukhādiviparyāso'yoniśo manaskāraḥ | dvandvasamāsaścāyaṃ | ātmadarśanamevāyoniśomanaskāra iti viśeṣaṇasamāsovā | "tade"ti mādṛśo "vakte"ti viśeṣaṇepya"pārthako vacanodāhāraḥ" | vacanādityasya hetorudāharaṇamanarthakamityarthaḥ | tadā hi yo mādṛśo rāgotpattipratyayaviśeṣeṇa yuktaḥ sa rāgī | yathāhamityayameva hetuḥ syāt | yata evamadarśanamātrānnāsti niścayasta"smād vipakṣe'dṛṣṭi"rvipakṣe hetoradarśanama"hetu"rliṅgasya vyatirekaniścayaṃ prati ||

[56,1]

syānmatiḥ | vipakṣadṛṣṭyā hetorvyabhicāro na ca vītarāge vacanaṃ dṛṣṭantasmādadarśanāt sādhyābhāve vyatirekaḥ siddha ityata āha |

[56,2]

"na cādarśanamātreṇe"ti "vipakṣe" hetora"vyabhicāritā" | kasmāt | "mambhāvyavyabhicāratvāt" | sambhāvyo vyabhicāro yasya sa tathā tadbhāvastasmāt | yadyapi na dṛṣṭo vipakṣe tathāpi tatra sambhavo na viruddha iti saṃmbhāvyate vyabhicāraḥ |
sthālyantargatāstaṇḍulāḥ "sthālītaṇḍulāsteṣāṃ pākavat" |

[56,3]

etameva dṛṣṭāntaṃ samarthayitumāha | "na hī"tyādi | "bāhulyena" sthālyantargatānāṃ"pakvānāndarśane"pi na "sthālyantargatatvena kevalena pākaḥ sidhyati" | mātragrahaṇantu viśeṣanirāsārthaṃ | yad vakṣyatyevantu syāditi | kuto'siddhi"rvyabhicārasya darśanāt | evaṃ"svabhāvā iti ye pakvā dṛṣṭāstaistulyasvabhāvāḥ | etaireva pakvaiḥ "samānaḥ"
pākaheturyeṣānte pakvā iti | "anyathā tvi"tyasatyetasmin viśeṣaṇe | "śeṣo"stīti"śeṣavada"nirṇṇīto viṣayostīti yāvat | tacca "vyabhicāri" ||

[56,4]

kinnai yā yi ko ktaṃ kāryāt kāraṇānumānarūpaṃ śeṣavadanumānamihābhipretamutānyadeveti pṛcchati | "kiṃpunari"tyādi | śeṣavatsvarūpamāha | "yasye"tyādi | "yasya" hetora"darśanamātreṇā"pramāṇakena vipakṣa"vyatirekaḥ prasādhyate | tasya" hetoḥ "saṃśayahe"tutvāt saṃśayakāritvā"ccheṣavattada"numānamu"dāhṛtaṃ" | kiṅkāraṇa"ntasya" hetoḥ "sa vyatireko'niścita iti vipakṣepi vṛttirāśaṃkyeta" | kiṃpunarna niścita ityāha | "vyatireke"tyādi ||
anupalambhepi kathaṃ saṃśaya ityāha | "na sarve"tyādi | dṛśyānu"palabdhireva na gamikā" |
yata evannādarśanamātrād vyatireka"stasmādekanivṛttyā" sādhyanivṛttyā"nyanivṛttiṃ"sādhananivṛtti"miccha"tā "tayoḥ" sādhyasādhanayoḥ "kaścit" svabhāvena "pratibandha"stādātmyatadutpattilakṣaṇo"pyeṣṭavyaḥ" | na kevalamadṛṣṭimātraṃ | "anyathā" pratibandhāniṣṭāva"gamako hetuḥ syāt" | vyāpteraniścitatvāt ||

[57,1]

yata evantena kāraṇena "hetostriṣvapi rūpeṣu" pakṣadharmānvayavyatirekeṣu "niścayo varṇṇitaḥ" | ācārya di gnā ge na pra mā ṇa sa mu cca yā diṣu | "asiddhastu" dvayorapi sādhanamityādinā | kasya nirāsenetyāha | a"siddhe"tyādi | "ādyā"ditvāt tṛtīyārthe tasi vipakṣeṇetyarthaḥ |

[57,2]

tatrāsiddhavipakṣeṇa pakṣadharmatvaniścayo varṇṇitaḥ | "viparotārthā"viruddhastasya vipakṣeṇānvayaniścayaḥ | "vyabhicāryanai"kāntikastasya vipakṣeṇa vyatirekaniścayaḥ ||

[57,3]

anvayavyatirekaniścayaṃ ca varṇṇayatā pratibandhopyarthato darśita eva | yasmānna"hyasati pratibandhe'nvayavyatirekaniścayosti | tena" kāraṇena "tameva" tādātmyatadutpattilakṣaṇaṃ pratibandha"ndarśaya"nnākṣipa"nniścayamāha" | yasya doṣasya nirāsena yo niścaya uktastaṃ vyācaṣṭe | "tatre"tyādi | "viruddhatatpakṣyāṇā"miti viruddhānāṃ viruddhapakṣyāṇāṃ ca | viruddhapakṣyā yeṣāṃ sattvaṃ vipakṣe niścitaṃ sapakṣasattvaṃ sandigdhaṃ |
sandigdhānaikāntikā evaite paraprasiddhyā tvevamabhidhānaṃ | "vyatirekasyāniścaye"neti prakṛtena sambandhaḥ | anaikāntikasya nirāsa iti sambandhaḥ | tenāyamarthaḥ sādhāraṇānaikāntikasyeti | "tatpakṣa"sya ca | anaikāntikapakṣasya ca | "śeṣavadādeḥ" | ādiśabdāt sapakṣavipakṣayossandigdhasya nirāsaḥ | yasya sapakṣasattvaṃ vipakṣe cādarśanamātrād vyatirekastaccheṣavat |

[58,1]

"prasiddhastu dvayo"rityā cā rya granthamidānīṃ vyācaṣṭe | "dvayo"rityādi | dvayoritya"nenaika"sya vādinaḥ prativādino vā yaḥ "siddhastasyapratiṣe"dhaḥ | "prasiddhavacanena" sandigdhayoḥ "śeṣavadasādhāraṇayoḥ" pratiṣedha iti sambandhaḥ | kva sandigdhayorityāha | "sapakṣavipakṣayorapī"ti "śeṣavato"'sapakṣasandehaḥ | "asā"dhāraṇasya tu sapakṣavipakṣayoḥ |
tasmānniścayavacanādā cā rye ṇā pi pratibandha iṣṭa eva ||

[58,2]

"anyathā'sati pratibandhe" sādhyasādhanayoḥ | "vipakṣe'darśanamātreṇa vyatireke"
ācāryeṇeṣyamāṇe | "vyabhicārivipakṣeṇā"naikāntikapratipakṣeṇa "vaidharmyavacanaṃ ca yat"
pratijñātantadapārthakamityākūtaṃ |

[58,3]

kva punarācāryeṇaṃ pratijñātamityāha | "yade"tyādi | nyā ya mu khe caitaduktaṃ | "yadubhayaṃ vaktavya"miti sādharmyaṃ vaidharmyaṃ ca | kasya pratipakṣeṇa kimuktamityāha | "viruddhe"tyādi | sādhanasya vacanaṃ "viruddhapratipakṣe"ṇa vaidharmyavacana"manaikāntikapratipakṣeṇa" |
yadyadṛṣṭiphalantacca | adarśanamātraphalantacceti "vaidharmyavacanaṃ" |

[59,1]

etadeva vyācaṣṭe | "yadī"tyādi | teneti "vaidharmyavacanena vipakṣe" hetora"darśanaṃ "tyadarśanama"nuktepi" vaidharmye "gamyate" | darśanābhāvalakṣaṇasyādarśanasya vaidharmyavacanāt prāgapi siddhatvāt | tasmādapārthakamvaidharmyavacanaṃ |

[59,2]

hetordarśanabhrāntirvipakṣesti tannivṛtyarthamvaidharmyavacanamiti cedāha | "na hī"tyādi | "tasye"ti pratipādyasya vaidharmyavacanāt "prāk" | hetorvipakṣe "darśanabhrānti"rasti "yā" vaidharmya"vacanena nivarttyate" || tasmādetad yathā sapakṣe hetordarśane na bhrāntiḥ kintu tadvismṛtamiti sādharmyavacanena smaryate | tathā "smṛtirvācā" vaidharmyavacanenā"darśane kriyata iti cet" | dṛṣṭāntameva vighaṭayitumāha | "darśana"mityādi | "darśanamapratīyamāna"masmaryamāṇaṃ "na" sādhyapratipattya"ṅgamiti yuktantatreti" darśane "vācā smaraṇādhānaṃ" smṛtijananaṃ | adarśanārthantu na yuktaṃ | yasmāda"darśanantu darśanābhāvo"
hetorvipakṣe | "sa darśanena bādhyate | tadabhāve" vipakṣadarśanābhāve "siddha eva" darśanābhāva "ityapārthakantatsiddhaye" darśanābhāvasiddhaye vaidharmya"vacanaṃ" | ayamabhiprāyo darśanamparokṣatvād vismaryeteti tatsmaraṇārthamvacanaṃ yuktaṃ | darśanābhāvastu darśananivṛttirūpaḥ sa ca darśanānubhavābhāvādeva pratibhāsate | pratibhāsamānasya ca kiṃ smaraṇena | "tatsi"ddhaye'pārthakamvacanaṃ ||

[59,3]

na vai anupalabhamānasya puṃsastāvatetyadarśanamātreṇa vipakṣe heturnāstītyevaṃ niścayo bhavati deśādiviprakṛṣṭānāmanupalambhepi sattvāt | tadarthannāstīti niścayotpādanārthamvaidharmyavacanamiti cettanna | yasmānna ca nāstīti vacanādapramāṇakāt tatpratikṣipyamāṇaṃ nāstyeva | kathantarhi nāstīti gamyata ityāha | "yathe"tyādi |

[59,4]

etaduktambhavati | hetoḥ svasādhye pratibandhagrāhakameva pramāṇaṃ sādhyāyattatāgrāhakantacceha darśanamabhipretaṃ yacca sādhya eva hetordarśanamidameva sarvatra vipakṣe'darśanaṃ |
tena yasya sādhyasādhanayoḥ pratibandhagrāhakaṃ darśanaṃ pravṛttamvismṛtaṃ ca tasyaiva puṃsaḥ darśanādarśanayoḥ pratītayoḥ sādharmyavaidharmyavacanābhyāṃ smaraṇaṃ kriyate nānyasyetyarthaḥ |
yadāha | pramāṇaṃ dṛṣṭāntābhyāmupadarśyata iti | yathā yadi nāsti sa khyāpyataiti | yathā yena prakāreṇa svasādhyapratibandhena vipakṣe heturnāsti yadi sa nyāya iti pratibandhagrāhakaṃ pramāṇaṃ khyāpyate smaryate tadā nāstīti gamyate | na tu pratibandhamantareṇa |

[60,1]

"yadī"tyādi prathamaṃ kārikābhāgamāha | "yadyanupalabhamānonupalambhamātrānnāstīti"
na pratyeti tadā vaidharmyavacanādapyapramāṇakānna pratyeṣyati | yasmāttadapi vaidharmyavacanaṃ |
tvatā "tenā"nupalambhameva "khyāpaya"ti nādhikamviśeṣaṃ |

[60,2]

syānmataṃ | sādhyābhāvakṛto hetvabhāvo vaidharmyavacanena khyāpyate | tatosti viśeṣa ityata āha | "na caike"tyādi | "ekānupalambha" iti sādhyānupalambhaḥ | "anyābhāvaṃ" sādhanābhāvaṃ | asati pratibandha iti bhāvaḥ | "atiprasaṃgādi"ti pratibandhamantareṇa nivṛttau gonivṛttyāpyaśvasya niyamena nivṛttiḥ syāt |

[60,3]

atha matam | ācāryadi gnā ge na "vipakṣe heturnnāstī" tyuktamata eva niścaya ityata āha | "na ce"tyādi | "tenā" cā rye ṇa "nāstīti" yad vaidharmya"vacanaṃ" kṛtaṃ ta"smāttathā bhavati" vastuno nāstitvameva bhavatya"tiprasaṅgāt" | tadvacanasya hi prāmāṇye pratijñāmātrādapi sādhyasiddhiḥ syāt | "tadi"ti tasmāt "kathamvaidharmyavacanenānaikāntikaparihāraḥ" | naiva | "tasmād" vipakṣāddheto"rvyāvṛttimiccha"tā tatra vyāvṛttau "nyāyo vaktavyaḥ" |
sādhyasādhanayoḥ pratibandhagrāhakaṃ pramāṇaṃ "yata" iti nyāyāt | "asye"ti pratipādyasya |
sādhanaṃ "vyāvṛttimiti niścayo bhavati" ||

[60,4]

"nan"vityādi paraḥ | "tadabhāve" sādhyābhāve'"nupalambhāt"ttirhetorayameva nyāya iti manyate | "yadyadṛṣṭyā" hetorvipakṣā"nnivṛttiḥ syātta"dā "śeṣavada"numānaṃ"vyabhicāri kiṃ" | naiva vyabhicāri syāt | kīdṛśaṃ punastadityāha | yathetyādi | "etāni phalānī"tyupayuktādanyāni | ayaṃ ca dharminirddeśaḥ | "pakvānyevaṃ rasāni" ceti sādhyadharmaḥ | evaṃrasāni madhurāṇyamlāni vā | "rūpāviśeṣādi"ti hetuḥ | upayuktasya phalasya yadrūpaṃ raktatādi | tena tulyatvāt | "ekaśākhāprabhavādve"ti hetuḥ | "upayuktavadi"ti dṛṣṭāntaḥ | kasmādadarśanamātrād vyatireka iṣyamāṇe śeṣavatovyabhicāritvaṃ syādityāha | "atrāpī"tyādi | atra śeṣavadanumāne "vivakṣitaṃ"
rūpaviśeṣādiyuktamupabhuktādanyatphalantasyā"śeṣasya" pa"kṣīkara"ṇe | "heto" rūpādiśeṣādikasya "sādhyābhāvenupalaṃbhostīti" vipakṣāvyāvṛttirataścā"vyabhicāritā" syāt |
tathā hi yat pakṣīkṛtaṃ phalaṃ yaccopayuktaṃ sapakṣatvenopāttantadvyatirekeṇa vipakṣabhūte tṛtīye rāśau nāsti yathoktasya hetorvṛttiḥ |

[61,1]

"pratyakṣabādhe"tyādi | kadācidekaśākhāprabhavasyāpi phalasyāpakvasyātadrasasya vā pratyakṣeṇānubhavasambhavāt "pratyakṣabādhāśaṅkā eva" śeṣavato "vyabhicāra ityeke" ī śva ra se na prabhṛtayaḥ | tadayamartho na kevalābhyāmanvayavyatirekābhyāṃ heturgamakaḥ, api tvabādhitaviṣayatve satīti | netyādinā pariharati | "pakṣīkṛto"
yo"viṣa"yaḥ parokṣastatra pratyakṣabādhāyā "abhāvāt" | na pravṛttena pratyakṣeṇa bādhāśaṅkā kintu kadācid gandhapratyakṣabādhāpakṣaṃ iti cedāha | "tathe"tyādi | "tathā" kadācit pratyakṣabādhā bhavedityāśaṅkāyāmatiprasaṃgaḥ | yasmā"danyatrā"bhimate hetau pratyakṣabādhāyā "abhāvaniyamābhāvāt" | na hi sambandhābhyupagame parasya bādhāśaṅkā nivarttata iti bhāvaḥ | tasmāt pratibandhānabhyupagamavādinā "vṛttaṃ pramāṇaṃ bādhakame"ṣṭavyaṃ | "avṛttabādhane"'pravṛttenaiva pramāṇena bādhane "sarvatrānāśvāsaḥ" sarvatra hetau na syādāśvāso gamakatvaniścayaḥ | bādhakasya śaṃkyamānatvāt | naivaṃ pratibandhavādinaḥ sarvatra hetāvanāśvāsaḥ sādhyapratibaddhe hetau bādhāśaṃkāyā apyabhāvāt | hetuprayogāttu pūrvaṃ syād bādhāśaṃkā | ata eva sandigdhe hetuvacanamucyate | na ca vṛttaṃ pramāṇaṃ śeṣavato bādhakamasti | tasmāt sthitametad adarśanamātrād vyatireke śeṣavatopyavyabhicāritvaṃ syāditi ||

[62,1]

nanu pratibandhabalāt sādhyābhāve hetorvyatireke sati sattāmātreṇa vyatireko gamakaḥ syādityata āha | "vyatirekastvityādi" | hetoryo vipakṣād "vyatirekaḥ"
sa "siddha eva" niścita eva "sādhanaṃ | iti" hetosta"thābhāvaniścayaṃ" sādhyābhāve yo hetvabhāvastanniścaya"mapekṣate" | etadāha | nāsmākambhavatāmiva darśanābhāvamātrād vyatirekaḥ | kintu sādhyasādhanayoḥ sati pratibandhe sādhyābhāve hetorvipakṣādvyāvṛttatvaṃ svagato dharmaḥ | hetośca yadrūpantadavaśyaṃ svaniścayamapekṣate jñāpakatvāditi |
kathaṃ tvanmatena śeṣavato vyabhicāritvamiti cedāha | "anupalambhā"ttvityādi | "kvaci"dvipakṣaikadeśe heto"rabhāvasiddhāvapyapratibaddhasya" hetoḥ sādhye | "tadabhāve" sādhyābhāve"sarvatra" vipakṣe'"bhāvāsiddheḥ" kāraṇāt "saṃśaya"stato vipakṣā"davyatireko" yaḥ sa "eva vyabhicāraḥ śeṣavataḥ" ||

[62,2]

"kiṃce"ti doṣāntarasamuccayaḥ | yadyadarśanād vyatirekastadā "vyatirekyapi hetuḥ syāt" | kīdṛśaṃ "nedaṃ nirātmaka"mityādi | prasaṅgamukhena cedamuktama"prāṇādimattvaprasaṅgāt" | prāṇādimatvācca sātmakaṃ | ayaṃ ca hetuḥ sātmake kvacinna dṛṣṭonirātmakebhyaśca vyāvṛtta iti sādhyanivṛttau nivṛttidharmāvyatirekī kathyate |
tathā hi "nirātmake"ṣvātmarahiteṣu "ghaṭādiṣu dṛṣṭādṛṣṭeṣu prāṇādyadarśanāt" prāṇāpānonmeṣanimeṣādarśanāt | dṛṣṭeṣu svabhāvānupalambhenaivādarśanaṃ prāṇādīnāmupalabdhilakṣaṇaprāptatvāt | adṛṣṭeṣvapi tajjātīyatayā | tena nairātmyaṃ prāṇādyabhāvena vyāptaṃ |
jīvaccharīre tu "tannivṛ"ttyā prāṇādimattvābhāvanivṛttyā nairātmyasya nivṛtte"rātmagatiḥ"
syāt || tava tarhi kathaṃ saṃśayaheturiti cedāha | "adṛśye"tyādi | adṛśyasyātmano"nupalambhād" ghaṭādiṣva"bhāvāprasiddhau ghaṭādī" kāraṇānnirātmakāt "prāṇāderanivṛttiḥ" | prāṇādyabhāvena sandigdhasya nairātmyasyāpyasiddhiriti yāvat ||

[63,1]

"bauddhena" nairātmyamabhyugatamato"bhyupagamā"nnirātmakatvaṃ ghaṭādeḥ "siddhamiti cet" |
yadi bauddhābhyupagamaḥ pramāṇaṃ "kathamidānīmātmasi"ddhirjīvaccharīre | tadapi bauddhena nirātmakamiṣṭaṃ || jīvaccharīre nairātmyābhyupagamo'pramāṇakastatosyātmā sādhyata iti || yadyevaṃ parasyāpi jīvaccharīrā"danyasyā"pi ghaṭāde"rapramāṇikā kathaṃ nairātmyasiddhiḥ" | na hi bauddhasyābhyupagamaḥ kvacitpramāṇaṃ kvacinneti | kiṃ cābhyu"pagamena ke"valena "sātmakānātmakau vibhajya" ghaṭādayaḥ pareṇāsmābhiścānātmakā abhyupagatāḥ | tenānātmakāḥ | jīvaccharīraṃ sātmakamasmābhirabhyupagatantvayā tu nirātmakamevamvibhajya "tatra" nirātmakeṣu prāṇādīnāma"bhā"venātmaviṣaye "gamakatvaṃ kathayatā"
pareṇā"gamikatvamātmani pratipannaṃ nānumeyatvaṃ | tasmā"dātmano ghaṭādāva"darśanepya"dṛśyasvabhāvasyā"tmano nivṛttyasiddhernāsti kutaści"nnirātmakāt prāṇādernnivṛttirityagamakatvaṃ | etattāvannaivātmanaḥ kutaścinnivṛttiḥ siddhā | abhyupagamya tūcyate | tannivṛttāvapyātmanivṛttāvapi kvaciditi dṛṣṭe ghaṭādau "nivṛttāvapi prāṇādīnā"mapratibandhādātmanā saha "sambandhābhāvā"t | "sarva"trādṛṣṭeṣvapi ghaṭādiṣvātmanivṛttyā prāṇādīnāṃ "nivṛttyasiddheḥ" sandigdhavyatirekitvād na "gamakatvaṃ" |

[63,2]

adarśanamātrād vyatirekābhyupagame satyayamaparo doṣa ityāha | "yāpī"tyādi |
kā punaḥ setyāha | "tathā sapakṣe sanni"tyādi | ā cā rya sya cāyaṅgranthaḥ | tatra sandihyuktampakṣadharmo vādiprativādiniścito gṛhyate | tenobhayoranyatarasya cāsiddhasya gdhasyāśrayāsiddhasya ca vyudāsaḥ | yathā ca pakṣadharmaniścayena caturvidhasyāsiddhasya vyudāsastathā "sapakṣe sannasannityevamā"diṣvapyanvayavyatirekaniścayena nirastamasiddhajātamanyatarāsiddhādīnāṃ sapakṣādiṣvasambhavāt | "yathāyogamudāhāryamit"yāha | "sāpi na vācyā" asiddhiyojanā |

[64,1]

tadva"yācaṣṭe'nupalambha eve"tyādi | apramāṇake"nupalambha eva sati" hetorvipakṣe saṃśayāt | kathamupalambhe tadasambhavāt | vipakṣe heto"rupalambhe sati" tasya saṅaśayasyā"bhāvāt" | tasmā"danupalambhā"ddhetoḥ vipakṣād "vyatireka" ityarthāt sandigdhavyatireko heturiṣṭa eva | tasmāt "saṃśayito'nivāryaḥ" | saṃśayena viṣayīkṛtaḥ saṃśayito vyatireko na vāryaḥ syāt |

[64,2]

"yathāyogamudāhārya"mityato "yathāyogavacanāt" saṃśayito"'nivārita eveti ceta" |
naitadevaṃ | tadanantarameva "ya eva tūbhayaniścayavācītyā"di vacanāt | ya eva śabda ubhayaniścitasya trairūpyasyāsiddhatvādervācakaḥ sa eva sādhanaṃ dūṣaṇaṃ "na cānyataraprasiddhasandigdhavācī punaḥ sādhanāpekṣaṇādi"tyayaṃ grantha ihodāharaṇaṃ | anyatarasya vādinaḥ prativādino vā | yosiddhaṃ sandigdhamvā vakti na sa sādhanaṃ dūṣaṇaṃ vā |
sandigdhavyatirekaniścayaheturubhayorapi vipakṣe sandigdhastasmāttadabhidhānamasādhanam |
yasmādubhayaniścita eva heturuktaste"nānupalambhepi" sati nivṛtti"saṃśayād" vipakṣāddhetora"nivṛttiṃ manyamānasta"sya sandigdhavyatirekasya hetutva"pratiṣedhamāha" asiddhiyojanayā ||

[64,3]

"kiñca" | yadyadṛṣṭyā nivṛttiriṣyate tadā "viśeṣasyā"sādhāraṇasya śrāvaṇatvā"dervyavacchedahetutā syāt" | kiṃ kāraṇaṃ | nittyānityayo"radarśanāt" | tad vyācaṣṭe | "śrāvaṇatvasyāpī"tyādi | tathā hyadarśanamātrād vyāvṛttiriṣṭā | asti ca "nityānityayoradarśanaṃ | śrāvaṇatvasya tadvyavacchedahetutā syāt" | nityānityapratiṣedhahetutvambhavet | yadi nāmādarśanāt tato vyāvartteta śrāvaṇatvantadvyavacchedahetutvantu kuta ityāha | "na hī"ti | "na tadvyāvṛtteranyad vyavacchedanannityā"nityavyavacchedanam || tavāpi kathaṃ śrāvaṇatvanna vyavacchedaheturiti cedāha | "avyavacche""dastvi"tyādi | "kutaści"nnityādanityāccādarśanamātreṇa "vyāvṛtterevāniścayāt" |
aniścayaścānyataratra pratibandhāniścayāt | avaśyaṃ caitadevamanyathā yo hi dharmo"yatra nāstīti niścitaḥ" sa bhavan kvacid dharmiṇi "kathantadabhāvaṃ yatra" nāstīti niścitastasyābhāvaṃ "kathaṃ na gama"yet ||

[65,1]

nityānityād vyāvṛttasyāpi śrāvaṇatvasyobhayavyavacchede sādhye "pramāṇāntarabādhā ce"cchaṃkyeta | "athāpī"tyādyasyaiva vyākhyānaṃ | śrāvaṇatve"nobhayavyavacchede"
nityānityavyavacchede sādhye "pramāṇāntaraṃ bādhakamasti" | tadāha | "anyonyetyādi" |
anyonya"vyavacchedo rūpaṃ" yeṣānte tathā | tathā hi nityavyavaccheda evānityatvantadvyavaccheda eva ca nityatvantathā bhāvavyavaccheda evābhāvo'bhāvavyavaccheda eva ca bhāvaḥ | "teṣāmekasya vyavacchedenānyavidhānāt" | dvitīyasya viruddhasyavidhānā"dapratiṣedhaḥ" |

[65,2]

etaduktambhavati | yadā hi śrāvaṇatvaṃ nityād vyāvṛttamiti tad vyavacchidyāt |
tadevānityatvamvidadhyāt | tadeva ca tadanityād vyāvṛttamityanityaṃ vyavacchidyāt |
nityaṃ ca vidhatta ityekasyaikadaiva vidhipratiṣedhau syātāṃ taccāyuktamiti "vidhipratiṣedhayo"ryugapadvi"rodhānna" kasyacidapi pratiṣedhaḥ | pratiṣedhavinivṛttilakṣaṇo hi vidhiḥ |
vidhinivṛttireva ca pratiṣedhastau ca parasparaviruddhau yugapadekasya kathaṃ syātām | ato na kutaścidapi vyāvṛttiniścayaḥ śrāvaṇatvāt |

[65,3]

"nedānī"miti siddhāntavādī | idānīmiti bādhāsambhave sati | "adṛśo'"darśanād vipakṣe heto"rnāstitā" | tasmā"devaṃ satyadarśananna pramāṇambādhāsambhavāt" ||

[65,4]

śrāvaṇatva evāpramāṇaṃ bhavatu nānyatra bādhā'bhāvāditi cedāha | "tathetyā"di |
anyatrāpi hetorvyatirekasādhanasyādarśanasya "sambhāvyaṃ pramāṇāntarabādhanaṃ" | kutaḥ | "lakṣaṇe"tyādi | hetorvipakṣādarśanavyāvṛttinibandhanamiti yallakṣaṇantena yuktaṃ śrāvaṇatvasya yadadarśanantasmi"nbādhāsambhave" sati "tallakṣaṇameva" tasya vyatirekasādhanasyādarśanasya sarvaviṣayameva lakṣaṇaṃ svarūpaṃ "dūṣitaṃ syādi"ti "sarvatrā"darśane vyatirekasādhane"nāśvāsaḥ" | na gamakatvaniścayaḥ ||

[66,1]

"yadyevamanumānaviṣayepi" kvacit pratya"kṣānumānavirodhadarśanā"t | tathā hi nityaḥ śabdaḥ śrāvaṇatvācchabdatvavaditi kṛte nityatvamanumānena bādhyate | evamaśrāvaṇaḥ śabdaḥ sattvād ghaṭavaditi pratyakṣeṇa | tataśca sarvatra tadavaśiṣṭalakṣaṇenānumānepyanā"śvāsaprasaṃga iti ce"t |

[66,2]

"naitadevaṃ | yathokta" iti kāryasvabhāvānupalambhajeṅgajenumāne pratyakṣānumānavirodhasyā"bhāvā"t | pratyakṣādivirodha"sambhavinaścātallakṣaṇatvāt" tadanumānālakṣaṇatvāt || "yadi" yathoktalakṣaṇe'numāne nāsti bādhā tadā hetulakṣaṇayuktaṃ parasparaviruddhārthasādhakaṃ hetudvayamekasmin dharmiṇyavatīrṇṇamviruddhāvyabhicāryuktamā cā rye ṇa tasyāvacanamiti cet | anenābhyupetahānimāha || "anumānaviṣaye" viruddhavyabhicārya"vacanādiṣṭameve"ti kutobhyupetahānaṃ | kva tarhyācāryeṇokta ityāha | "viṣayaṃ"
cetyādi | asya viruddhāvyabhicāriṇaḥ || "kiṃce"tyādi | iha "vai śe ṣi" ke ṇa vāyoḥ sattvasādhanārthaṃ "sparśaśca na ca dṛṣṭānāmi"ti sūtramuktaṃ | asyāyamarthaḥ |
yo guṇaḥ sa dravyāśrayī tadyathā rūpādiḥ | apākajānuṣṇāśītasparśaśca guṇastasmāttasyāśrayabhūtena dravyeṇa bhavitavyaṃ | na cāyaṃ dṛṣṭānāṃ pṛthivyādīnāṃ guṇasteṣāṃ pākajānuṣṇāśītasparśādiguṇatvāt | tato yasyāyaṃ guṇaḥ sa vāyurbhaviṣyatītyukte vaiśeṣikeṇa | tatrācārya di ṅ nā ge noktaṃ | yadyadarśanamātreṇa dṛṣṭebhyaḥ pratiṣedhaḥ kriyate na ca sopi yukta iti | yadetaduktantad virudhyata iti vā rtti ka kā ro darśayannāha | "daṣṭe"tyādi | yadyadṛṣṭyā nivṛttiḥ "syāt" tathā'dṛṣṭeradarśanāt kāraṇādapākajasyānuṣṇāśīta"sparśasya dṛṣṭā'yuktiḥ" | dṛṣṭeṣu pṛthivyādiṣvasaṅgatiryā varṇṇitā vaiśeṣikairyasyā ācāryeṇāyuktatvamuktaṃ sā syād "avirodhinī" yuktaiva syādityarthaḥ |

[67,1]

tadvyācaṣṭe | "yadī"tyādi | yadāhācāryaḥ | vāyuprakaraṇe "yadyadarśanamātreṇa dṛṣṭebhyaḥ" pṛthivyādibhyaḥ sparśasya "pratiṣedhaḥ kri"yate vai śe ṣi ke ṇa "na ca sopi yukta"
iti | yadyācāryasyāpya"darśanamātreṇa" vyatirekobhimatastadā "kathamayuktaḥ" sparśasya pratiṣedho yukta eva syāt | kiṃ kāraṇam | atrāpi heto"ranupalambhādabhāvasiddhera"bhyupagamāt ||

[67,2]

"nanvi"tyādi paraḥ | upalabdhilakṣaṇaprāptaḥ kāraṇād apākajasyānuṣṇāśīta"sparśasyā"nupalabhyamānasya pṛthivyādiṣu "yukta eva pratiṣedhaḥ" |

[67,3]

"na yukta" iti siddhāntavādī | kiṃ kāraṇaṃ | yaḥ pṛthivyādiranuṣṇāśītādanyena sparśena yuktaḥ pratyakṣaḥ sa dṛśyaḥ | anyatra ca deśādāvapratyakṣopi tathābhūtasparśayukta eva pṛthivyādistatsvabhāvaḥ | dṛśyaśca tatsvabhāvaśceti dvandvaḥ | tadeva "viṣayaḥ" sa eva tanmātraṃ "supsupeti" samāsaḥ | tasminna"pratiṣedhāt" sparśasya | tatra hi pratiṣedhe syādeva "niścayaḥ yāvatā pṛthivyādidha"rmibhūtaṃ "sāmānyenā"viśeṣeṇaiva "gṛhītvā'yamvai"śe ṣi kaḥ sparśasya "pratiṣedhamāha" | yatkiṃcit pṛthivyādi tatsarvamanuṣṇāśītasparśarahitamiti | na ca pṛthivyādimātre sparśasyopalabdhilakṣaṇaprāptirasti | na caikasparśaniyamaḥ pṛthivyādīnāṃ | yatastatra pṛthivyādisāmānye "tūlopalapallavā"diṣu bhedeṣu "tadbhāvepi" pṛthivyādibhāvepi "sparśabhedadarśanā"t | tathā hi tūlasyānyaḥ sparśaḥ ślakṣṇatvalakṣaṇonyaścopalādeḥ karkaśatvādilakṣaṇaḥ | "asyā"pītyanuṣṇāśītasparśasya"kvacit pārthivadravyaviśeṣe sambhavāśaṃkayā bhavitavyami"ti kṛtvā sarvatra pṛthivyā"dāvadarśanamātre"ṇānuṣṇāśītasparśasyā"yuktaḥ pratiṣedhaḥ" |

[68,1]

yattūcyate | sarvatra pṛthivyādestulyatvāttulya evānuṣṇāśītasparśo yastu pṛthivyādibhāvepi ślakṣṇatvādibhedaḥ sa pṛthivyādiparamāṇusaṃyogasya niviḍāniviḍakṛtatvāditi ||

[68,2]

tadayuktam | aniviḍānāṃ hi nairantaryābhāvāt saṃyogābhāvaḥ | tena yathopalaparamāṇūnāṃ saṃyogasya niviḍatvantathā tūlaparamāṇūnāmiti kathaṃ ślakṣṇatvādibhedaḥ syāt | tasmād satyapi saṃyoge svarūpeṇānyādṛśā evopalaparamāṇavonyādṛśāśca tūlaparamāṇavastatkṛta eva ca ślakṣṇatvādibhedaḥ | na saṃyoganiviḍāniviḍakṛtaḥ |
tathā ca yathā pṛthivyādibhedāt sparśasya ślakṣṇatvādibhedastathānuṣṇāśītabhedopi sambhāvyeta ||

[68,3]

nanu mābhūd adṛṣṭaviṣaye vāyvanunaṃ dṛṣṭaviṣaye tvanuṣṇāśītasparśasya dṛśyasya pathivyādisambandhitvenānupalabhyamānatvāt tato vāyvanumānaṃ syāt |

[68,4]

evammanyate | yadi sparśāderguṇarūpatā siddhā syāt tato vāyudravyānumānaṃ syāt saiva tvasiddhā | svātantryeṇa pratīteḥ | sparśaviśeṣa eva cāsmākamvāyurucyate |
ācārya di gnā ge na tu sparśavyatiriktaṃ vāyuṃmabhyupagamya tatra parakīyamanumānamayuktamuktamityadoṣaḥ |

[68,5]

tasmāt sthitametad | anvayavyatirekayorniścayamadarśanamātrācca pratiṣedhābhāvaṃ bruvatācāryeṇeṣṭaḥ pratibandha iti ||

[68,6]

kastarhyevamupālabdha iti cedāha | "evami"tyādi | evamityanantaroktābhirupapattibhiḥ | ācāryasya śiṣya ā cā ryī yaḥ kaścidācāryagranthānabhijñaḥ "anupalambhād abhāvaṃ bruvāṇa upālabdhaḥ" ||

[68,7]

api cetyadarśanamātreṇābhāvābhyupagame pratyakṣabādhāṃ darśayitumāha | "deśā"dibhedāt | ādiśabdāt kālasaṃskārabhedāt | "bhinnā" nānārūpā "dṛśyante dravyeṣveka"jātīyeṣvapi "śaktayo" rasavīryavipākādilakṣaṇāḥ | tatretyanekaśaktiṣu dravyeṣvekadṛṣṭyā ekasvabhāvasya dravyasya kvacid darśanānnānyatrāpi deśādau "yuktastadbhāvaniścayaḥ" | yathāparidṛṣṭadravyasvabhāvaniścayaḥ |

[69,1]

"yadī"tyādinaitadeva vyācaṣṭe | "yadi vipakṣe" heto"radarśanamātreṇāpratibaddha"sya svasādhye "tadavyabhicāraḥ" sādhyāvyabhicāra iṣyate | tadaikatra dṛṣṭasya dravyasya yad rūpamupalabdhantattasyānyatrāpi dravyasāmānyādanumeyaṃ syāt | asti hi tatrāpi tatkālaṃ hetorvipakṣe'darśanamātraṃ |

[69,2]

na cedaṃ yuktaṃ | yasmāt "kvacid deśe kānicid dravyāṇi kathaṃcid dṛṣṭāni"
pratiniyatarasāditvena | punaranyatheti yathādṛṣṭākāravaiparītyenā"nyatra" deśe "dṛśyante |
yathe"tyādinā viṣayamāha | vīryandoṣāpanayanaśaktiḥ | pariṇāmo vipākaḥ | "viśiṣṭā rasavīryavipākā" yāsāmiti vigrahaḥ | "nānya"treti kṣetraviśeṣādanyatra | "yathā" deśa"viśeṣāt tathā kālasaṃskārabhedād viśiṣṭarasavīryavipā"kā bhavanti | saṃskāraḥ kṣīrādyavasekaḥ | "na ca taddeśai"riti pradeśo yeṣāṃ puruṣāṇāntai"stathā"viśiṣṭarasādiyuktā "dṛṣṭā iti" kṛtvā "sarvā" ataddeśā api "tattvena" tulyarūpāditvena "tathā"bhūtā yathāgṛhītasvabhāvatulyāḥ "sidhyanti" | kiṃ kāraṇaṃ | "guṇāntarā"ṇāṃ rasādiviśeṣāṇāṃ"kāraṇāntarāpekṣatvāt | viśeṣahetvabhā"ve "tu syāde"kasvabhāvatā"numānaṃ || adṣṭaḥ karttā" yasya vaidikasya tattathā | ta"dapi puruṣasaṃskārapūrvakaṃ" puruṣaprayatnahetukaṃ | etacca sādhyaphalaṃ | "vākyeṣu" pauruṣeyāpauruṣeyatvenābhimateṣu "viśeṣābhāvāda"nena hetuḥ kathitaḥ |
prayogā punaryadvastu yadabhinnasvabhāvantattatsamānaheṃtukaṃ | yathaiko dhūmo dhūmāntarasamānajātīyaḥ | pauruṣeyavākyābhinnasvabhāvāni cāpauruṣeyābhimatāni vākyānīti svabhāvahetuḥ | na cāsiddho hetuḥ | tathā hi yaiḥ prakārairviṣādyapanayanāditi vaidikānāṃ viśeṣa iṣyate | teṣāṃ "sarvaprakārāṇāṃ puruṣaiḥ kāraṇadarśanāt" | tathā hi śa ba rā dimantrāṇāmipi viṣādyapanayanādayo dṛśyante ||

[69,3]

yadi śabdasvabhāvasāmyādadṛṣṭakarttṛkasyāpi pauruṣeyatvamanumīyate | evantarhi svacittasantatidarśanāt sarve cittadharmā jñātāḥ | tena yāvad bodharūpantāvatpañcendriyāśritaṃ savikalpakaṃ ca sarvaṃ ca rāgādijananavāsanāgarbhaṃ yathedānīntathānāgatāvasthāyāmapi yathā ca mama tathā pareṣāmapi | tena cittatvenendriyāśritatvena vacanādihetutvena ca sarvasya puṃsaścittaṃ sarvadā rāgādiyuktanniyatavastugrāhitvādasarvaviṣayaṃ kinnānumīyata ityāśaṃkyāha | "naiva"mityādi | yathā vākyānyasambhavadviśeṣahetūni "naivaṃmasambhavadviśeṣahetavaḥ puruṣāḥ" yena viśeṣahetvasambhavena |
vacanāderādigrahaṇenendriyāśritatvacittatvādigrahaṇaṃ | "vacanā"dereva "kiṃcinmā"treṇaikadeśena "sādharmyā"ttasmālliṅgāt puṃsāṃ rāgādimatvena niyataviṣayatvenānyena vā"sarvākāreṇa sāmyamanumīyeta" |

[70,1]

viśeṣahetusambhava eva kuta ityāha | "sarveṣveva" cetogu"ṇeṣu viśeṣasya darśanāt" |
rāgaprajñādayo hi svaviṣayagrahaṇaṃprati mandamandavṛttayopi kālāntareṇa paṭutarā bhavanti |
svaviṣayaścaiṣāṃ spaṣṭataro bhavatīti viśeṣo dṛśyate | sa punaḥ kuto bhavatītyāha | "saṃskāro"bhyāsastasya "viśeṣeṇa" prajñādīnāṃ "viśeṣapratīteḥ" || bhavatu prajñādīnāṃ manoguṇānāmabhyāsāt prakarṣo dṛṣṭatvāt | sarvajñādayastu na dṛṣṭā iti kathanteṣāmbhāvaityata āha | "tadvadi"tyādi | "anyasyāpi" sarvajñatvāderviśeṣasya "sambhavāt" | abhyāsavaśācca nairātmyākārasya sarvapadārthagrāhiṇaśca sāmānyavikalpasya yatsphuṭābhatvantadeva vairāgyaṃ sārvajñaṃ ca padaṃ | tena tribhiḥ prakārairvairāgyasarvajñatvaviśeṣāsambhavānumānaṃ syāt | yadi nairātmyaviṣayasya sarvaviṣayasya vā vikalpasyāsambhavaḥ |
sambhave vā yadi manoguṇānāṃ na viśeṣaḥ syāt | sati vā viśeṣe viśeṣaheturyadi na jñātaḥ syāt | yāvatā nairātmyādiviṣayasya vikalpasya sambhavosti viśeṣahetuścābhyāso vijñātaḥ | tasmād yathā'sati pratibandhavaikalye samartheyaṃ bījakāraṇasāmagrī aṅkurotpādāyeti sāmarthyānumānaṃ | tadvadasati pratibandhavaikalye cirakālānnairantaryavataścābhyāsaviśeṣācca nairātmyaviṣayasya sarvapadārthaviṣayasya ca jñānasya sphuṭābhatvaṃ sambhavatīti vairāgyasarvajñatvayoḥ sambhavānumānaṃ | evantāvat sambhavānumānamasmākaṃ |

[70,2]

"asambhave tvanumātavye" bhavatāṃ na tasyadharmasya bādhakaḥ kaściddheturvidyate | tada"bhāvān"nāsaṃbhavadviśeṣahetavaḥ pumāṃsa iti sambandhaḥ | kathaṃ punarbādhakasyābhāva ityāha | "vairāgyasyādṛṣṭatvād" | upalakṣaṇaṃ caitatsarvajñasyāpyadṛṣṭatvāt | "adṛṣṭena ca vairā"gyeṇa saha heto"rbādhyabādhakabhāvā"siddheḥ ||

[71,1]

syānmataṃ | na vacanādervairāgyādīnāṃ sākṣād asambhavonumīyate yena bādhako heturmṛgyate | kintu vītarāgābhimateṣu rāgādayonumīyante | teṣvanumiteṣvarthato vītarāgādipratiṣiddhamadṛṣṭenāpi vairāgyeṇa rāgitvasya virodhādityata āha | "rāge"tyādi | "na hi rāgādīnāmavyabhicāri kārya"masti | ādigrahaṇād asarvajñaparigrahaḥ | tathā hi vyavahāravyutpattimārabhya yathā yathārthaparijñānantathā tathā tadviṣayamvaktṛtvambhavatīti tena yadi sarvaviṣayaṃ kasyacid vijñānaṃ syāt tadviṣayamapi vaktṛtvaṃ kena vāryate ||

[71,2]

syādetad | yadi vairāgyādilakṣaṇantasya viśeṣosti kathamasmābhirnopalabhyata ityāha | "sambhavepi" teṣāṃ vairāgyādilakṣaṇānāṃ "viśeṣāṇāṃ" parasantāne "draṣṭumaśakyatvāt" | na ca tathābhūtānāmanupalambhāt pratikṣepa ityāha | tādṛśo ca viprakarṣiṇāmapratikṣepārhatvāt ||

[71,3]

syādetad | yathā puruṣā apratikṣepārhāstadvad vākyānītyāha | "naivamit"yādi | kiṃ kāraṇaṃ | "dṛśyaviśeṣatvāt" | tathā hi vaidikānāṃ vākyānāmviśeṣo dṛśya eveṣyate | atha neṣyate | evama"dṛśyatvepi" viśeṣasyābhyupagamyamāne |
tenānupalabdhena viśeṣeṇā"dṛṣṭaviśeṣāṇāṃ" vaidikavākyānāṃ laukikavākyebhyo "vijātīyatvopagamavirodhāt" ||

[71,4]

syānmataṃ | dṛśyā eva viśeṣā vaidikānāṃ duḥśravaṇatvadurbhaṇatvādayastaiḥ pauruṣeyebhyo bhinnāni bhaviṣyantītyata āha | "tadviśeṣāṇāmi"tyādi | "anyatre"ti pauruṣeyeṣu | na kevalamadṛṣṭaviśeṣāṇāṃ vijātīyatvopagamavirodhādadṛśyatvaṃ viśeṣāṇāmayuktamitaśca "pratyakṣāṇāmapratyakṣasvabhāvavirodhāt" | na hyekasya svabhāvadvayaṃ viruddhaṃ ghaṭate || viśeṣāḥ pratyakṣā eva kevalaṃ bhrāntinimittasadbhāvāt | viṣādiśaktivannāvadhāryanta iti cedāha | "bhrāntinimittābhāvādi"ti | rūpasādharmyadarśanaṃ hi bhrāntinimittaṃ viṣādiṣu | naivaṃ vaidikeṣu || kathaṅgamyata iti cedāha | "bādhakā"bhāvāt"bhrāntyasiddheri"ti | yadi vaidikānāṃ viśeṣe bhrāntyānupalakṣyamāṇe punarviśeṣāvalambipramāṇamutpadyeta bhrānterbādhakantadā bhrāntestannimittasya ca bhavati niścayastacca nāsti | tasmāllaukikaiḥ śabdaiḥ vaidikānāmaviśeṣe sādhye nāsti sādhakaṃ pramāṇaṃ ||

[72,1]

puruṣeṣu tarhi kiṃ bādhakaṃ yena sarvākāraguṇasāmyasādhane doṣa ityāha | "puruṣe"ṣvityādi | prajñādiviṣayasyātiśayasyābhyāsapūrvakasya yad darśanantadeva bādhakaṃ |
yadyasambhavadvairāgyaṃ puruṣasya cittambhavet | nābhyāsādheyaviśeṣambhaved | bhavati ca | tato "viśeṣadarśanasya bādhakatvād asamā"naṃ || vedavākyānumāne yaduktaṃ pratyakṣāṇāṃ śabdānāmapratyakṣasvabhāvābhāvāditi | syādayandoṣo yadi viśeṣaḥ svabhāvabhūtaḥ syāt | kintu parabhāvabhūta ityāha | "parabhāvabhūtasye"ti | parabhāvaṅgataḥ parabhāvabhūtaḥ | anyasvabhāva ityarthaḥ | "atadviśeṣatvā"dityavākyaviśeṣatvāt | "yato nāsti viśeṣo vākyānā"ntattasmāda"bhinnasvabhāvānāṃ sarveṣāṃ" pauruṣeyāpauruṣeyābhimatānāṃ"puruṣakri"yā | puruṣaiḥ karaṇaṃ | "na vā kasyacit" | laukisyāpi na puruṣakriyetyarthaḥ ||

[72,2]

evamācāryīyasyādarśanamātreṇa vipakṣāddhetorvyatirekamicchataḥ granthavirodhaṃ pramāṇavirodhaṃ cokttvā tī rthi kā nāṃ parasparavyāghātamāha | "kiṃce"tyādi | mṛdaścetanā | etacca lo kā ya ta darśanaṃ | "ātmā" ca "mṛccetanā" ceti dvandvaḥ | "ādi"śabdāt kṣīrādiṣu dravyādi | teṣā"mabhāva"sya sādhanāyānupalambhaḥ pareṇoktopi"ya"stasyā"bhāvasyāprasādhaka" iṣṭa ātmādivādibhiranupalambhamātrasyāpramāṇatvāditi | "sa evānupalambha" ātmādiniṣedhe pramāṇatvenāniṣṭaḥ "kiṃ hetvabhāvasya" hetovipakṣād vyatirekasya "sādhakaḥ" || hetvabhāve cā"nupalambhaṃ" cā"sya" vai śe ṣi kā deḥ "pramāṇayataḥ ātmavādo nirālambo" nirāśrayaḥ "syā"t | tatrānupalambhasyābhāvasādhanasya sambhavāt | tathā hi na "pratyakṣeṇātmana upalambho" nityaparokṣatvābhyupagamāt | atha syādātmanonumānamevopalambhostyevetyata āha | "tatkārye"tyādi | apratyakṣatvādevātmanastatkāryasvabhāvarūpasya liṅgasyāniścayānnānumānamupalambhaḥ |

[73,1]

yathā nityaparokṣāṇāmapīndriyādīnāmanumānantathātmano bhaviṣyatīti ce dāha | "indriyāṇāmi"tyādi | ādiśabdāt smṛtibījādīnāṃ | "vijñārna"meva "kārya"ntasya "kādācitkatvā"t | tathā hi satsvapi rūpālokamanaskāreṣu nimīlitalocanādyavasthāsu vijñānasyābhāvāt | punaśconmīlitalocanāvasthāsu bhāvāt | vijñānakāryaṃ kāraṇāntarasāpekṣaṃ sidhyati tatosya "sāpekṣyasiddh"yā indriyādīnā"mprasiddhirucya"te |

[73,2]

etaduktambhavati | yatsāpekṣamidaṅkādācitkaṃ | vijñānanta"tkimapyasya" vijñānasya"kāraṇamastī"tyanumīyate | tadeva cendriyamiti vyavahriyate | "na tvevaṃbhūtamiti" na rūpaviśeṣeṇa mūrttatvādinā yuktamindriyamanumīyata ityarthaḥ || "eva"miti yathā kādācitkavijñānakāryānyathānupapattyendriyānumānaṃ | tathā sukhādikāryaṃ | yasya"sukhādikārya"ntatkimapyastītyanumānena taccātmasvarūpamiti "prasādhitaṃ kañci"tmavādino "na puṣṇā"ti | "yena kenacida"nirdiṣṭaviśeṣeṇa kāraṇena "kāraṇavattvābhyupagamāt" sukhādīnāṃ | na caivaṃbhūta ātmā | nityakarttṛbhoktṛtvādilakṣaṇatvenābhyupagamāt | yataśca yathābhyupagatasyātmano nāsti kāryaliṅgaṃ | "tathā ca satyanupalambha evātmanaḥ syā"t | "tasmāt tamā"tmānantenā"nupalambhena" pratyakṣānumānanivṛttilakṣaṇena "pratyācakṣāṇaḥ kimi"ti "prativyūḍhaḥ" pratikṣipta ātmavādinā |
anupalambhamātrānnāstyasattvamātmana iti | "katha"masādhanaṃ sad vipakṣāddhetoḥ prāṇādimatvāde"rvyatirekaṃ sādhayet" || bhūtānāmeva śaktiścaitanyamiṣyate cā rvā kaiḥ |
bhūtasvabhāvā ca mṛdityevaṃ "mṛdaḥ" khalvapi "caitanyamanupalabhyamānamapīcchan" lo kāya ti kaḥ | yadāha | "tebhyo bhūtebhyaścaitanyammadaśaktivadvijñānami"ti | punastata evāpramāṇakādanupalambhāt | "adarśanād vacanā"derasarvajñatvādisādhanāya liṃgatvenopanītasya vipakṣād "vyāvṛttimā"ha || "dadhyādikaṃ kṣīrādiṣ"vanupalabhyamānamapīcchan |

[74,1]

"apara" iti sāṃ khyaḥ punaḥ sa eva | parārthāścakṣurādayaḥ saṅghātatvādityabhidhāyā"parārtheṣu" śaśaviṣāṇādiṣu "saṅghātatvasyādarśanād vyatireka"māha | evantāvadasya parasparavyāghātaḥ | na cādarśanamātreṇāsya hetorvyāptiḥ sidhyati | "ko hyatra niyamaḥ saṅghātairavaśyaṃ parārthairbhavitavyaṃ" yataḥ saṃghātatvāccakṣurādīnāṃ pārārthyasiddhyātmārthatvaṃ sāṃ khya sya sidhyet || yaduktaṃ dadhyādikaṃ kṣīrādiṣvapyanupalabhyamānamapīti |
tanna | yasmādastye"vopalambho dadhyādīnāṃ kṣīrādi"ṣu | kosāvityāhā"numānami"ti | anumānaṃ cāhā"śaktādanutpatte"riti | yadi hi kṣīrādau dadhyādiśaktirna syāttato 'śaktāt kṣīrāderdadhyādi notpadyeta | prayogastu yadyajjanane na śaktaṃ na tasya tata utpattiryathā śālibījād yavāṅkurasya | utpadyate ca dadhyādiḥ kṣīrādibhyastasmādasti dadhyādiśaktiḥ kṣīrādāviti kāryahetupratirūpako vaidharmyaprayogaḥ | śaktereva ca dadhyādiḥ kāryakāraṇayorabhedāditi manyate |

[74,2]

"athetyādi" siddhāntavādī | yosau dadhyādiko bhāvaḥ paścādupalabhyate "kiṃ sa eva bhāvaḥ śaktirutānyadeva kiñci"d dadhyāderarthāntaraṃ | "tathai"veti niṣpannarūpadadhyādivat kṣīrāvasthāyā"mupalabhyeta | viśeṣābhāvāt | anyacce"diti | dadhyādibhyorthāntaraṃ cecchaktiḥ | tadā "kathamanyabhāve"nyasya śaktyākhyasya bhāve | "tadda"dhyādikamasti |
naivetyabhiprāyaḥ | dadhyādijananasāmarthyāt kṣīrādau dadhyādītyu"pacāramātraṃ syāt" |
anupalambhamapramāṇīkṛtya punastasyaiva pramāṇīkaraṇa"mayamparasparavyāghāta eṣāmātmā"divādināmityupasaṃhāraḥ ||

[74,3]

yataścādarśanamātrānnāsti vyatirekas"tasmāttanmātrasambandhaḥ" | hetusattāmātrasambaddha"svabhāvaḥ" sādhyatvenābhimataḥ svayannivarttamāno "bhāvameve" svabhāvabhūtameva hetutvenopanītaṃ "nivarttaye"t | "vā" śabdo vakṣyamāṇavikalpāpekṣī || "yathā vṛkṣo" nivarttamānaḥ"śiṃśapā"nnivarttayati | kasmā"cchākhādimadviśeṣasyaiva tathā" śiṃśapeti "prasiddheḥ sa"vṛkṣas"tasya" śiṃśapākhyasya "svabhāvaḥ | svañca svabhā"vaṃ vṛkṣaṃ "parityajya kathaṃ" śiṃśapākhyo"bhāvo bhavet" | kiṅkāraṇaṃ | "svabhāvasyai"va vṛkṣasvātmana eva bhāvatvācchiṃśapā"rūpatvā"t | "iti" hetostasyātmabhūtasya sādhanasya śiṃśapādeḥ svabhāva"pratibandhādeva" svabhāve sādhyābhimate vṛkṣādau yathoktena prakāreṇa pratibandhādevā"vyabhicāraḥ || kāraṇaṃ vā"
nivarttamānamityadhyāhāraḥ | "kāryanni"varttayediti prakṛtaṃ | kasmād | "avyabhicārataḥ"
kāryasya kāraṇāvyabhicārādityarthaḥ || "kāraṇamityā"dinā vyācaṣṭe |

[75,1]

"anya"theti | yadi kāraṇe nivarttamāne kāryaṃ na nivartteta | tadā "tat"kāryābhimataṃ"tasya" kāraṇasya "kāryameva na syāt" | tasmāt "kāraṇaṃ nivarttamānaṃ kāryama"vaśyaṃ"nivarttayati" | yadyapi vāsagṛhādāvagnikāraṇanivṛttāvapi na dhūmasya nivṛttistathāpi dṛṣṭakāraṇavyatirekeṇa nānyasmādasyotpattirabhipretetyarthaḥ | ata evāha | "siddhastvi"tyādi | "siddhastu kāryakāraṇabhāvaḥ" kāryasya "svabhāvaṃ" kāraṇe "niyamayati" | sati tasminbhavatyasati na bhavatītyevantadavyabhicāriṇaṃ karoti | "ubhayathe"ti tādātmyena tadutpattyā vā yaḥ "svabhāvapratibandha"stasmā"deva" | sādhyanivṛttyā heto"rnivṛttiḥ" |

[75,2]

"anya"theti yadi pratibandho neṣyate | "eka"syāpratibandhakasya sādhyasya "nivṛttyānyanivṛttiḥ" | apratibaddhasya sādhanadharmasya "nivṛtiḥ kathambhavet" | naiva | yasmā"nnāśvavāni"tyaśvarahita iti kṛtvā "marttyena" manuṣyeṇa "na bhāvyaṃ gomatāpi kiṃ |
sannidhānāttathaikasye"ti svabhāvenāsambaddhasya hedoḥ sannidhānāt "kathamanyasya" sādhyasya"sannidhi"rnaiva sannidhānaṃ | yasmād |

[75,3]

"gomānityeva marttyena bhāvyamaśvavatāpi kiṃ | "

[76,1]

yata evanta"smāt svabhāvapratibandhādeva" sādhyābhimate vastuni pratibaddhatvādeva"hetuḥ svasādhyaṅgamayati" | na tu sambandhāt | kāryakāraṇayorasahabhāvena vyāpyavyāpakayoścaikatvena dviṣṭhasambandhābhāvāt | "sa ceti" svabhāvapratibandhaḥ | "tadbhāvalakṣaṇa" iti sādhyasvabhāvalakṣaṇa"stadutpattilakṣaṇo vā" || sa eva svabhāvapratibandho"'vinābhāvā"khyaḥ sādharmyavaidharmyadṛṣṭā"ntābhyāṃ pradarśyate" ||

[76,2]

etaduktambhavati | sādhyasādhanayoḥ pratibandhagrāhakameva pramāṇaṃ vyāptigrāhakantenaiva sādhanasya sādhyāyattatāgrahaṇāt sādhyābhāve'bhāvo gṛhīta eva kevalantadavinābhāvagrāhakaṃ pramāṇaṃ vismṛtatvād dṛṣṭāntābhyāmupadarśyate | yataśca pramāṇakhyāpanādevāvinābhāvasmṛtyā sādhyābhāve sādhanābhāvo niścito bhavati |

[76,3]

"tasmād vaidharmyadṛṣṭānte" | tadviṣaye"'vaśyaṃ" niyamena iha hetau kāryasvabhāvalakṣaṇa"āśrayo" vastubhūto dharmī "neṣṭaḥ" svabhāvānupalambhe tviṣṭa eva |

[76,4]

tatra hi viparyayeṇopalambhaḥ khyāpanīyaḥ | kiṅkāraṇam | "āśrayo neṣṭa" ityāha | "tadabhāve ce"tyādi | "tadabhāve" vyāpakakāraṇayorabhāve tadvyāpyakāryākhyaṃ liṅgaṃ "neti"
na bhavatītyevaṃ vaidharmya"vacanād" apyāśrayarahitā"ttadgate"rvyatirekagateḥ || 28 ||

[76,5]

kiṅkāraṇaṃ | "yata" ityādi | svabhāvahetau sādhyasya "tadbhā"vaḥ sādhanavyāpakatvaṃ | kāryahetau sādhyasya "hetubhāvaḥ" kāraṇatvaṃ "khyāpyate | tadavedina" iti tadbhāvahetubhāvāvedinaḥ puṃsaḥ ||

[76,6]

tadvyācaṣṭe | "dṛṣṭānte hī"tyādi | "sādhyadharmasya tadbhāvaḥ" sādhana"svabhāvatvaṃ khyāpyate tanmātrānubandhena" | sādhanamātrānubandhena | "kṛtaka"
niṣpannasyānityatvasya kṛtakamātrānubandhena yā "tatsvabhāvatā" sādhanasvabhāvatā tayā | evaṃbhūtayā tadbhāvaḥ "khyāpyate" | na tu nimittāntarāt paścād utpadyamānenānityatvena | "yathaike" vipratipannā iti | tanmātravatvameva darśayannāha | "ya"
ityādi | "yo" hetuḥ "kṛtakaṃ svabhā"veṃ "janayati so'nityarūpameva santaṃ janayatīt"yarthaḥ |
iti anena dvāreṇāvinābhāvaviṣayaṃ "pramāṇaṃ dṛṣṭāntena khyāpyate" | na tu darśanārśanamātraṃ | "anyatheti" yadyevaṃ pramāṇaṃ nopadarśyate | ta"daikadharmasadbhāvāt" sādhanadharmasadbhāvāt | "tadanyenāpi" sādhyadharmeṇāpi "bhavitavyamiti niyamābhāvā"t sādhanasya sādhya"vyabhicārāśaṃkā syāt" |

[77,1]

yadi nāma dṛṣṭāntena pramāṇamupadarśanīyantathāpi kiṃ siddhamityāha | "tena ca pramāṇena" tan"mātrānubandha" iti sādhanamātrānubandhaḥ | kathaṃ khyāpyata ityāha | "kṛtaka"sya yat"kāraṇa"ntasmā"deva" kṛtaka"stathā jāto" jāto yo "naśvaraḥ" kṣaṇasthitidharmā |
kṣaṇikatvenaiva naśvaro na tu kālāntaraṃ sthitvetyarthaḥ |

[77,2]

kathaṃ punaḥ svahetoreva tathotpanna ityāha | "anyata" iti svahetoranyasmādvināśahetoḥ | tasya kṛtakasya "tadbhāvaniṣedhād" anityatāsvabhāvaniṣedhād vakṣyamāṇakāt || "hetubhāvo" vā | tena ca pramāṇena khyāpyata iti sambandhaḥ | sādhyadharmasya sādhanaṃprati "hetubhāvo vā" kāraṇatvamvā khyāpyate | tasmin "satyeva" sādhanasya "bhā"vā"ditya"nena prakāreṇa pramāṇaṃ dṛṣṭāntena "pradarśyate" | kasya punaḥ sādhyasya hetubhāvaḥ pradarśyata ityāha | "arthāntarasya" sādhanād vyatiriktasya | "tathā" dṛṣṭāntopadarśitena pramāṇena prasiddhe "tadbhāvahetubhāve" | svabhāvasya sādhyasya tadbhāve | sādhanasvabhāvatve |
kāraṇasya hetubhāve "prasiddhe sati | dahanābhāve dhūmo" na bhavatīti prakṛtena sambandhaḥ | "sa" ityanityasvabhāvo vahniśca | tasyeti kṛtakatvasya dhūmasya ca yathākramaṃ "svabhāvo"
heturvā | vā śabdaḥ samuccaye | yata evaṃ "katha"masau kṛtako dhūmo vā "svaṃ svabhā"vamanityaṃ"hetuṃ cāgnimantareṇa" bhavet | naiva "bhave"dityevamanuddiṣṭarūpe viṣaye vyatirekekathyamāne "āśrayamantareṇāpi vaidharmyadṛṣṭānte prasidhyati vyatirekaḥ" ||

[78,1]

tena yaducyate bha ṭṭo dyo ta ka rā bhyāṃ | "vyatirekopi liṃgasya vipakṣānnaiva labhyate | abhāve sa na gamyeta kṛtayatnairabodhanādi ti | "
tannirastaṃ ||

[78,2]

evantāvat | tadbhāvahetubhāvakhyāpanāya tadavedinaḥ dṛṣṭānto vaktavyaḥ ||

[78,3]

"yeṣāṃ" punaḥ pūrvaṃ "prasiddhāveva tadbhāvahetubhāvau" yathāsvaṃ pramāṇena pakṣadharmamātratvaṃ niścita"nteṣā"ntadbhāvahetubhāvaṃprati "viduṣāṃ hetureva || yadartha"mityanvayavyatirekaniścayārthaṃ | pratipādyasya svayameva "sorthaḥ siddha iti" kintadvacanena | "tadeti" niścitānvayavyatirekakāle |

[78,4]

yada"pi" mūḍhaṃ prati dṛṣṭāntapradarśanaṃ kriyate tadā "tatpradarśane"pi dṛṣṭāntapradarśanepi vaidharmyaṃ | vināpyāśrayeṇa yathoktavidhinā sidhyatyeva vyatirekaḥ | tataḥ "kimvaidharmyadṛṣṭāntāśrayeṇeti manyamāna" ā cā rya "āśrayaṃ pratikṣipati" nyā ya mu khā dau |
tathā hi tatraivaṃ coditaṃ "yadā tarhyākāśādikaṃ nityantāvadabhyupaiti prativādī | tadā kathannityāt kṛtakatvasya vyatireka" iti | tatrā "cā rya" āśrayaṃ pratikṣipannāha | "tadā sandeha" eva nāsti tadabhāvāttatrāvṛtteriti |

[78,5]

etaduktambhavati | gṛhītapratibandhasya tatrākāśādau vyāpakābhāvād vyāpyābhāvasiddheḥ | anityābhāvaśca nityasyāsatvāt siddha iti yāvat || yasmāda dṛṣṭāntābhyāṃ pratibandhaḥ kathyate | "tena" kāraṇena "jñātasambandhe" hetau sati "dvayoḥ" sādharmyavaidharmyadṛṣṭāntayo"ranyataroktitaḥ | dvitīyepi" tābhyāmevānyatarasminnanuktepi"smṛtiḥ samupajāyate'rthāpattyā" |

[79,1]

etadapyācāryavacanena saṃsyandayannāha | "yadāhe"tyādi | nyā ya mu khe cāyaṃ granthaḥ | vāśabdastatraiva pūrvavikalpāpekṣī | "anyatare"ṇeti sādharmyadṛṣṭāntena vaidharmyadṛṣṭāntena vā | "ubhayapradarśanā"d anvayavyatirekapradarśanāt | "tatrāpi" granthe | "dṛṣṭāntena"
svabhāvahetau kāryaṃhetau ca yathā krama"ntadbhāvahetubhāvapradarśanaṃ" kriyata iti "manyamāna"
ācā"ryorthāpatt"yā "eka"syānvayasya vyatirekasya vā "vacanena" dvitīyasya yathākramaṃ vyatirekasyānvayasya vā "siddhimā"ha | etadevāha | "tathā hī"ti | "ya"tkiñcit "kṛtakantadanityamevetyukte vyaktama"vaśya"maya"manityatvākhyo dharmo"sya" kṛtakasya "svabhāvastanmātrānubandhī" kṛtakamātrānubandhī "pramāṇadṛṣṭa iti" pramāṇena "niścitaḥ" |

[79,2]

nanu kāryepi kāraṇamavaśyambhavati | na ca tattasya svabhāva ityata āha |
anarthāntara iti | kathantanmātrānubandhītyāha | "tadbhāvaniya"māditi | kṛtakabhāve'vaśyamanityatābhāvādityarthaḥ ||

[79,3]

nanu na kṛtakamātrānubandhī svabhāvo nityatvasya pratyakṣaniścitaḥ kṣaṇikoyamityaniścayāttatkathamucyate pramāṇadṛṣṭa iti | atha kṛtako vināśaṃ pratyanapekṣatvāttadbhāvaniyata ityanumānadṛṣṭaḥ |

[79,4]

tadayuktaṃ | yato nirhetukepi vināśe yadaiva ghaṭādernāśaḥ pratīyeta tadaivāhetukaḥ syānnānyadā | tatkathaṃ kṣaṇikatvaṃ | athaikakṣaṇasthāyitvena ghaṭasyotpatteḥ pūrvamapi nāśaḥ |

[79,5]

nanu yathaikakṣaṇasthāyitvenotpattiḥ svahetubhyastathānekakṣaṇasthāyitvenāpyutpattiḥ syāt | vicitraśaktayo hi sāmagryo dṛśyante | na ca yadi vināśaḥ kvacit kadācid bhavet | tatkāladravyāpekṣatvād asyānapekṣatvahāniḥ | vināśakahetvanapekṣatvād anyathā dvitīyepi kṣaṇe vināśo na syāt tatkālādyapekṣatvāt | atha kramayaugapadyābhyāṃ sāmarthyalakṣaṇaṃ sattvaṃ vyāptaṃ | nityeṣu ca kramākramanivṛttau sattvaṃ nivarttamānaṃ kṣaṇikeṣvevāvatiṣṭhata iti sattvayuktasya kṛtakasya gamakatvaṃ |

[79,6]

tadapyayuktaṃ | kṣaṇikatve sati kramāpratipatteryena hi jñānakṣaṇena pūrvakamvastu pratipannaṃ na tenottaraṃ yenottaraṃ na tena pūrvakamiti kathaṃ kramapratītiḥ | yo hi pūrvavastupratipatyanantaramaparasya grāhakaḥ sa kramagrāhī syāt tathā vā kṣaṇikatvamasya syāt | yasya ca bau ddha sya kāla eva nāsti tasya kathaṃ kramagrahaḥ | bhinnakālavastvagrahāt | kālābhāve cānekavasturūpa eva kramaḥ | tathā ca nityasyāpi kramakarttṛtvaṃ na virudhyate | yathā ca nityasya kramakarttṛtvādanekarūpatvantathā kṣaṇasyāpi syāt ||
atha kṣaṇavad dvitīye kṣaṇe nityasyāpyabhāvaḥ syāt | kāryābhāvāt |

[80,1]

tadayuktaṃ kālābhāvāt | bhavatu vā kramagrahastathāpi kathaṃ kramākramābhyāṃ sattvasya vyāptiḥ | kramayaugapadyavyatirekeṇānyena prakāreṇārthakriyāsambhavāt | na ca prakārāntarasya dṛśyānupalambhādabhāvaniścayaḥ | evaṃ hi viśiṣṭadeśādāvevābhāvaniścayaḥ syānna sarvadā | nāpyadṛśyānupalambhād abhāvaniścayaḥ sandehāt | tasmānnityeṣu kramākramāyogepi sattvānivṛtteḥ kathaṃ sattvasya kṣaṇikasvabhāvatvamiti śaṃ ka ra prabhṛtayaḥ |

[80,2]

bhavatu vā prakārāntarābhāvāt kramayaugapadyābhyāṃ sattvasya vyāptistathāpi nityeṣu na pratyakṣādinā kramākramāyogaḥ siddho nittyānāmatīndriyatvāt | tadasiddhau ca na teṣu sattvanivṛttisiddhistadasiddhau ca na satvasya kṣaṇikasvabhāvatvasiddhiḥ |

[80,3]

kiñca | sattvāt kramayaugapadyānumānaṃ syāt tenaiva vyāptatvānna tu kṣaṇikatvānumānantatra kramakarttṛtvāsambhavāditi |

[80,4]

atrocyate | kramayaugapadye pratyakṣasiddhe eva | sahabhāvo hi bhāvānāṃ yaugapadyaṃ kramastu pūrvāparabhāvaḥ sa ca kramiṇāmabhinnastatpratibhāsaścaikapratibhāsaḥ | sa tvekapratibhāsānantaramaparasya pratibhāsaḥ | kramapratibhāso na tvekasyaivātiprasaṅgāt |

[80,5]

satyaṃ | tatrāpi yadaikasya pratibhāso na tadāparasya tadbhāve hi yaugapadyapratibhāsaḥ syāt | tasmāt kramiṇoḥ pūrvottarābhyāṃ jñānābhyāṃ grahe kramo gṛhīta eva tato'bhedāt | kevalaṃ pūrvānubhūtavastvāhitasaṃskāraprabodhenedamasmādanantaramityānupūrvīvikalpotpattyā kramagraho vyavasthāpyate | kramiṇāṃ grahepi kathaṃcidānupūrvī vikalpānutpattau kramāgrahavyavasthāpanādata eva kramiṇāmekagrahepi na kramagraha ucyate |

[80,6]

kiṃ ca kālābhyupagamavādinopi kathaṃ kramagrahaḥ | ekakālatvāt sarvakāryāṇāṃ |
atha bhinnakālakāraṇopādhikramāt kāryakramastadayuktaṃ kālasyaikatvāta | ata eva na nityaṃsya bhāvaḥ |

[80,7]

atha pūrvāpararūpatvāt kramavān kālaḥ |

[80,8]

nanu tasyāpi kramo yadyaparakālāpekṣastadānavasthā syāt | atha tasya svarūpeṇā kramastathā sahāyarahitānāmbahūnāṃ kāryāṇāmapi kramaḥ syāt | asmākantu pūrvādipratyayaviṣayo mahābhūtaviśeṣaḥ kālo lokapratītostyeva | tasya ca bhedāt kramādipratītiryujyata eva | nāpi prakārāntareṇa nityasya kartatvaṃ sambhavati | yataḥprakārāntareṇaikadaikakāryakaraṇe'nekakaraṇe vānyadā'vastutvaṃ syāt kāryābhāvāt |
punaḥ punaḥ kāryakaraṇe ca krama eva na prakārāntarasambhavaḥ | atha prakārāntareṇa naikadā kāryaṃ karoti punaḥ punaśca na karoti tadāsyāvastutvaṃ syāt | sarvadā'karttṛtvāt |

[81,1]

tasmāt kramākramābhyāṃ ghaṭādirarthakriyākārī pratyakṣasiddhaḥ sa evāyamiti jñānādakṣaṇikaśca pratīyata eva | tasya ca yadaikakāryakaraṇaṃprati sāmarthyantattadaiva na pūrvaṃ na paścāttatkāryābhāvāt | sāmarthyaṃ ca tadavyatiriktamevamuttarottarakāryotpattāvapi draṣṭavyaṃ | sāmarthyabhedena ca padārthabhedāt kṣaṇika eva kramākramayorniyamaḥ |
tena yatra sattvantatra kramākramapratītāvapi kṣaṇikatvapratītireva | ya eva kṣaṇike kramākramayorniyamoyameva nityeṣu tayorayogaḥ | tasmād yadetad ghaṭādau nityatvaṃ pratītaṃ tat sattvaviruddhamiti nityasya kramayaugapadyābhyāmarthakriyāvirodhaḥ siddha ucyate |
yathā ca dṛṣṭe ghaṭādau sattvaṃ kṣaṇikatvavyāptaṃ tathā'dṛṣṭeṣvapyaviśeṣāditi vyāptiṃ sarvopasaṃhāreṇa pratipadya yathā yathā teṣu sattvaṃ niścīyate tathā tathā kṣaṇikatvānumānaṃ | sattvāniścaye tu śaśaviṣāṇavatteṣvasattāśaṃkayā kṣaṇikatvāpratītiḥ syāt | na ca tatrāpi bādhakapramāṇenaiva kṣaṇikatvasya siddhatvādanumānasya vaiyarthyaṃ | gṛhītavyāptikasya puṃsaḥ sattvaniścayamātreṇaiva sādhyārthāvagaterbādhakotthānavaiyarthyāt | vistaratastvayaṃ vyāptigrahaṇaprakāro "nairātmyasiddhā"vabhihita iti tatraivāvadhāryaḥ |

[81,2]

ye tu sattvasya vipakṣād abhāvena sarvatra kṣaṇikatvavyāptiṃ pratipadya sattvāttatraiva kṣaṇikatvamanumāpayanti | teṣāmanumānotthānameva na syāt | vyāptigrahaṇādeva pramāṇāt sarvatra kṣaṇikatvasya siddhatvāt | na ca dharmī siddhaḥ sarvasya trailokyasya pratyakṣatvāddhetuścāsiddhaḥ | pakṣīkṛte ca sarvasmin dharmiṇi bādhakavaśād yadi vipakṣābhāvaḥ siddhastadā sādhyasyāpi siddhatvānnānumānasyotthānaṃ syāt |

[81,3]

nānyaśca dharmī siddha iti kathaṃ bādhakasya pravṛttiriti yatkiñcidetat |
tasmāt sthitametadasya sattvaviśiṣṭasya kṛtakatvasya kṣaṇikatvākhyo dharmaḥ svabhāvastanmātrānubandhī asya vā kṣaṇikatvasya svabhāvastanmātrānubandhī kṛtakamātrānubandhī pramāṇadṛṣṭa iti |

[81,4]

yadvā sattvaviśeṣaṇarahitasyāpi kṛtakatvādeḥ kṣaṇikatve sādhye nānaikāntikatvaṃ | yatastasya prathame kṣaṇe ya eva svabhāvaḥ sa eva cet dvitīye kṣaṇe tadā'bhūtvā bhavanameva syāt prathamakṣaṇavat | tataśca kṣaṇikatvaṃ | atha prathamakṣaṇe kṛtakasya janmaiva na sthitirdvitīye tu kṣaṇe sthitireva na janma | evamapi kṣaṇikatvaṃ syāt | janmajanminorabhedāt | sthitisthitimatośca | na ca dvitīye kṣaṇe janma vinā sthitiryuktā | janma cenna tadā sthitistasyādvitīyādikṣaṇabhāvitvāt | tatrāpyevamiti sarvatrotpattireva na sthitiriti kṣaṇikatvameva | utpattiśca hetukṛteti tatraiva kṛtakatvaṃ |
na sthitau | tasmāt kṛtakatvasyākṣaṇikatvaviruddhatvānnānaikāntikatvaṃ | vistareṇa cāsya kṛtakatvasya kṣaṇikatvavyāpti"rnai rā tmya si ddhā" vabhihiteti tatraivāvagantavyā |

[82,1]

tasmāt sattvānantarbhūtasyāpi kṛtakatvasya vyāptiḥ pramāṇadṛṣṭā | tadāhāsya svabhāvastanmātrānubandhī pramāṇadṛṣṭastadbhāvaniyamāt | kṛtakabhāve'vaśyamanityatābhāvaniyamāditi |

[82,2]

"evaṃ jñātatadbhāvas"yānityasvabhāvaṃ kṛtakaṃ jñātavataḥ puṃso"rthāpattyā" sādhyasyā"nityatvasyābhāve kṛtakanna bhavatī"tyevaṃniścayo "bhava"tīti | yasmā"nnahi" svasyātmabhūtasyānityatvasyā"bhāve bhāvo bha"vati | tadātmabhūtaṃ kṛtakatvambhavati | kiṃ kāraṇam | "abhedāt" sādhyasādhanayoḥ | "anyathe"ti yadyanityatvābhāve kṛtakatvambhavet |
tadā "tadbhāve" kṛtakatvābhāve'vaśyamanityatva"mbhavatītyeva na syāt || tathe"ti yathā sādharmyaprayoge vaidharmyagatistathā vaidharmyaprayogenvayasmṛtirbhavatīti vakṣyamāṇena sambandhaḥ | tadabhāva iti nityatvābhāve kṛtakatvanna bhavatyavaśyamityukte | tata eva vaidharmyaprayogāt "tadbhāvatāvedinaḥ" | sādhanasya sādhyasvabhāvatāvedinaḥ puṃsaḥ |
kathantadbhāvatāṃ vettīti cedāha | "tathā hī"tyādi | "aya"manityatvākhyo dharmosya kṛtakatvasya "svabhā"vo yena "tadabhāve" kṛtakatvanna "bhava"ti | "anya"theti | anityatvaṃ yadi kṛtakasya svabhāvo na bhavet | tadā tadabhāve kṛtakatvanna bhavedityasyā"yogāt |
iti" hetostatsva"bhāvatāpratipattyā" kṛtakasyānityasvabhāvatopratipattyā"nvayasmṛtirbhavati" |

[82,3]

etaduktambhavati | ya eva hetoḥ sādhya eva bhāvaḥ sa eva vipakṣe'bhāva ityanvayavyatirekayostādātmyamanyonyavyāptiścāto hetāvanvayapratītyā vyatirekapratītirvyatirekapratītyā cānvayapratītiranumānameva |

[82,4]

tena yaducyate |

[83,1]

"sāmarthyamicchataḥ kī rtte rna ṣṭaṃ dvitvāvadhāraṇami"tinyāyamaṃjarī ?tadapāstaṃ |

[83,2]

yadvā naivaitat pramāṇaṃ kevalaṃ saṃketavaśād anvayamukhena vyatirekamukhe"na" vā prayuktamekaṃ vākyamubhayaṃ gamayatītyadoṣaḥ |

[83,3]

svabhāvahetāvanyataraprayogādubhayagatimuktvā kāryahetāvāha | "tathe"tyādi |
yatreti sarvanāmnā sarvopasaṃhāra"statrāgni"ravaśya"mityukte"'smādevānvayavacanāt"kāryandhūmo dahanasye"tyevanniścayo bhavati | kiṅkāraṇaṃ | yena "dhūme'vaśyamagni"rbhavati | "anyathā" yadi na kāraṇamagnidhūrmasya tadā"rthāntara"syāgnes"tadanubandhaniyamābhāvāt" |
dhūme yonubandho vyāpanaṃtanniyamasyābhāvāt | tataśca "svātantryambhāvasya" dhūmasvabhāvasya "syāt | ata" iti svātantryāt "tadabhāvepya"gnyabhāvepi dhūmasva"bhāvasyāvaikalyānnābhāvaḥ syā"nna caivantasmāt kāryo dhūma eṣṭavyaḥ | yataḥ "kārye" tu dhūmebhyupagate"'vaśya"ntatra "kāraṇa"magni"rbhavati | ida"mityasyaiva samarthanaṃ | "arthāntarabhā"va iti kāryābhimatasya bhāve "svabhāvopadhānaṃ" svarūpapratyupasthānaṃ | "kāryasyā"pi "tadbhāva eva" kāraṇabhāva eva "bhāvaḥ" kāryatvaṃ | "tacca" kāraṇabhāva eva bhāvitvama"sti dhūme |
tasmāt kāryaṃ dhūma ityevamanvayena viditatatkāryatvas"ya puṃso "dahanābhāve dhūmo na bhava"tītyarthād bhavati |

[83,4]

adhunā vaidharmyeṇānvayagatimāha | "tathe"tyādi | "asatyagnau dhūmo na bhavatītyukte"'smād vyatirekavacanād viditatatkāryatvasya "dhūme'vaśyamagnirbhavatītyevamarthād anvayapratipattirbhavati | anyathā" yadi vaidharmyavacanenāgneḥ kāryaṃ dhūma ityetanna kathyate"tadabhāve"'gnyabhāve "kinna bhaved" dhūmo | bhavedeveti vyatirekaniścaya eva na syāt |
tasmāt sthitametat | satyarthāntaratve yadabhāve yadavaśyanna bhavati | tattasya kāryamataśca vyatirekakathanādanvayo gamyata iti ||

[84,1]

atra paro vyabhicāramāha | "nanu" cetyādi | "nityānityārthayoḥ kā"ryannityānityārthakāryantadbhāvastattvaṃ | tasyā"bhāve"pi | tathā hi "śravaṇajñānaṃ" śabdasyaiva gharmatvādasādhāraṇantatra na jñāyate kinnityasya sataḥ śabdasya kāryaṃ śravaṇajñānamutānityasyeti | tataśca na nityārthakāryatvaṃ śravaṇajñānasya nāpyanityārthakāryatvantathāpi"śravaṇajñānanna bhavati" tadabhāvepi nityānityārthābhāve | tadvyatireke vyatiricyata iti yāvat | nityārthābhāve tāvanna bhavatyanityeṣu ghaṭādiṣvabhāvāt | anityābhāvepi na bhavati nityeṣvākāśādiṣvabhāvāt | "na vai na bhava"tīti si ddhā "ntavādī" | na vai tacchrāvaṇatvannityānityābhāve na bhavatītyevaṃ śakyamvijñātuṃ | yadi tu tadabhāvena bhavatītyevanniścayaḥ syāt tadā tatkāryatvanniyamena syāt | kintu tadabhāve na bhavatītyeva nāsti | kiṅkāraṇa"ntayoreva" nityānityatvayo"stataḥ" śrāvaṇatvāt "saṃśayāt | anyathā"
nityānitye vastu"nyabhāvena niścitā"cchrāvaṇatvātka"thantadbhāvaparāmarśena śabde saṃśayaḥ syāt" | tasmānnityānityābhyāṃ vyāvṛttireva nāsti śrāvaṇatvasya |

[84,2]

kathantarhyasādhāraṇatvācchrāvaṇatvaṃ nityānityayornāstītyucyata ityāha | "kevala"ntvityādi | nityānityeṣu śrāvaṇatvasya "bhāvaniścayābhāvāt" | śrāvaṇatvaṃ nityānatyayo"rnāstītyucyate" |

[84,3]

nanvanityādike sādhye yadi śrāvaṇatvaṃ sapakṣavipakṣayordṛṣṭaṃ syāt | syācchabde śrāvaṇatvāt sandehaḥ | prameyatvādiva | na caitat sapakṣāvipakṣayordṛṣṭamato 'pratipattiriti bha ṭṭo dyo ta ka rau | atha śabdavastu kadācinnityamanityamvā vastu dharmaśca śrāvaṇatvantenātaḥ sandeha ucyate |

[84,4]

tadayuktaṃ | evaṃ hi vastudharmatvasyaiva sandehahetutvaṃ syānna śrāvaṇatvasyeti |
atrocyate | yadi hi yatra yatra śrāvaṇatvantatra tatra nityānityayorabhāva iti pratipannaṃ syāt tato nityānityayorapratipattiḥ syāt | na cānityādiyukte ghaṭādau śrāvaṇatvasyābhāva iti śabdepyabhāvastena śrāvaṇatvāt tatra sandeha eva |

[84,5]

nanu śrāvaṇatvaṃ śravaṇajñānaṃprati sāmarthyanna ca nityasya sāmarthyamastyarthakriyāvirodhāt | tatkathamataḥ sandehaḥ | anityatvasyaiva niścayāditi |

[84,6]

evammanyate | yadi sāmarthyamātraṃ hetustadā sattvameva taditi na kācit kṣatiḥ || tasya sapakṣasādhāraṇatvādevaṃ prameyatvādiṣvapi draṣṭavyaṃ | atha śravaṇajñānaṃprati yatsāmarthyantaddhetustacca na kvacidanityatvavyāptaṃ siddhamiti kathamato'nityatvasiddhirasādhāraṇatvādayaṃśabda eva tadanityatvavyāptaṃ siddhaṃ | tenaiva hi bādhakenapramāṇenānityatvasya tatra siddhatvācchrāvaṇatvasya vaiyarthyaṃ syāt | evaṃ sa cāsādhāraṇahetūnāmagamakatvaṃ boddhavyaṃ |

[85,1]

tasmāt sthitametat | kāryahetau dṛṣṭāntābhyāṃ sādhyasādhanayo"rhetuphalabhāvaḥ"
kathanīyo na tu darśanādarśanamātraṃ | evaṃ hyarthāpattyā'nyatareṇa dvitīyapratītirbhavet |
anyathā na syādityāha | "yadā puna"rityādi | "tadā yatra dhūmastatrāgnirityeva na syā"dityanvaya eva na syāt "pratibandhābhāvāt" | yadā cānvaya eva na siddhastadā kuto"gnyabhāve dhūmo nāstī"tyarthād v"yatirekasiddhiḥ | tathā vaidharmye"ṇādarśanamātrasya khyāpanāt sādhyābhāve het"vabhāvāsiddheḥ" kutastadvāreṇā"nvayasmṛ"tiḥ || "yathokta" iti tādātmyatadutpattilakṣaṇaḥ | "ekasadbhāve" kāryasvabhāvaliṅgasya sadbhāve"'nyaprasiddhyarthaṃ" kāraṇasya svabhāvasya ca liṅginaḥ prasiddhyarthaṃ | "tadabhāve yathoktapratibandhābhāve" satyekasadbhāve'nyaprasiddhe"rasambhavāt" ||

[85,2]

"hetusvabhāvā"bhāva iti hetvabhāvo vyāpakasvabhāvābhāvaśca | ata ityanantaroktāt kāraṇāt "kasyaci"t kāryasya vyāpyasya "ca pratiṣe"dhe | cakārāt pratiṣedhavyavahāre ca sādhye | "hetu"rliṅgaṃ | kiṅkāraṇaṃ | yasmāt "tāveva hi" kāraṇavyāpakau"ni varttamānau svapratiba"ddhaṃ kāryaṃ vyāpyaṃ ca svabhāvaṃ "nivarttayata iti kasyacidarthasya" kāryasya vyāpyasya vā "pratiṣedhamapi sādhayitukāme"na | "api"śabdād vyavahāramapi | "hetoḥ" kāraṇasya v"yāpakas"ya ca "svabhāvasya nivṛttirhetutvenākhye"yā | kiṅkāraṇaṃ | "apratibandhe hīt"yādi | na ca tābhyāmanyaḥ pratibandhostīti bhāvaḥ || "yukto" nyāyya "upalambho" yasya sa tathādṛśyasyetyarthaḥ | "tasya"ti svabhāvasy"ānupalambha"naṃ "pratiṣedhahetuḥ" | na cāyaṃ pratiṣedhasyaiva hetuḥ kintu"pratiṣedhaviṣayo vyavahārasta"sya "heturiti" kṛtvā taddhetuḥ pratiṣedhahetu"rityuktaḥ" | kiṃ kāraṇaṃ | na pratiṣedhahetus"tathābhūtānupalambhas"ya dṛśyānupalambhasya "svayaṃ pratiṣedha" | heturvyāpakānupalabdhiriti "kāraṇā"nupalabdhi"rvyāpakānupalabdhi"śca | "ubhayasyāpī"ti pratiṣedhasya pratiṣedhavyavahārasya ca ||

[86,1]

"iti" eva"miyama"nupalabdhiḥ | saṃkṣipya "tridhāpyuktā" satī puna"ranekadho"ktā | yathātraivā'ṣṭadhā prāg vibhaktā | kena prakāreṇetyāha | "tattadviruddhe"tyādi | tacchabdena prakrāntaṃ svabhāvakāraṇavyāpakatrayaṃ gṛhyate | tena svabhāvaditrayeṇa viruddhanta dviruddhantrividhameva bhavati | svabhāvaviruddhakāraṇaviruddhavyāpakaviruddhabhedāḥ |
tadviruddhamādiryasya "tattadviruddhādi" | ādiśabdena viruddhakāryasya kāraṇaviruddhakāryasya ca parigrahaḥ | tacca tadviruddhādī | tayo"ragatigatī" | tadagatistadviruddhādigatiścetyarthaḥ | tayo"rbhe"dastena "prayogastasmā"t prayogabhedatonekadhoktā | tatra tadagatyā tisronupalabdhayaḥ saṃgṛhītāḥ svabhāvānupalabdhiḥ kāraṇānupalabdhiḥ vyāpakānupalabdhiśca | tadviruddhagatyā tisra eva | svabhāvaviruddhopalabdhiḥ kāraṇaviruddhopalabdhiḥ vyāpakaviruddhopalabdhiśca | ādiśabdāt viruddhakāryopalabdhiḥ kāraṇaviruddhakāryopalabdhiśceti | evamaṣṭavidhasya prāguktasyānupalambhasya saṃgraho bhavati |

[86,2]

"trividha eva" hītyādinā kārikārthamāha | "upalabhyasatt"vasyetyupalambhayogyasya heto"ranupalabdhiri"ti sambandhaḥ | "vyāpakasya svātmanaścopalabhyasattvas"yeti varttate | "soya"ntrividhapratiṣedhahetuḥ "prayogavaśenā"nekaprakāra ukta iti sambandhaḥ | kathaṃ "prayoga"
vaśenetyāha | "tattadviruddhādyagatigatibhedaprayogata" iti | "etadeva tasyāgatyetyā"dinā vibhajyate | "tasyāgat"yeti svabhāvakāraṇavyāpakānupalabdhyā | "tadviruddhagatye"ti svabhāvakāraṇavyāpakaviruddhopalabdhyā | "viruddhakāryagatye"ti viruddhakāryopalabdhyā | "ityādibhedaprayogai"riti kāraṇaviruddhakāryopalabdhyādibhedaprayogaiḥ | "yathoktaṃ prāga"nu pala bdhi pra bhe da ci ntā yāṃ 1 | 6 ||

[87,1]

yata evaṃ pratibandhavaśād gamakatvāttasmāt | kārya"kāraṇabhāvādvā niyāmakāt"
sādhyasādhanayoravyabhicārasādhakāt "svabhāvā"dvā tādātmyalakṣaṇā"nniyāmakā"t |
kāryasya svabhāvasya ca liṅgasyā"vinābhāvaḥ" sādhyadharmaṃ vinā na bhāva ityarthaḥ || na cāsādhāraṇasya sādhyāvinābhāvosti sandehahetutvāt | avinābhāve tu tanniścāyakenaiva pramāṇena tatra dharmiṇi sādhyasya siddhatvāt kathamasya gamakatvaṃ |

[87,2]

tena bha ṭṭe na yaducyate ||

[87,3]

"avinābhāvaśabdopya...sakalārthabhāk | nānumā yogyasambandhapratipatti karoti naḥ || yadi tāvad vinābhāvo na sa paścād viśiṣyate | tato'sādhāraṇepyasti sa iti syādakāraṇaṃ || yo hyasādhāraṇo dharmaḥ sa tenaivātmasātkṛtaḥ | vinā na bhavatītyeva jñāto hetuḥ prasajyata iti | "

[87,4]

tadapāstaṃ | avinābhāva eva hi niyamaḥ | sādhyaṃ vinā na bhavatīti kṛtvā |

[87,5]

yadyevaṃ kimarthaṃ punarniyamagrahaṇaṃ | sattyaṃ | paramatanirāsārthaṃ | sa hyavinābhāvavyatirekeṇānyaṃ niyamamicchati | yadāha bha ṭṭaḥ || "evamanyoktasambandhapratyākhyāne kṛte sati | niyamo nāma sambandhaḥ svamatenocyate'dhunā || kāryakāraṇabhāvādisambandhānāṃ dvayī gatiḥ | niyamāniyamābhyāṃ | syānniyamasyānumāṅgatā || sarvepyaniyamā hyete nānumotpattikāraṇaṃ || niyamāt kevalādevanna kiñcinnānumīyate || tasmānniyama evaikaḥ sambandho'trāvadhāryate | gamakasyaiva gamyena sa ceṣṭaḥ prāṅ nirūpitaḥ || niyamasmarataḥ samyag niyamyaikāṅgadarśanāt | niyāmakāṅgavijñānamanumānantadaṅgiṣviti | " tadapāstaṃ ||

[88,1]

kāyakāraṇabhāvādisambandhābhāve niyama eva na syāt | apratibaddhānāṃ sahabhāvaniyamābhāvāt | pāṇḍutvādimātrasya cāgnyakāryatvāt | deśakālādyapekṣayā ca liṅgasya gamakatvānniyama eveti kathaṃ kāryakāraṇabhāvādisambandhepi dvayī gatirucyate | atha syāt | kāryakāraṇabhāvādisambandhamabhyupagacchatāpi yāvat sādhanasya sādhyeniyamo na niścitastāvanna sādhyapratipattyaṅgatvantena kāryakāraṇabhāve satyapi niyama eva sambandhobhyupagamyate | tasyaiva pratipattyaṅgatvāttadvaktuṃ sa evaikonumānāṅgaṃ śeṣāstadvyaktihetava iti | tadayuktaṃ | niyamo hi tadāyattataiva | sā ca tādātmyatadutpattisvabhāvaiva | tena tādātmyatadutpattiniścaya eva niyamaniścayo na punardarśanādarśanābhyānniyamaniścayo vyabhicārāt |

[88,2]

nanu yathā darśanādarśanayorniyamaniścayaṃprati vyabhicārastathā kāryakāraṇabhāvaniścayepi syāditi |

[88,3]

tadayuktaṃ | viśiṣṭābhyāmeva darśanādarśanābhyāṃ kāryakāraṇabhāvaniścayābhyupagamāt | etaccātraiva vakṣyati |

[88,4]

yadapyu mve ke nocyate | "śataśo yadagnau dhūmadarśanantadanyathānupapattyā niyatoyaṃ dhūmognāviti yanniyamajñānamutpadyate | tasyānagnau dhūmadarśanambādhakaṃ |
na ca tadastīti dhūmasyāgnau niyama" iti |

[88,5]

tadayuktaṃ | agnikāryatvābhāve hyanagnau dhūmādarśanasyānupalabdhimātratvenāpramāṇasyābādhakatvādanagnau dhūmasya śaṃkyamānatvena kathamagnau niyamaḥ | stasmāt sthitametat |

[88,6]

"kāryakāraṇabhāvādvā svabhāvādvā niyāmakād | avinābhāvaniyamaḥ" | kāryakāraṇabhāvādiniścayāccāvinābhāvaniyamaniścayo "'darśanānna na darśanāt" | sādhyābhāve hetoradarśanamātrānnāvinābhāvaniyamaniścayaḥ | na darśanāt | nāpi sādhyasādhanayoḥ sahabhāvadarśanāt |

[88,7]

tasmāttadutpattyaivārthāntarasyārthāntareṇāvinābhāvaḥ |

[88,8]

"anyathe"tyāsatyāntadutpattau "paraiḥ" sādhyābhimataiḥ parasyānātmābhūtasya liṃgasya"ko'vaśyambhāvaniya"maḥ | "anarthāntare" tu liṅge tanmātrānubandhitvaṃ sādhyadharmasyeṣṭavyamanyathā kṛtakatvasya ya"nnimitta"ntasmā"darthānta"ramudgarādi"nimittaṃ" yasyā nityatvasyeṣyate | tasmin vā "dharme"'vaśyambhāvaniyamaḥ kaḥ | kimiva "vāsasi rāgavat" |
niṣpanne vāsasi kusumbhādinimitto yo rāgaḥ paścādbhāvī ||

[89,1]

tatra yathā nāvaśyambhāvaniyamastadvadanityatvasyārthāntarahetutva iṣyamāṇe na kevalamayandoṣo'yamaparo doṣa ityāha | "api" cetyādi | "arthāntaranimitto" nityatvākhyo dha"rmaḥ syādanya eva" | tasmāt svabhāvabhūtāt kṛtakādestathāhi sādhyadharmasyārthāntaranimittatvābhyupagame dvayamiṣṭaṃ sādhananiṣpattāvaniṣpattirbhinnahetukatvaṃ ca | etacca nāntareṇa svabhāvabhedaṃ ghaṭate | yasmā"nna hi tasmi"n sādhanasvabhāve"niṣpannepyaniṣpanno bhinnahetuko vā" sādhyadharmas"tatsvabhāvo yuk"taḥ | pūrvaniṣpannasya bhinnahetukasya ca liṅgasya svabhāvo yukto yasmāda"yameva" khalu lokapratīto "bhedo bhāvānāṃ" yo viruddhadharmādhyāso viruddhadharmayogaḥ | niṣpattyaniṣpattī cātra viruddhau dharmau | tathāyameva bhedaheturbhedasya janako yaḥ kāraṇabhedaḥ | sāmagrībhedaścātra "kāraṇabhedo" draṣṭavyaḥ | etena bhedasvarūpabhedakāraṇañcoktaṃ ||

[89,2]

bhedapratibhāsastu bhedagrāhakaḥ || "tau ced biruddhadharmādhyāsakāraṇabhe"dau na bhedakāvi"ṣye"te | "tadā na kasya"cidvastunaḥ ku"taścidarthā"d "bheda ityekandravyamviśvaṃ"
samastañjagat "syāt" || traiguṇyasyāviśeṣādaikyaṃ sarvasyeṣṭameveti cedāha | "tataśce"tyekatvāt "sahotpattivināśau" | ekasyotpāde sarvasyotpādo vināśe ca vināśaḥ syādityarthaḥ | "sarvasya ca sarva"tra kārya "upayogaḥ" kāraṇatvaṃ "syād" | sahotpatyādyanabhyupagame | sarvamvast"vekamityeva na syā"t | athopayogādibhedena parasparabhinnātmateṣyate bhedā "nāṃ" syāt | bahūnāmekamiti saṃjñā kṛtā syāt |
kiṅkāraṇama | "arthaṃ" parasparabhinna"mabhyupagamya tathābhidhānāt" | ekamityabhidhānāt ||

[90,1]

atha syāt prākpradhvaṃsābhāvāntarvartisattāsambandho'nityatā | sā ca kṛtakaniṣpattikāle niṣpannaiva kevalaṃ pradhvaṃsennottarakālamabhivyajyata iti |

[90,2]

tadapyayuktaṃ | yato yāvat pradhvaṃso notpadyate tāvat kathamantarālavarttyanityatā |
pradhvaṃsotpattāvapi kathamantarālavarttitvamasyāḥ | kṛtakasvabhāvatvamvā | bhāvasyaivābhāvāt ||

[90,3]

"nanvi"tyādi paraḥ | "anarthāntarahetutvepi" vināśakāraṇānapekṣatvepi tvanmatenānityatāyāḥ | "bhāvakāle'nityatāniṣpatteḥ" | bhāvasya sattākāle tasyā anityatāyā aniṣpatte rbhāvāduttarakālamanityatā bhavatīti manyate | tulyā'tatsvabhāvā |
yathārthāntarahetutvepi niṣpattiḥ syāt | tayornānātvantarthā'narthāntarahetutvepīti"tulyā'tatsvabhāvatā" |

[90,4]

"netyā"dinā pratividhatte | "apūrvasvabhāvalābho niṣpattirucyate'nityatā" ca bhāvanivṛttirūpā | tato niṣpatterevābhāvāt kathaṃ viruddhadharmasaṃrgaḥ | yadi tarhi nānityatā vastu satī kathaṃ sādhyasādhanayostādātmyalakṣaṇaḥ sambandha ityāha | "sa eva hi bhāva" iti | kṣaṇe "sthi"tiryā "saiva dharmo" yasyeti | nivṛttidharmā svabhāva "evānityato"cyate sa eva sādhyaḥ | tena tādātmyaṃ hetusādhyayorvyatiriktārthatvanityatā nīrūpā | tena bhāvasyānityatā bhavatītītyevamādibhirvākyairbhāvasya na kiṃcidrupaṃ vidhīyate'pi tu dṛṣṭaṃ rūpaṃ nāstītyayamarthobhidhīyate dharmāntarābhidhāne bhāvanivṛttyapratipādanaprasaṅgāt |

[90,5]

yadi bhāva evānityatā kathantarhi śabdasya dharmiṇo nityatā dharma iti vacanabheda ityata āha | "vacanabhede"pītyādi | "dharmadharmitayā" yo "vacanabhedo vācakānyatva"ntatr"āpi nimittamuttaratra vakṣyā"maḥ ||

[90,6]

etena yadapyucyate 'dhya ya nā vi ddha ka ṇ rṇo dyo ta ka rā di bhiḥ | yadi tulāntayornāmonnāmavatkāryetpattikāla eva kāraṇavināśaḥ | tadā kāryakāraṇabhāvo na syād yataḥ kāraṇasya vināśaḥ kāraṇotpādaḥ | evaṃ bhāva eva nāśa iti vacanādevañca kāraṇena saha kāryamutpannamiti prāptaṃ | yadi ca bhāva eva nāśaḥ prathamepi kṣaṇe bhāvasya na sattā syāt | vināśād bhāvanivṛttiśca vināśo lokapratīto na bhāva eva | sarvakālaṃ ca nāśasadbhāvād bhāvasya satvaṃ syāt | atha kāraṇotpādāt kāraṇavināśo bhinnastadā kṛtakasvabhāvatvamanityatvasya na syāt |
vyatirikte ca nāśe jāte tasya kṣaṇasya na nivṛttiriti kathaṃ kṣaṇikatvamiti |

[91,1]

tadapāstaṃ | dvividho hi vināśa iṣyate bhāvanivṛttirūpo bhāvaśca |
tenotpanno bhāvaḥ kāryaṅkaroti kāryakāle ca kāraṇanivṛttirupo vināśo lokapratīta eva | nāyambhāvasvabhāva iṣyate | nāpi kāraṇotpādād abhinno bhinno vā nīrūpatvāt kevalamasya bhedābhedapratiṣedha eva kriyate | tathā ca vakṣyati |

[91,2]

"bhāve hyeṣa vikalpaḥ syād vidhervastvanurodhata"1 | 281 iti |

[91,3]

tena vyatirikte nāśe jāte kṣaṇasya na nivṛttirityapāstaṃ | yataśca dvitīyakṣaṇotpattikāla eva prathamakṣaṇe nivṛttistenaikakṣaṇasthāyī bhāvo vināśaśabdenocyate'yaṃ ca vināśo bhāvarūpatvātsādhanasvabhāva eva | kāryotpattikāle ca nivartteta iti kāryabhinnakālabhāvī na cāsya sarvakālambhāvo bhāvasyāsatvāt |

[91,4]

yadvā vinaśvaro'yaṃ vināśo'syeti dvābhyāṃ dharmadharmivācakābhyāmavināśivyāvṛttasyaivaikasya bhāvasya bhedāntarapratikṣepāpratikṣepābhyāmabhidhānād bhāva eva nāśa ucyate iti sarvaṃ susthaṃ |

[91,5]

yadi tarhi bhāva evānityatā tadā bhāvapratyakṣīkaraṇe sāpi pratyakṣaiveti kasmānna tathaiva niścīyata ityata āha | "tāmi"tyādi | "kṣaṇasthitidharmatāṃ svabhāva"manityatākhyaṃ"paśyanna"pi pratyakṣīkurvāṇopi "na vyavasya"ti | na niścinotīti sambandhaḥ |

[91,6]

kasmāt kṣaṇasthitidharmatāsvabhāva ityāha | "svahetoreva" sakāśā"ttathā kṣaṇasthita"dharmatayo"tpatteḥ" | kiṃ punaḥ paśyannapi na vyavasyatītyāha | "mandabuddhi"riti |
anādisaṃsārābhyastayā nityādirūpāvidyāvāsanayā mandā buddhiryasya sa tathā'nyathā dṛṣṭe vastuni sarvātmanāṃ kimiti na niścayaḥ syād | anena tu yogināṃ satyapi sadṛśadarśane mandabuddhitvābhāvāt kṣaṇikatvaniścayo bhavatītyuktambhavati |

[91,7]

yadi tarhyavidyayā nānityatvādhyavasāyo vinaśyatyapi bhāve mābhūdanityatādhyavasāya ityāśaṃkya bāhmamapi bhrāntibījamāha | "sattopalambhe"netyādi | yaḥ sattāyā evopalambho nābhāvasya tena sattopalambhena |

[91,8]

etaduktambhavati | uttarakṣaṇotpādakāla eva pūrvakṣaṇavināśāt pūrvottarayoḥ kṣaṇayorabhāvenāvyavadhānānnairantaryeṇānyatvāgrahāt "sarvadā" dvitīyādikṣaṇeṣvapisattāyā evopalambhena "tathābhāvaḥ" pūrvadṛṣṭasya bhāvaḥ sadbhāvastasya yā "śaṅkā" kadācitsa evāyamityevaṃrūpā bhūtā bhrāntasyāpi sa evāyamiti darśanācchaketyāha | tayā "vipra"labdho vaṃcito "na vyavasyati" |

[92,1]

agnidhūmayorapi tarhi kāryakāraṇabhāvaniścayo na syādabhāvāvyavadhānenānyatvāgrahādityāha | "sadṛśāparotpatte"rityādi | dṛṣṭaṃ ca sadṛśāparadarśanaṃ śuktikādau satyapi bhedabhrāntinimittaṃ | etacca "nai rā tmya si ddhau" vibhaktamiti tatraivābadhārya |

[92,2]

tena sarvātmanā pūrvakṣaṇasadṛśasyāparasyotpattistayā vipralabdho na pūrvakṣaṇāduttarakṣaṇamanyatvenādhyavasyatyapi tu sa evāyamityata eva na pūrvakṣaṇasya vināśapratītiruttarasya cotpattipratītiḥ | agnidhūmayostvekāntena visadṛśatvānnairantarye satyapyanyatvagrahād bhavati kāryakāraṇabhāvaniścayaḥ | vā śabdastvanavakḷptisūcanārthaḥ |

[92,3]

tenāyamartho yadi sattopalambhe vyabhicāraḥ sadṛśāparotpattyā vā "vipralambhaḥ"
sarvadāstyeva vipralambha ityevaṃ paraḥ |

[92,4]

athavā kiṃ punaḥ paśyannapi na vyavasyatītyāha | sattopalambhena | pūrvaṃ yaḥ sattopalambhena pratīyamāne tadbhāvaśaṅkā pūrvadṛṣṭabhāvāropastena vipralabdhaḥ na vyavasyati | evantarhyādikṣaṇadarśana evādhyavasāyaḥ syāt | pūrvaṃ sattopalambhābhāvādityāśaṃkyāha | "sadṛśāparotpattivipralabdho" veti | vā śabdaścārthe | prathamakṣaṇasadṛśasya dvitīyakṣaṇasyotpattyā ca vipralabdho na vyavasyati | yogināmapi tarhi "niścayo"
na syādityāha | "mandabuddhiri"ti | tena bāhyādhyātmikavipralambhanimittasadbhāvāt pṛthagjanānāṃ niścayaḥ | yogināntu satyapi sadṛśadarśane paṭubuddhitvānniścayo bhavatyeva |

[92,5]

tasmāt sthitametat | kṣaṇasthitidharmatāṃ paśyannapi sadṛśāparotpattyā vipralabdho na vyavasyatīti ||

[92,6]

nanu bhāvasya kṣaṇikatve sati pūrvottarakṣaṇānāṃ vibhāgena pratibhāsaḥ syāt |
apratibhāsanācca kathampaśyannapi na vyavasyatītyucyate | atha nīlādyavyatirikta tvāt kṣaṇiṃkatvasya nīlagrahe grahaḥ |

[92,7]

yuktametat | kintvidamatra nirūpyate | kimidaṃ nīlamakṣaṇikamuta kṣaṇarūpamatha santānaḥ | tatra yadyakṣaṇikantadā nīlapratibhāse kathaṃ kṣaṇikatvapratibhāsaḥ |
atha kṣaṇarūpaṃ | nanvidamevāsiddhamiti kathaṃ nīlapratibhāse kṣaṇapratibhāsa ucyate | kṣaṇāpratibhāsanācca na santānarūpasya nīlasya pratibhāsaḥ | atha nīlamātrapratibhāse sati kṣaṇikatvapratibhāsaḥ | tadayuktaṃ | pratibhāsāpratibhāsābhyāṃ hi pratyakṣasya grahaṇāgrahaṇe | nānyathā | tadāha | tad yadapi gṛhṇāti tatpratibhāseneti |
na ca kṣaṇānāṃ pratibhāsa ityuktaṃ |

[93,1]

yadi ca nīlādyavyatiriktaṃ kṣaṇikatvantadā nīlaniścaye kṣaṇikatvasya niścitatvādanumānasya vaiyarthyaṃ syāt | yastvāha | ekajñānaviṣayatvameva kṣaṇikatvaṃ pūrvottarajñānaviṣayatvavyāvṛttasyaiva cedānīntanajñānaviṣayatvasya pratibhāsanāt |
pūrvāparakṣaṇavilakṣaṇa eva kṣaṇaḥ pratyakṣeṇānubhūtaniścitonumānena tu pratyakṣavṛttameva parāmṛśyata iti nānumānasya vaiyarthyamiti |

[93,2]

tadayuktaṃ | yato yadyekajñānasyākṣaṇikatvantadārthasyāpyakṣaṇikatvaṃ syāt | atha tasya kṣaṇikatvantatkuto'vagataṃ | tasyāpyekajñānaviṣayatvāditi cedanavasthayaiva pratipattiḥ kṣaṇikatvasya | atha jñānakṣaṇasya pratibhāso'bhyupagamyatesāvarthakṣaṇasya kinnābhyupagamyate | anyathaikasyāpi kṣaṇasyānekajñānaviṣatvādanekatvaṃ syāt |

[93,3]

bha ṭṭa vā su de va stvā ha | "pūrvottarakṣaṇānāṃ vināśenāpratibhāsanamevākṣaṇikatvapratibhāsanamatokṣaṇikatvagrāhakameva sarvampratyakṣaṃ kevalaṃ kṣaṇikatvānumānena bhrāntaṃ sādhyata" iti |

[93,4]

etadapyayuktaṃ | pratijñāyāḥ pratyakṣabādhitatvenānumānasyotthānābhāvāt |
nirvikalpakasyāpi pratyakṣasya bhrāntatve sambandhagrahaṇācca | paśyannapīti granthavirodhaśca | tasmādayuktamuktaṃ | paśyannapi na vyavasyatīti |

[93,5]

atrocyate | yathā hyarthakṣaṇānāṃ paurvāparyantathā jñānakṣaṇānāmapi tena pūrvakeṇa jñānakṣaṇena pūrvaka evārthakṣaṇo gṛhyate nottaraḥ | uttareṇāpyuttara eva na pūrva iti |
ekasmin jñāne tayorapratibhāsanāt kathampūrvasmādayamanya iti vibhāgena pratibhāsaḥ syāditi codyate | svarūpapratibhāsa eva ca bhāvasyānyasmād vivekapratibhāsaḥ sumerubhinnapratibhāsavat | sa ca kṣaṇasyāpyastye veti kathaṃ na vivekapratibhāsaḥ |
dṛṣṭo dṛśyata iti pratīteśca | anyo hi dṛṣṭaḥ svabhāvonyaśca dṛśyamānaḥ | tathā hi prathamadarśī dṛśyamānameva svabhāvambhāvasya paśyati na tu dṛṣṭamityanayorbheda eva |
kevalamekāntasadṛśayoḥ pūrvāparakṣaṇayorabhāvenāvyavadhānād ghaṭapaṭādivad vibhāgapratipattirna bhavati | nāpi vibhāgenāpratibhāsādabhedopi | na hi śuktikāyāntadevedamasmadīyaṃ rajatamiti pravarttamānasya śuktikārajatayorvivekapratibhāsābhāvādabhedopi | tasmād yathātra nirvikalpake jñāne śuktikāyāḥ svarūpapratibhāsa evānyasmāda vivekapratibhāsaḥ | tathaikasyāpi kṣaṇasya syāta | kevalaṃ pūrvaḥ kṣaṇaḥkasmānna vibhāgena smaryata iti yadi paraṃ codyaṃ syāttatra coktameva sadṛśāparotpattivipralabdhairna smaryata iti |

[94,1]

nanu tathāpi kṣaṇo na pratibhāsate | ekāṇvatyayakālatvenaiva bhāvasyāpratīteḥ |
na tu yadyekasmin kṣaṇesyāpratibhāsaḥ kathamakṣaṇikasya pratibhāsaḥ pratikṣaṇamapratibhāsanāt | utpadyamānasya ca bhāvasya pūrvāpararūpaviviktasya pratyakṣeṇa grahaṇāt kathaṃ kṣaṇikatvagrahaḥ | nāpyakṣaṇikaḥ pratīyate pūrvāparakālayorapratibhāsādeva tatsambandhitayedānīṃ pratyakṣe'pratibhāsanāt pūrvakālasambandhisvabhāvasyedānīmapratibhāsa eva vināśo'nyasvabhāvasya pratibhāsa evotpāda iti kathamucyate pūrvottarakṣaṇānāṃ vināśotpādāpratibhāsanād akṣaṇika iti | nāpyanekakṣaṇarūpa idānīntanaḥ kālonekakṣaṇasambhave gṛhītādirūpatā'sya syāt na vyarthatā |

[94,2]

na hi pratyakṣabhāvinā niścayenedānīmevedamastīti niścīyate | kintarhīdānīmastīti | anumānena tvidānīmevāstīti sādhyate |

[94,3]

tasmāt sthitametat | paśyannapi na vyavasyatītyādi |

[94,4]

nanu yadi nityaṃ sadṛśa iti pratyakṣeṇa niścayaḥ syātsa evāyamiti buddhirbhrāntiryāvatā sarvadā sa evāyamiti pratītirdṛḍharūpotpadyata iti kathaṃ bhrāntistadāha bhaṭṭaḥ ||

[94,5]

"nityaṃ sadṛśa eveti yatra rūḍhā matirbhavet | sa iti pratyabhijñānaṃ bhrāntistatrāvakalpate || iha nityaṃ sa eveti vijñānaṃ jāyate dṛḍhaṃ | tadastitvātirekācca prāmāṇyantasya yujyate || deśakālādibhedena tatrāstyavasaro mitaḥ | idānīntanamastitvaṃ na hi pūrvadhiyo gataṃ || "

[94,6]

na ca sarvadānumānena sadṛśaniścayaḥ | pratyakṣapratyabhijñābādhitatvāt pratyabhijñāyā anumānotthānābhāvāt | na ca pratyabhijñāyā aprāmāṇyamitaretarāśrayadoṣāt |
yato na yāvadaprāmāṇyamasyāstāvannānumānasyotthānaṃ yāvacca nānumānotthānantāvannāsyā aprāmāṇyamanyonyāśrayadoṣa iti |

[94,7]

atrocyate | sa ityanena pūrvakālasambandhī svabhāvo viṣayīkriyate | ayamityanena ca varttamānakālasambandhī | anayośca bhedo na ca kathaṃcidabhedo varttamānakālabhāvirūpaikasvabhāvatvād vastunaḥ | tasmād bheda eva pratyabhijñāne sati bhāsata iti kathamanena kṣaṇikatvānumānabādhā |

[95,1]

yadvā vastunaḥ pūrvakālasambandhitvamidānīmasadeva | pūrvakālābhāvāt | sattve vāsya varttamānakālasambandhitvameva syānna pūrvakālasambandhitvaṃ virodhādityuktaṃ |
tasmāt pūrvakālasambandhitvasyāsato grāhakaḥ sa iti jñānāṃśo bhrānto'nyathā vastunaḥ spaṣṭabālādyavasthā grāhakaḥ syānna ca bhavati | tasmād bhrāntāt pūrvadṛṣṭarūpāropeṇa sa evāyamiti jñānāt kathamanumānabādhā | yatra cākṣavyāpārastadgrāhakaṃ pratyakṣamutpadyate | na ca pūrvakālāstitve'dhunā kva vyāpāro'sannihitatvāt | nāpi tadabhedena tatkathaṃ pūrvottarakālāstitvayoraikyagrāhakaṃ jñānaṃ pratyakṣaṃ syāt | yadā ca bālādyavasthāyāṃ dṛṣṭaḥ vṛddhāvasthāyāṃ pratyabhijñāyate | na tatra vā pratyabhijñāne nityatvaṃ pratibhāsate | kevalaṃ sa evāyamiti tattvamadhyavasīyate | na ca tattvambālavṛddhāvasthayorbhedāt | nāpi tattvagrahaṇānyathānupapattyā nityatvādikalpanā |
sadṛśāparotpattibhrāntinimittādapyutpattisambhavāt | lūnapunarjāteṣviva keśeṣu |
na cātra keśatvasāmānyād bhinnāt pratyabhijñānaṃ | tadiheti buddhyutpādaprasaṅgāt |
nāpyabhinnādanyatrānugame vā'nugatavyāvṛttarūpayoḥ | paramparāsaṃśleṣeṇaikāntabhinnatvāt | tataśca ta evāmī keśā iti pratyabhijñā sadṛśāparotpattinimittaivāta eva bhrāntiḥ | tathā ghaṭādiṣvasyābhrāntatvāśaṃkayānumānasyotthānaṃ yujyata eva |
nāpītaretarāśrayatvaṃ yato nānumānena pratyabhijñāyā aprāmāṇyaṃ kriyate'pi tu jñāyate svahetuta evāpramāṇarūpāyā niṣpatteḥ | dṛṣṭo dṛśyata iti grahāt |
dṛṣṭatvaṃ hi na pūrvambhāvasyāsti | tadā dṛśyamānaikarūpatvāt | nāpyadhunā'ta eva |
nāpi pūrvakālasambandhitvaṃ dṛśyamānasyedānīṃ pūrvamabhāvāt | tasmād dṛṣṭatvamāropya grāhikā pratyabhijñā bhrāntatvādapramāṇaivotpadyate | nāpyasyā aprāmāṇyanimittamanumānasyotthānamapi tu sādhyapratibandhanimittamataḥ pratyabhijñāyā bādhakaṃ |
vistarastvayaṃ pratyabhijñābhaṅgavicāro nai rā tmya si ddhau kṛta iti tatraivāvadhāryaḥ ||

[95,2]

tasmāt sthitametat | tāṃ punaḥ kṣaṇasthitidharmatāṃ svabhāvampaśyannapi sadṛśāparotpattivipralabdhaḥ pūrvakṣaṇavināśāviniścayānna vyavasyatīti ||

[95,3]

kathaṃ punargamyate sadṛśāparotpattyā vipralabdho na vyavasyatītyata āha | "antye"tyādi | sadṛśakṣaṇāntarāpratisandhāyī kṣaṇo"'ntyakṣa"ṇasta"ddarśināṃ" naṣṭa iti "niśca" | avagamyate prāgapyayampratikṣaṇameva naśyati kevalaṃ yathoktādeva vipralambhahetorna niścīyate ||

[96,1]

nanvantyakṣaṇadarśinopi kathannaśvaratvaniścayo yāvatā tadāpi sattopalambho'sti | na hi sattāyāmevopalabhamānastadabhāvamavaitītyāha | "paścā"dityādi | na brūmontyakṣaṇadarśanamātrānniścayo bhavatīti kintvantyaṃ kṣaṇaṃ dṛṣṭvā paścād vibhavati | tadā nopalabhyate "tattasya kāryaṃ" | na cāgnikāṣṭādisannidhāne bhavato dhūmasyāpanīte'śvādau anupalambhosti | agnyādau tvanīte bhavatyanupalambhaḥ | evamparasparasahitau pratyakṣānupalambhāvabhimateṣveva kāraṇeṣvasandigdhaṃ kāraṇatvaṃ sādhyata iti | "tacce"ti yathoktaṃ kāryalakṣaṇaṃ "dhūmesti" tasmādagnereva dhūmo bhavati |
sarvakālaṃ cāgnisannidhāne bhavato dhūmasyānagnijanyatvaṃ kadācitsadasatorajanyatvādahetutvādadṛśyahetutvādvocyate | tatra na tāvat prathamaḥ pakṣa iti tṛ tī ye pa ri cche de"aśaktaṃ sarvamiti cedi" tyatrāntare pra0 vā0 3 | 4 vakṣyāmaḥ | nāpyahetutvamiti tatraiva vakṣyati | nāpyadṛśyahetutvaṃ dhūmasya | agnyādisāmagryanvayavyatirekānuvidhānāt ||

[97,1]

atha syād | adṛśyasyāyaṃ svabhāvo yadagnyādisannidhāna eva dhūmaṃ karpūrādidāhakāle sugandhādiyuktaṃ ca karoti nānyadeti | tatkimagnimantareṇa kadā cid dhūmotpattirdaṣṭā yenaivamucyate | neti cet | tatkathannāgnikāryo dhūmastadbhāve bhāvāt | dhūmotpattikāle cāgniḥ sarvadā pratīyamānopi kākatālīyanyāyenāvasthita ityalaukikoyaṃ vyapadeśaḥ |

[97,2]

athavā sa evādṛśyasya svabhāvo yadyagninā nopakriyate tatkimagnyādisannidhāna eva dhūmaṃ karoti na pūrvanna paścāt | tasmādagnyādisannidhāna evāsvabhāvo dhūmajanako bhavati nānyadeti tatrāpi pāramparyeṇa dhūmasyāgnijanyatvameva syāt |

[97,3]

kiñca | yathā deśakālādikamantareṇa dhūmasyānutpattestadapekṣā pratīyate tathā sarvadāgnimantareṇānutpattidarśanādagnyapekṣā'sya kena vāryeta | tadapekṣā ca tatkāryataiva | yathā cādṛśyabhāva eva dhūmasya bhāvāttajjanyatvamiṣyate tathā sarvakālamagnibhāve bhāvadarśanādagnijanyatvaṃ kinneṣyate | yāvatāṃ ca sannidhāna evotpadyamāno bhāvo dṛśyate tāvatāmeva hetutvaṃ sarveṣāṃ prāgbhāvasya tulyatvāt | tathā cāgnyadṛśyādisāmagrījanyatvaṃ dhūmasyeti kutognivyabhicāraḥ ||

[97,4]

anyastvāha | bhavatvagnidhūmayoḥ kāryakāraṇabhāvatastathāpi na tayorekena jñānena grahaṇambhinnakālatvāt | nāpyanena pūrvakeṇa hi nirvikalpakena pūrvakamvastu mātraṃ gṛhītaṃ na tu kāraṇarūpaṃ kāryasya bhāvitvenāpratyakṣatvāt | uttareṇāpyuttaramvastumātraṃ gṛhyate na tu kāryarūpaṃ kāraṇasyātītatvenāgrahāt | nāpi savikalpakena tatrāpyasya codyasya tulyatvāt | tenedamasmādutpannamiti na kenacid gṛhītamata eva na smaraṇenāpi gṛhyatenubhavābhāvāditi |

[97,5]

atrocyate | kāryasya tāvadanutpannāvasthāyāmasattvādeva na kāraṇasambandhitvaṃ niṣpannāvasthāyāmapyevaṃ | nirapekṣatvāt | tathā kāraṇamapi kāryaniṣpattyaniṣpattyavasthāyāṃ kāryāsambandhyeva | nāpyanayoḥ kāryakāraṇabhāvaḥ sambandho bhinnakālatvāt | kevalamasyedaṃ kāryaṃ kāraṇaṃ ceti kalpitoyaṃ vyapadeśaḥ | tena hetoḥ sakāśāt svarūpalābha eva kāryatvaṃ | kāraṇasyāpi kāryaṃ prati prāgbhāva eva kāraṇatvaṃ sa cātmalābhaḥ prāgbhāvaśca bhāvasyābhinnatvāt pratyakṣagṛhīta eva ceti kathaṃ na pratyakṣagrāhyaḥ kāryakāraṇabhāvaḥ kevalaṃ kāryadarśane satīdamasya kāryakāraṇaṃ ceti vyavahriyate |
yato nākāryakāraṇayoḥ kāryakāraṇa bhāvaḥ sambhavati | nāpi kāryakāraṇabhāvayogāttayoḥ kāryakāraṇatā'bhinnā karttuṃ śakyate virodhāt | nāpi bhinnā tayoḥ svarūpeṇākāryakāraṇatā prasaṅgāt | svarūpeṇa kāryakāraṇayorapi kiṃ kārya kāraṇabhāvenārthāntareṇa kalpitena svarūpeṇaiva kāryakāraṇarūpatvāt | tasmāt pūrvottarabhāva eva tayoḥ kāryakāraṇabhāvaḥ | tena pūrvake vastuni gṛhyamāṇe kāryaṃpratyānantaryakāraṇātmakaṃ gṛhītameva | uttareṇa ca jñānenottaramvastu kāraṇānantaraṃ gṛhyamāṇaṃ kāryātmakameva gṛhyate | tadānantaryasya tadabhinnasvabhāvatvāt | ata evāsmādanantaramidambhavatīti smaraṇamapi bhavatyānantaryasyānubhūtatvāditi |

[98,1]

a vi ddha ka rṇṇa stvāha | "avinābhāvitvaṃ ekaṃ dṛṣṭvā dvitīyādidarśane sati sidhyati | na ca kṣaṇikavādino draṣṭurara?vasthānamasti | na cānyenānubhūterthenyasyāvinābhāvitvasmaraṇamastyatiprasaṅgādi"ti |

[98,2]

tadayuktaṃ | prathamāderarthakṣaṇasya prathamādijñānakṣaṇena grahaṇādekasantatipatitānāṃ kāryakāraṇabhāvena smaraṇasambhavācca | yathā ca kṣaṇikapakṣe kāryakāraṇabhāvastathoktameva vakṣyatica |

[98,3]

nanvevamapi kṣaṇānāmaniścayena kathaṃ kāryakāraṇabhāvaniścayo na ca santānena tanniścayastasya santānibhyo bhinnasyābhāvāt kevalaṃ santānina eva pūrvāparakālabhāvinaḥ | tatra ca yadaikaḥ kṣaṇo na tadānya iti ekakṣaṇāvabhāsa eveti kathaṃ santānāvabhāsaḥ | tadabhāvāt kathaṃ kāryakāraṇabhāva iti |

[98,4]

tadayuktam | ekaparamāṇvātmakasya vastuno bhāvāt sthūlātmanāṃ santānināṃ nairantaryapratibhāsa eva santānapratibhāsastatra ca kṣaṇavivekānavadhāraṇena sādṛśyena caikatvādhyavasāyādekasantativartināṃ kṣaṇānāṃ na kāryakāraṇabhāvaniścayaḥ | bhinnasantānavartināṃ tu santānapravṛttyā vijātīyatvād bhavati tanniścayastenāgnisantānapūrvakasya dhūmasantānasya pratīteragnidhūmasantānayoḥ kāryakāraṇabhāvaniścaya ucyata iti yatkiñcidetat |

[98,5]

a dhya ya na stvāha | "svalakṣaṇayoḥ kāryakāraṇabhāvagrahaṇe sati kathaṃ sāmānyayorgamyagamakabhāvo bhinnatvādi"ti |

[98,6]

tadapyayuktam | anekasvalakṣaṇātmakasya sāmānyasyābhyupagamāt | taduktam |

[99,1]

"atadrūpaparāvṛttavastumātraprasādhanāt | sāmānyaviṣayaṃ proktaṃ liṅgaṃ bhedāpratiṣṭhiteriti || pra0 sa0"(pava.144)

[99,2]

tena svalakṣaṇānāṃ sambandhagraha eva sāmānyānāṃ sambandhagraho na tvanyaḥ |

[99,3]

nanvanumānavādinā bau ddhe na yāvanti svalakṣaṇāni trailokye | tāni sarvāṇyagnivyāptāni gṛhītavyānyekasyāpyagrahīte naivānaikāntiko hetuḥ syāt | na caivaṃ pratyakṣaṃ karttuṃ śaknoti sannihitaviṣayatvāt | na vānyeṣāṃ svalakṣaṇānāmanumānataḥ sādhyadharmeṇa vyāptigrahaṇamanavasthāprasaṅgāditi |

[99,4]

tadayuktaṃ yataḥ | pratyakṣamagnibhedasannidhāna eva dhūmabhedāt pratipat |
eṣvadhūmavyāvṛttaṃ rūpaṃ dhūmamanagnivyāvṛttāgnimātrakāryamevetyavadhārayati |
yathātra tathānyatrāpi deśā dāvetad rūpamagnijanyameveti cāvadhārayatyanyathātrāgnisambandhitayā na pratyakṣeṇa gṛhyate | evamagnyanagnikāryatvesyobhayasambandhitayā pratītiḥ syānnāgnisambatdhitayaiva | pratīyate ca | tasmādanyatrāpyetadrūpamagnereva bhavatīti niścayāt kuto dhūmasyāgnivyabhicāraḥ | yaśca tadrūpamvāṣpādivilakṣaṇamavadhārayituṃ śaknoti tasyaivaitadanumānaṃ nānyasya | sāmānyavyāptigrahaṇavādināpi gopālaghaṭikādāvagnimantareṇa dhūmasāmānyadarśanāvyabhicāraśaṃkayāgniniyatadhūmasāmānyāvadhāraṇenaiva tadanumānam | agniniyatadhūmasāmānyāvadhāraṇañcāgnisaṃmbaddhadhūmāvyaktyavadhāraṇapurassarameva | na ca sarvatra deśādāvāgnisambaddhadhūmavyaktiviśiṣṭasya dhūmasāmānyasya grahaṇaṅkenacit pramāṇena sambhavati |
nāpi mahānasādāvagnisambaddhadhūmavyaktiviśiṣṭaṃ dhūmasāmānyaṃ pratipannamanyatrānuyāyivyakterananvayāt | yacca dhūmasāmānyamanuyāyi tannāgnyavyabhicāri |
tasmāt sāmānyavyāptigrahaṇavādinopi kathaṃ viśiṣṭaṃ dhūmasāmānyaṃ sarvatrāgninā vyāptaṃ pratipannamiti tulyaṃ codyaṃ |

[99,5]

atha dhūmasyānyatrāgnijanyatve na kiṃcid bādhakamasti tadevedamiti ca pratītestatsāmānyampratipannamiṣyate'smākamapi tadevedamiti pratyayasyotpattestatpratipannamiṣyata ityāvayoḥ ko bheda iti |

[99,6]

yatkiñcidetat | etamevārthandarśayannāha | "sa" dhūmo bhavaṃsta"dabhāve"'gnyabhāve"hetumattāmbilaṃghayeda"hetukaḥ syāt | yadvā sa dhūmognisambandhitayā pratītasta"dabhāve"gnyabhāve "bhavan hetumattā"magnisambandhitayā na pratyakṣeṇa pratīyeta | pratīyate ca |
tasmāt "sakṛdapi" na kevalaṃ bhūyasta"thādarśanādi"tyanantaroktāt pratyakṣānupalambhāta || kiṅkāraṇam | "akāraṇā"dagneḥ "sakṛdapi" na kevalaṃ bhūyo'"bhāvāt" | na hi bālukābhyaḥ sakṛdapi tailambhavati | "kāryasye"tyādinā kārikārthamāha | "na hītyā"dyasyaiva samarthanaṃ |

[100,1]

etena vyāptiḥ kathitā bhavati ca dhūmognimantareṇa vyabhicāravādinaḥ | anena ca pakṣadharmaḥ kathitaḥ | "tadi"ti tasmā"dagnimantareṇa bhāvānna taddhetu"rnāgnihetustathā cāhetuḥ "syā"diti bhāvaḥ ||

[100,2]

"anyahetukatvādi" vahneryadanyacchakramūrddhādi | taddhetukatvād dhūmasya "nāhetukatvaṃ iti cet" |

[100,3]

"naitadevantatrāpya"rthāntare hetau kalpyamāne "tulyatvāt" | tathā hi | "tadabhāve"pyanyakāraṇābhāvepi punara"gnau bhavatī"ti "tadapyanyat"kāraṇaṃ na hetuḥ "syā"t | api ca yosau vahniryacca tatonyatkāraṇantatkiṃ dhūmajananasvabhāvamāhosvinna | yadyajananasvabhāvantadā kathantatogneranyato vā "śakramūrddhā"dera"tajjananasvabhāvatvāt" adhūmajananasvabhāvāddhūmo bhavannaiva "bhavet" | kiṃ kāraṇam | "atatsvabhāvasya" svayamadhūmajananasvabhāvasyā"jananāttasya" dhūmasyāhetu"tā syāt" |

[100,4]

atha dhūmajananasvabhāvonyastadā dvayorapi vahnitvaṃ dhūmajananasvabhāvalakṣaṇatvād vahneḥ | etaccottaratrābhidhāsyate ||

[100,5]

"na vai sa eve"tyādi vyabhicāravādī | athavāgnijanito dhūmaḥ sa evānyato bhavatītyevaṃ nocyate | yadi sa evānyataḥ syād bhavedahetutva"ntādṛśasya" vahnijanitadharmasvabhāvatulyasyānyato "bhāvāt" |

[100,6]

"anyā"dṛśādityādi si ddhā nta vā dī | tatkiṃ kāryasadṛśaṃ kāraṇamiṣyate yenaivamucyatenyādṛśād "bhavan kathantādṛśa iti" | nānyārthatvāt | yo hi dhūmajanako vahnirdṛṣṭastato visadṛśād bhavan dhūmaḥ kathantādṛśo bhavati vahnijanitadharmatulyasvabhāvo bhavati |

[100,7]

etaduktambhavati | yathā dhūmabhedānāntārṇṇaparṇṇādīnāṃ parasparāpekṣayā tādṛśatvantathāgnibhedānāmapi tārṇṇapārṇṇādīnāṃ dhūmajanakānāntādaśatvaṃ parasparāpekṣayaiva | tena yādṛśo dhūmabheda ekasmādagnibhedādutpadyamāno dṛṣṭastādṛśasya dhūmabhedasya tādṛśādevāgnibhedādutpattiḥ | yastvanagnerutpannaḥ sonyādṛśa eva | vāṣpādivat |

[101,1]

nanvagnijanyena dhūmakṣaṇena tādṛśo dhūmakṣaṇajanyo dhūmakṣaṇastenānyādṛśādapi tādṛśo bhavatīti cet | na | agnijanyasya hi dhumakṣaṇasyāgnijanya evānyo dhūmakṣaṇastādṛśo bhavati nānyaḥ | na hi vāṣpādīnāntādṛśatvādhyavasāyepi tādṛśatvambhavati | dhūmakṣaṇajanyasyāpi dhūmakṣaṇasyānyo dhūmakṣaṇajanya eva dhūmakṣaṇastādṛśo bhavati nānyaḥ | tasmāttādṛśādeva tādṛśotpattiriti kuto vyabhicāraḥ | tena |

[101,2]

"kṣaṇikatve kathambhāvāḥ kvacidāyattavṛttayaḥ | prasiddhakāraṇābhāve yeṣāmbhāvastatonyataḥ || tataścānagnito dhūmād yathā dhūmasya sambhavaḥ | śakramūrdhnastathā tasya kena vāryeta sambhava iti || "

[101,3]

nirastaṃ | prathamasya hyagnijanyasya dhūmakṣaṇasyāparognijanya eva dhūmakṣaṇastādṛśo dhūmakṣaṇajanyasya dhūmakṣaṇasya dvitīyasyānyo dhūmakṣaṇajanya eva dvitīyo dhūmakṣaṇastādṛśo bhavati | tathā tṛtīyādikṣaṇeṣvapīti kṣaṇāpekṣayāpyavyabhicārastādṛśasya |
etamevāha | "tādṛśāddhi bhavaṃstādṛśaḥ syāt | anyādṛśādapya"vahnisadṛśādapi "yadi tādṛśo bhaved" vahnijanitadhūmatulyasvabhāvo bhavet | "tacchaktiniyamābhāvāt" |
sadṛśāsadṛśayoḥ kāraṇayoryā śaktistasyā yo niyamaḥ sadṛśī sadṛśameva janayatyasadṛśī vilakṣaṇamiti tasyābhāvāt kāraṇānna "hetubhedaḥ" kāryasya "bhedaka iti" kṛtvā'"kāraṇamviśvasya vaiśvarūpyaṃ" syāt | yataḥ kutaścitkāraṇādutpatternāhetukatvamiti cedāha | "sarvaṃ vā sarvasmā"dityādi | aśaktādapi cedutpattiḥ "sarva sarvasmājjāyeta" |
na caivaṃ | "tasmā"dityādi | tanna dhūma iti | taditi tasmād | yata utpadyamāno "dhūmo dṛṣṭaḥ" sa "dṛṣṭākāro" vahniḥ | tadvi"jātīyā"davahnerityarthaḥ ||

[102,1]

"tathā ce"tyahetukatve sati "nityaṃ sattvamasattvamvā" dhūmasya syāt | kiṅkāraṇam | "aheto"rbhāvasya svaniṣpattāva"nyānapekṣaṇā"t | kāraṇāntarānapekṣaṇāt | kāraṇāntarānapekṣatvepi kādācitkaṃ svabhāvato bhaviṣyatīti cedāha | "apekṣāto" hīti |

[102,2]

etaduktambhavati | aniṣpannasyāsattvādeva kathaṃ svabhāvataḥ "kādācitkatvaṃ" |
niṣpannasya tvasti svabhāvaḥ kevalaṃ saiva niṣpattiḥ kathaṃ kvacid bhavatīti codyate | "sa hī"tyādimaitadeva vyācaṣṭe | "na kadācinna bhave"t sarvakālambhavet |
kiṅkāraṇa"ntadbhā"ve dhūmasvabhāvasya bhāve | kāraṇānapekṣatvena "vaikalyābhāvāt |
iṣṭakāla"vat | "tadāpi ce"ti dṛṣṭakālepi dhūmo na bhavet | dhūmā"bhāvakālāviśeṣāt" |

[102,3]

paścādarddhamvibhajannāha | "apekṣayā hī"ti | yogyadeśakālāpekṣayā | yasmāt kāryasya yau "bhāvābhāvakālau tayo"ryathākrama"ntadbhā"vasya kāryotpādasya ye "yogyatāyogyate" tābhyāṃ "yogāt" | kālagrahaṇamupalakṣaṇaparamevaṃ deśadravyayorapi vācyaṃ | athaivaṃ neṣyate | tadā tulye yogyatāyogyate yayoḥ kāryabhāvābhāvavato"rdeśakālayo"stayo"stadvattetarayorniyamāyogāt" | kāryakālasyaiva tadvattā | kāryavattā | tadanyasyetarā |
akāryavattetyasya niyamasyāyogāt | dvāvapi tau kāryabhāvābhāvakālau kāryavantau syātāṃ yogyatāsādṛśyāt | na vā | tulyatvādayogyatāyāḥ | tasmāt tadbhāvakālasyaiva yogyatā | tāṃ vāpe"kṣamāṇa" ||

[102,4]

bhavatu nāmeṣṭasya deśakālāderyogyatā | na tāvatā hetubhāva ityata āha | "sā ce"tyādi | yata evamahetutve nityaṃ sattvāsattvaṃ syānna ca bhavati |

[102,5]

"tasmādi"tyādi | yat"parihāreṇa" pravarttate tadanapekṣaḥ | yatra ca varttate tatsāpekṣaḥ |
yadi nāma kvacid deśādau vṛttastathāpi katha"ntatsāpekṣa iti" cedāha | "tathā" hīti | "tathā vṛtti"rityekaparihāreṇānyatra vṛttiḥ || deśādikama"pekṣata eva" bhāvaḥ | tena tu deśādinā na tasyopakāraḥ kriyata iti cedāha | "tatkṛtopakāre"tyādi | tanniya"yamāyogāditi" | tasminnaiva deśādau tena na bhāvyamiti niyamāyogāt | "tadi"ti tasmād | deśakālagrahaṇamupalakṣaṇaṃ dravyasyāpi parigrahaḥ | "yatre"ti deśādau "dṛṣṭaḥ sakṛ"diti | yathoktena pratyakṣeṇa yeṣāṃ "sannidhā"ne dṛṣṭasteṣāmevānyata"ravaikalye ca" punarna "dṛṣṭaḥ |
anya"theti yadi tajjanyosya svabhāvo na syāt | "sa" iti dhūmastatpratiniyatognyādikasāmagrī — hi yataḥ | agnera"nyatra kathambhavennai"va bhavet | "bhavan vā na dhūmaḥ syāt" |
yasmāt "tajjanito" hyagnijanito hi "svabhāvaviśeṣo dhūma" iti | "tathā heturapi"
vahnista"thābhūtakāryajananasvabhāvo" dhūmajananayogyatāsvabhāvo | dhūmarahitāvasthāyāmapyastyeva yogyatā kāraṇabhūteti | tena nā'vyāpi lakṣaṇaṃ | evamagnidhūmayoḥ parasparāpekṣayā niyatasvabhāvatve pratyakṣavyavasthāpite |

[103,1]

"yadi tasya" dhūmasyāgne"ranyatopi bhāva" iṣyate "tadā na sa" dhūmajananaḥ "svabhāvastasyā"vahneḥ | tathā hyanagneryadā dhūmasyotpattistadānagnereva dhūmajananaḥ svabhāvo jātaḥ |
yaścānagneḥ svabhāvaḥ sa kathamagneḥ syāt | tataścādhūmajananasvabhāvatvādagneḥ"sakṛdapi na dhūmaṃ janayet" | dhūmasyāpi dhūmasvabhāvatā na syādityāha | "na ce"tyādi | agneranyato bhavanna vā sa "dhūmaḥ" | kiṃ kāraṇam | "adhūmajananasvabhāvā"danagne"rbhāvā"dutpatteḥ | "tatsvabhāvatve cā"nagnerapi dhūmajananasvabhāvatve cābhyupagamyamāne | "sa evā"gnirdhūmajanakarūpatvādasya ityanena dvāreṇā"vyabhicā"ro dhūmasya ||

[103,2]

sukhagrahaṇārthaṃ "agnisvabhāva" ityādi ślokadvayamāha |

[104,1]

"agnisvabhāva" iti dhūmajananasvabhāvo "yadī"tyarthaḥ | "agnireva sa śakramūrddhā"
dhūmajananasvabhāvatvāt | "athānagnisvabhāvosau" śakramūrddhā | "tatre"ti śakramūrddhani |
kasmānna bhavedityāha | "dhūme"tyādi | hi yasmāt | "dhūmahetusvabhāvo" yasyeti vigrahaḥ |
kuta etat taccha"ktibhedavā"n | tayā dhūmajanikayā śaktyā karaṇabhūtayā vastvantarāt khadyotāderbhedavān visadṛśaḥ | "adhūmaheto"rityavahnisvabhāvād "dhūmasya bhāve"
utpāde'bhyupagamyamāne "sa" dhūmaḥ "syādahetukaḥ" | yathoktaṃ prāk ||

[104,2]

"kathami"tyādi paraḥ | "idānī"mityekasya dhūmādervijātīyādutpattyanabhyupagame | "kathambhinnāt" parasparavijātīyāt | "sahakāriṇaḥ" sakāśādekasya "kāryasyotpattiḥ" |
kathamityāha | "yathetyā"di | ādiśabdād ālokamanaskārādayaḥ | evañca sati cakṣuḥsvabhāvādapyutpadyate "vijñā"namacakṣuḥsvabhāvādapi rūpamanaskārāderna cedamahetukaṃ |
evaṃ dhūmopyagnerutpadyatāmanagneśca śakramūrdhnaḥ | na cāhetuko bhaviṣyatīti codako manyate |

[104,3]

"na vai kiṃci"dityādinā pratividhatte | cakṣurādiṣu "tatsvabhāvaṃ" janakasvabhāvaṃ sade"kaikaṃ" parasparānapekṣaṃ na vai "janakaṃ" | yadi hi syāt tadā pratyekaṃ kāraṇavyabhicārādahetukaṃ syāt | "kintu sāmagrī janikā | tatsvabhāvā" janakasvabhāvā | sāmagrī janiketyetāvataiva tatsvabhāvatvaṃ labdhamatatsvabhāvasyājanakatvāt tatkiṃ svabhāveti pṛthagucyate || satyaṃ kintvavadhāraṇārthamuktaṃ | sāmagryavasthāyāmeva tatsvabhāvatā | na pūrvanna paścānna pṛthagiti | svahetusāmarthyaniyatasannidhītyekasmin kārye samastāvanye kāraṇāni heturiti samudāyārthaḥ |

[104,4]

kecittu vā śabdaṃ paṭhanti | sāmagrī janikā tatsvabhāvā veti | atra tu vāśabdasya na kiṃcit prayojanamityapapāṭha evāyaṃ | yadi sāmagrītyuktvā sāmagryantarādapi cakṣurvijñānaṃ syāttadā bhinnādutpāderahetukatvambhavet | saiva sāmagr"yanumīyate" | kāryeṇa na pratyekaṃ kāraṇādanyato nāsti vyabhicāra iti bhāvaḥ |

[104,5]

syādetada agnyādisāmagrayā ādya eva dhūmakṣaṇo janito na ca tasya liṅgatvantasyāniścayāt | yaśca dhūmapratibandho gṛhyate sa pūrvadhūmahetureva |
kathantatognyādisāmagryā anumānamityata āha | "saiva ce"tyādi "kārya"prabandhasya"svabhāvasthiteḥ | āśraya" ādyaṃ kāraṇaṃ | sāmagrīmantareṇa dhūmasantānasyaivābhāvāt |
tato dhūmasantānamagnikāryatvenaikīkṛtya dahanādisantateḥ kāraṇabhūtāyā anumānaṃ |
na hi kṣaṇavibhāgenārvāgdarśanasya vyavahāraḥ sambhavatīti |

[105,1]

syādetad | atīva eva vahniranumīyate | na ca tenārthakriyārthinaḥ kiṃcit prayojanamityetadapi codyamānenaiva parihṛtaṃ | tadā cāyamarthaḥ | saiva ca sāmagrī prabandhena pravarttamānā kāryasvabhāvasthiteḥ kāryaprabandhavṛtterhetuḥ pūrvapūrvamagnyādikṣaṇaṃ pratītyottarottarasya dhūmakṣaṇasyotpatteḥ | na hyayaṃ niyamo yadeka eva dhūmakṣaṇogninā janyo nāpara iti | yāvadindhanasya na sarvathā bhasmībhavanantāvad dhūmakṣaṇānāmutpattiraviruddhā | tasmāduttarottaradahanakṣaṇajananamarthenaprabandhapravṛttenāgninā yathābhūto dhūmaprabandho janitaḥ pratyakṣāvadhāritastathābhūtamanyatrāvadhāryārthakriyāsamarthadahanasantānasyānumānantadarthino na viruddham | anya eva ca svabhāvo vicchinnadahanasantānasya dhūmasyānya eva vicchinnadahanasantatervāsagṛhādisthasya | sphuṭaśca tayorbhedamavadhārayati loka iti kuto vyabhicāraḥ ||

[105,2]

athavā'nyathā vyākhyāyate |

[105,3]

nanu sāmagrī samagrebhyonyā | tasyāścaikatvād ekameva kāryamutpadyate'nyathā samagrāṇāṃ pratyekaṃ sāmarthyāt kāryabahutvamparyāyeṇa caikakāryajanakatvaṃ syānna ca bhavati | tasmāt kathamekajanakatvamityāśaṃkyāha |

[105,4]

"saiva ce"tyādi | saiva ca "sāmagrī"ti samagrā eva sāmagrī śabdenocyante | kiṃ kāraṇaṃ | "svabhāvasthityā" svarūpasannidhānena "kāryasyāśrayo" bhavati yataḥ |

[105,5]

evammanyate | yadi sāmagryā eva kāryotpattistadā samagrāṇāmakārakatvaṃ syāt |
tathā ca pratītibādhā | samagrāṇāmapi kārakatve sutarāṃ kāryabahutvaṃ syāt | paryāyeṇa caikakāryajanakatvaṃ syāt | na ca sāmagrībalātteṣāmekarūpatā | sāmagryā evābhāvaprasaṅgāt | tasmāt te samagrāḥ svahetubhya evaikakāryakaraṇe niyatā utpannāḥ sāmagrīśabdenocyante | na ca bahūnāmekakāryakaraṇe bādhakamasti | na cāsmākaṅkāraṇameva kāryo bhavatīti mataṃ yenānekasyaikakāryatvamvirudhyeta | yathā caikakāryaṃ tyeprakasya prāgbhāva eva kāraṇatvandṛṣṭatvāt tathānekasyāpi | yathā vā ta eva samagrāḥ saṃyogalakṣaṇāmekāṃ sāmagrīñjanayanti | tathaikamapi kāryaṃ kinna kurvantīti |

[106,1]

yatkiñcidetat | yataśca sāmagrījanikā"'ta eva sahakāriṇāmaparyāyeṇa jananaṃ" |
paripāṭyā jananaṃ nāstītyarthaḥ |

[106,2]

"yadapī"tyādinā "vijātīyā"dutpattimāśaṃkya pariharati | nānyādṛśāttādṛśantasyo"tpatti"riti yaduktantadevātra darśayatītyarthaḥ | ādiśabdād gośṛṅgāccharo gomayād vṛścikaḥ | "tatrāpī"ti vijātīyāt kāryotpattāvapi | "tathābhidhānepī"ti vijātīyotpannasya śālūkādeḥ śālūkādirityabhidhānepi "svavījā"cchālūkādilakṣaṇāt "prabhava" utpattirya"sya" tasmāt svavījaprabhavācchālūkādeḥ sakaśāda"styeva svabhāvabhedaḥ" | kiṅkāraṇaṃ | "hetusvabhāvabhedāt" | hetoḥ sāmagrīdvayalakṣaṇasya svabhāvabhedāt | "bījā"t "kandā"ccod"bhavo" yasyāḥ kadalyāḥ sā tathā | sā ca hetutvabhedāt parasparabhinnā |

[106,3]

na cāyambhedaḥ sādhanīya ityāha | "sphuṭa"mityādi | vivecayati bhede vā bhāvasyeti || "suvivecitākāraṃ" bhrāntihetubhyaḥ sadṛśākārebhyo vibhāgena niścitākāraṃ ||

[106,4]

tadbhāva eva bhāvo'nvayaḥ | tadabhāve cābhāva eva vyatirekaḥ | anvayo vyatirekaścā"nvayavyatirekantasmā"t | yaḥ kāryasvabhāvo "yasyā"nuvarttanīyasya kāraṇasyānuva"rttako dṛṣṭastasyā"nuvarttakasya "svabhāvastaddhetuḥ" sonuvarttanīyaḥ kāraṇāt — sā heturyasyeti vigrahaḥ | yadā tu kāraṇāpekṣayocyate tadā svabhāvastasyānuvarttanīyasyāgnyādestaddhetustasya kāryābhimatasya dhūmāderhetuḥ | yataścaivaṃ paramparāpekṣayā kāryakāraṇayoḥ svabhāvaniyamaḥ | "ataḥ" kāraṇād "bhinnā"d vijātīyānna "sambhavaḥ" |

[106,5]

"tasmāt sakṛdapi darśanādarśanābhyāmi"ti yathoktābhyāṃ | pratyakṣānupalambhābhyāṃ"kāryakā"raṇa"bhāvasiddheḥ" kāraṇād bhavati | "tataḥ" kāryakāraṇabhāvasiddhitaḥ "tatpratipa"ttiranvayaṃ vyatirekapratipatti"rnānyatheti" kāryakāraṇabhāvaniścayantyaktvā kevalābhyāndarśanādarśanābhyāṃ nānvayavyatirekayoḥ pratipattiḥ | kiṅkāraṇaṃ | "niḥśeṣidarśanādarśanāyattatvād" darśanamātrapratibaddhāyā anvayavyatirekapratipatteḥ | evaṃ hi darśanamanvayaṃ sādhayati yadi niḥśeṣe sapakṣe hetordarśanaṃ syāt | evamadarśanamapi vyatirekaṃ sādhayet |
yadi "niḥśeṣe" sādhyavyatireke hetoradarśanaṃ syāt || yathaikatra dhūmavyaktau sakṛdapi kāryatvasiddhyā sarvatra tathābhāvaḥ | evaṃ kvacit sapakṣāsapakṣayordarśanādarśanāt sarvatrānvayavyatirekaniścayo bhaviṣyatītyapi mithyā | yasmāt "kvacid" amūrtatve ākāśādigate "nityatvasya darśane" | paraprasiddhyā caitaducyate | "anyatra" sukhādau | "anyathetya"nityatve hetoramūrttatvasya "dṛṣṭeḥ" kāraṇādekatra darśanaṃ na sarvatra tathābhāvasādhanamato darśanamanvaye vyabhicāri | tathā "kvacid" ghaṭādau "nityatvābhāvepyadṛṣṭa"syāmūrttatvasya punarnityatvābhāva eva sukhādau "dṛṣṭe"rato vipakṣaikadeśādarśanamasādhanaṃ vyatirekaniścaye tasmāddhetuphalabhāvaniścayādevānvayavyatirekayorniścayaḥ ||

[107,1]

"svabhāva" ityādi paraḥ | idānīmiti kāryahetāvavinābhāve sādhite saṃprati"svabhāva"hetau "kartha" sādhyenā"vinābhāvaḥ" |

[107,2]

nanu "svabhāve" bhāvopi "bhāvamātrānurodhini" heturityādinā prāgeva svabhāvahetāvavinābhāvaḥ sādhitaḥ |

[107,3]

satyaṃ | evantu manyate | yathābhūte svabhāve tanmātrabhāvinyavinābhāvo varṇṇitastatra pratijñārthaikadeśatā prāpnotīti | siddhāntavādyapyanantareṇānyāpohaprasādhanena pratijñārthaikadeśatāparihārammanyamānaḥ tanmātrānurodhinyevāvinābhāvaṃ pūrvoktamanuvadati | "svabhāvepyavinābhāva" ityādi | svabhāvepi svabhāvahetāvapyavinābhāvaḥ | kasmin sādhye | bhāvamātrānurodhini | "yo hī"tyādyasyaiva vyākhyānaṃ | "avinābhāvo bhāvasye"ti kṛtakatvādeḥ | yasmāt "tadabhāve bhāvamātrānurodhi"sādhyadharmā"bhāve bhāvas"ya hetutvenopāttasyā"bhāvaḥ syātḥ" | kiṃ kāraṇaṃ | sādhyasādhanayo"rabhedataḥ" | abhedameva ya "eve"tyādinā vyācaṣṭe | "ya evā"nityādiko"bhāvaḥ" kṛtaka"bhāvamātrānurodhī — svabhāva ityucya"te "sa eva sva"yamanyanimittānapekṣatayā "vastutaḥ" paramārthato "bhāvaḥ" kṛtakatvaṃ "sa ca" bhāva "ātmānaṃ" svabhāvabhūtamanityatva"mparityajya kathambhavet" |

[108,1]

"ya eva tarhī"ti paraḥ | "pakṣanirdeśaḥ pratijñā" | tasyā "artho" dharmadharmisamudāyastasyai"kadeśaḥ" sādhyadharmātmako "hetuḥ syāt" | tathā hi yāvaduktamanityaḥ śabdo'nityatvāditi tāvad anityaḥ kṛtakatvāditi tathā cāsiddho heturiti bhāvaḥ |

[108,2]

naiṣa doṣa iti si ddhā nta vā dī | "yasmāt sarve bhāvā" ityādi | atra prathamayā kārikayā dharmakalpanābījaṃ | dvitīyayā dharmakalpanā | tṛtīyayā pratijñārthaikadeśatāparihāraśca kathyate iti samudāyārthaḥ | "sarve bhāvāḥ svabhāvaparabhāvābhyāṃ vyāvṛtti"mbhajanta iti ghinuṇ | sarvabhāvāḥ "svabhāvena" svarūpeṇa na pararūpeṇa sajātīyād vijātīyācca vyāvṛttāḥ | "svasvabhāvavyavasthiteḥ" | svasmin svabhāve'vasthānāt |

[108,3]

nanvaśvādibhyo gaurjātyā bhinnaḥ | viṣāṇī gaurdravyeṇa govyaktyantarād bhinnaḥ |
śuklo gaurguṇena viṣāṇino govyaktyantarād bhinna iti | evamādiparamāṇvanto bhedo jātyādiviśeṣaṇakṛtaḥ sarvabhāvānāṃ na svabhāveneti |

[108,4]

atrocyate | na jātyādinā tāvad bhāvānāmabhinnānāmbhedaḥ kriyate | bhinnābhinnabhedakaraṇe tatra tasyākiñcitkaratvāt | nāpi bhinnānāmvaiyarthyāt | nāpyeṣāmbhedavyavahāraḥ kriyate svarūpabhinnānāmpratyakṣe'vabhāsādeva bhedavyavahārasiddheḥ |

[108,5]

kiñca | jātyādīnāmanyonyantadvataśca sakāśād bhedo nānyato jātyāderanavasthāprasaṅgāt | svarūpeṇa ca bhede bhāvānāmevāsau kinnābhyupagamyate kiṃ jātyādikalpanayā |

[109,1]

yopi di ga mba ro manyate | "sarvātmakamekaṃ syādanyāpohavyatikrame" |
tasmād bheda evānyathā na syād anyonyābhāvo bhāvānāṃ yadi na bhavediti |

[109,2]

sopyanena nirastaḥ | abhāvena bhāvabhedasya karttumaśakyatvāt | nāpyabhinnānāṃ hetuto niṣpannānāmanyonyābhāvaḥ sambhavati | bhinnāścet niṣpannāḥ kathamanyonyābhāvaḥ sambhavati | bhinnāścen niṣpannāḥ kathamanyonyābhāvakalpanetyuktaṃ |

[109,3]

nanu sarve bhāvā bhinnā iti yadyetadanumānavṛttantadāśrayāsiddho hetuḥ sarvabhāvānāṃ pratyakṣāviṣayatvād | ata eva naitat pratyakṣavṛttaṃ parāmṛśyate |

[109,4]

anyastvāha | yadyapi bhāvāḥ svabhāvena bhinnāsteṣāntu jātyādayo dharmāssantyeva pratīyamānatvāt | tathāpi nirvikalpakantu vijñānaṅgavādiṣu sattāmātraṃ gṛhvāti na bhedaṃ | anyasmād viśeṣagrahaṇameva hi bhedagrahaṇamviśeṣaśca nāvikalpya gṛhyata iti savikalpakasya viṣayo na nirvikalpasya | taduktaṃ ||

[109,5]

"viśeṣāstu pratīyante savikalpakabuddhibhiḥ | te ca kecit pratidravyaṃ kecid vahuṣu saṃsthitāḥ || tānakalpayadutpannaṃ vyāvṛttānugamātmanā | gavāśve copajātantu pratyakṣanna viśiṣyata iti | "

[109,6]

tasmānna nirvikalpake pratyakṣabhedāvabhāsa iti |

[109,7]

yopyāha | savikalpakenāpi bhedo na gṛhyate'nyonyābhāvagrahaṇanimittako hi bhāvānāṃ bhedagrahonyonyābhāvaśca bhedo na cābhāvaḥ | pratyakṣagrāhyo | na hi gavyaśvostīti pratyakṣaṃ paricchinattyataḥ sattāmātrasyaiva grāhakaṃ pratyakṣamiti |

[109,8]

taduktaṃ ma ṇḍa ne na ||

[109,9]

"āhurvidhātṛ pratyakṣaṃ na niṣeddhya vipaścitaḥ | naikatva āgamastena pratyakṣeṇa virudhyata iti | "

[109,10]

tadetadubhayamapyayuktaṃ | sattāmātrasyāpratibhāsanāt | gavāśvādīnāṃ svasvarūpeṇaiva pratibhāsanāt | taduktaṃ ||

[109,11]

"tattvayuktampratidravyaṃ bhinnarūpopalambhanāt | na hyākhyātumaśakyatvād bhedo nāstīti gamyata iti | "

[109,12]

yopyāha | bhāvānāmbheda eva nāsti | tathā hi goraśvānutpāde yādṛśaṃ svarūpamaśvotpādepi tādṛśameva nāparamadhikaṃ kiñcijjātamiti kathamato bhedaḥ | bhavatu vā bhedo nāsau pratyakṣagrāhyo'smādayambhinna iti | evaṃrūpasya vyāpārasya pratyakṣe'bhāvāt | yadāha | na hīdamiyato vyāpārān karttuṃ samarthamiti |

[110,1]

sopi nirastaḥ | gavāśvādīnāṃ svasvarūpeṇotpattireva bhedaḥ | te ca svasvarūpeṇa pratyakṣevabhāsante | tathāvabhāsaśca loke bhedāvabhāsa iti yatkiñcidetat | tasmāt purovasthiteṣu svasvabhāvavyavasthiterityasya hetoḥ | pratyakṣeṇa bhedaṃ pratipadyamānaḥ sarvopasaṃhāreṇa pratipadyate'taḥ sarvabhāvā vyāvṛttibhāgina iti vyāptigrahaṇapramāṇaphalamiti | yataśca jātyādayorthāntarabhūtā na santīti pratipādayiṣyate | ataḥ pāramārthiko dharmadharmibhāvo nāstītyuktambhavati |

[110,2]

nanu sāmānyayogāt sajātīyā ucyante | yadi ca sāmānyannāsti kathaṃ sajātīyād vyāvṛttirityucyate |

[110,3]

naitadasti | na samānānāmutpannānāmbhāvānāṃ sāmānyayogāt samānarūpatā svahetubhya eva tathāniṣpannatvāt |

[110,4]

tena yadu dyo ta ka re ṇo cyate | "na gavi gotvaṃ yena gotvayogāt prāg gaurevāsāviti vyarthaṃ gotvaṃ syād | api tu yadaiva vastu tadaiva gotvenābhisambadhyate |
gotvayogāttu prāg vastu na vidyate | na cāvidyamānaṅ gauriti vā'gauriti vā śakyaṃ vyapadeṣṭumi"ti |

[110,5]

tannirastaṃ | yadaiva vastu tadaiva tasya gorūpatayā niṣpannatvāt kiṃ gotvayogena |
nāpyasamānānāṃ sāmānyayogāt samānarūpatā | teṣāṃ sāmānyasyaivābhāvāt | samānānāṃ ca bhāvaḥ sāmānyamityabhyupagamyate | sāmānyācca samānarūpatve bhāvānāmabhyupagamyamāne yāvanna sāmānyayogastāvanna samānā bhāvāḥ | yāvacca na samānāstāvanna sāmānyayoga ityanyonyāśrayatvaṃ syāt | tasmāt svahetubhya eva samānā utpannāḥ | tena |

[110,6]

"śāvaleyācca bhinnatvaṃ bāhuleyāśvayossamaṃ | sāmānyaṃ nānyadiṣṭaṃ cet kvāgopohaḥ prakalpyatāmiti | "

[110,7]

nirastaṃ | sāmānyeṣvevāgopohaprakalpanāt | asamānānāṃ cāpohyātmatayā prakalpanāt |

[110,8]

yadapyuccate | samānā iti pratibhāsādeva nirvikalpake jñāne sāmānyapratibhāsonyathā bāhuleyāśvavat | śāvaleyabāhuleyayorapi vailakṣaṇyapratītiḥ syāt sarvātmanā bhedād | bhavati ca samānā iti pratītistasmādasyaiva sāmānyamiti |

[110,9]

taduktaṃ | nirvikalpakabodhena dvyātmakasya vastuno grahaṇamiti | yadvā savikalpake na cet sāmānyaṃ gṛhyate | nirvikalpakenāpi gṛhītameva | savikalpābhinnapratibhāsatvāt | tathā hi | ya eva śāvaleyādayo gauriti jñānena gṛhyante |
ta eva nirvikalpake jñāne pratibhāsante kevalamekantānavikalpya gṛhṇātyanyad vikalpyeti tayoḥ svarūpabhedo na pratibhāsabhedaḥ | tasmānnirvikalpakepi jñāne sāmānyaṃ pratibhāsata iti |

[111,1]

tadapi nirastaṃ | svahetubhya eva keṣāñcit samānānāṃ pratibhāsanāt | sāmānyasya ca vyaktiparatantraṃ svarūpaṃ na ca nirvikalpakaṃ jñānaṃ pāratantryamvastuno gṛhṇāti |
svātantryeṇa vastugrāhitvāt tatkathaṃ sāmānyagrāhakamucyate | anugatasya ca rūpasya pratyekavad yugapad bahuṣvapratibhāsanāt | ata eva vikalpaḥ samāneṣvekāntabhinneṣu nirvikalpakapratyakṣabādhitamanugatākāraṃ gṛhṇan bhrānto bhavati | nirvikalpakagṛhītasāmānyagrāhī vā'pramāṇaṃ syād gṛhītagrāhitvāt | atha vikalpya grāhitvād agṛhītagrāhitvaṃ smṛtyāderapi tarhi smaryamāṇaviṣayatā gṛhītagrāhitvanna syāt | atha jātyādiviśiṣṭavastugrāhitayā vikalpasyāgṛhītagrāhitvamevamapi yadi jātyādiviśiṣṭatvamvastunaḥ pāramārthiko dharmastadā nirvikalpakenāpi gṛhītameveti kathamagṛhītagrāhitvam | atha kalpikastadā tadgrāhakasya kathaṃ prāmāṇyamāropitārthatvāt | tasmānnāstyeva jātyādiriti sthitaṃ |

[111,2]

kathantarhi bhāvā vyāvṛttibhāgina ityucyante | kalpitadharmadvāreṇāyaṃ vyapadeśa ityadoṣaḥ | ataḥ |

[111,3]

"agonivṛttiḥ sāmānyaṃ vācyaṃ yaiḥ parikalpyate | gotvavastveva tairuktamagopohagirā sphuṭamiti | "

[111,4]

nirastaṃ | pāramārthikasya gotvasya niṣedhaḥ kriyate na tu kalpitasyeti vakṣyati |

[111,5]

yadi paramārthiko dharmadharmibhāvo nāsti kathantarhi kṛtakaḥ śabdo nitya iti buddhīnāmbhedaḥ śabdaikasvarūpaviṣayatvāt |

[111,6]

"atha nirviṣayā etā vāsanābījamātrataḥ | pratipattiḥ pravṛttiśca bāhyertheṣu kathambhavet | "

[111,7]

atha bāhyādhyavasāyāt pravṛttirevamapi kṛtakatvasya yovasāyaḥ sa evānityasyābhedāditi kathambuddhibhedaḥ | kṛtakānityayorabhedādeva tadanubhavāhitavāsanābhedasyābhāvānna tattvato buddhibheda ityatrāha |

[111,8]

yasmādityādi | yasmāt sarvasmāt sarvabhāvā vyāvṛttāsta"smād yato yato"
nityākṛtakādeḥ śabdādīnā"marthānāṃ vyāvṛttistannibandhanāḥ" | vyāvṛttyāvadhivyāvṛttinibandhanā "dharmabhedā" anityakṛtakādayaḥ "kalpyante" vikalpairāropyante | kimviśiṣṭās"tadviśeṣāvagāhinaḥ | tasya" svalakṣaṇasya ye "viśeṣā" akṛtakādivyāvṛttirūpalakṣaṇāstada"vagāhinaḥ" | tadavagāhanaśīlāstadabhedāvabhāsanaśīlā ityarthaḥ |

[112,1]

etaduktambhavati | akṛtako na bhavatītyanena dvāreṇa prabodhitāyā eva kṛtakavikalpavāsanāyā eṣā prakṛtiryatastato vikalpa utpadyamānaḥ kṛtaka iti svākārābhinnaḥ sa kṛtakavyāvṛttameva śabdasvalakṣaṇaṃ pratipadyate na tvanitya iti | tathā nityo na bhavatītyanenāpi dvāreṇa prabodhitāyā evānityavāsanāyāḥ sāmarthyaṃ yattato vikalpa utpadyamāno'nitya iti svākārābhinnaṃ nityavyāvṛttameva śabdasvalakṣaṇaṃ pratipadyate na tu kṛtaka iti | tena buddhibhedo bhavati | yataśca bādhyamānatvād vikalpapratibhāsyartho bāhyo na bhavatyato vāsanāvaśādeva bāhyāvabhāso vikalpastena vikalpasya bāhyarūpa eva pratibhāsamānorthaḥ svākāra ucyate | na tu svākāre bāhyāropaḥ sādṛśyāt | yadāha | nāmanimittaprakaraṇe |

[112,2]

sārūpyād bhrāntito vṛttirarthe cet syānna sarvadā | deśabhrāntiśca na jñāne tulyamutpattito dhiyaḥ |

[112,3]

tathāvidhāyā bāhyārthapratibhāsāyā iti |

[112,4]

etena yaducyate | "yadvāhyātyantavisadṛśasya svākārasya tādrūpyagrahaṇantadanyanivṛttikṛtasādṛśyaparaṃ | yathā ghaṭavisadṛśopi paṭo vṛkṣābhāvaviśiṣṭo'vadhāryamāṇo yamapyavṛkṣa iti ghaṭasadṛśovadhāryate | vṛkṣavyāvṛtterghaṭapaṭayostulyatvāt | tathā vikalpaviṣayo'tyantaṃ vāme visadṛśopi vāme'vadhāryate'nyanivṛttikṛtasārūpya grahaṇādi"ti |

[112,5]

tadapāstaṃ | svahetuta eva bāhyābhāsāyā vikalpabuddherutpatteḥ | na cāsadṛśānāmanyanivṛttyā sādṛśyaṃ kriyate | tatra tasyā bhedābhedasādṛśyakaraṇe'kiñcitkaratvāt |
na cānyanivṛttiḥ sadṛśī vidyate | sadṛśānāmapi kathamanyanivṛttyā sādṛśyaṃ kriyate svarūpeṇaiva sādṛśyāt | nāpi pūrvaṃ svākārapratibhāsaḥ paścāt tatrānyanivṛttikṛtasādṛśyagrahaṇaparo bāhyāropaḥ pratibhāsate | na hi marīcikāyāṃ pūrvaṃ svarūpāpratibhāsesati sādṛśyagrahaṇahetuko jalāropaḥ sambhavati | bāhyāropācca pūrvaṃ na svākāro grāhyāroposti | vikalpasyaivābhāvāt | bhāve bodhaikarūpa evāsāviti na bāhyasadṛśaḥ |
tataścānyanivṛttikṛtasādṛśyābhāvāt kathambāhyarūpaḥ pratīyate | anumānasya tu nānyanivṛttigrahaṇapūrvikā pravṛttirliṅgasya tayā saha sambandhāt siddheḥ | yadā ca tadviśeṣāvagāhitvamvikalpānāṃ pratīyate tadā vidhirūpeṇaiva pravṛttirvastusvarūpasya vidhoyamānatvenādhyavasāyādarthādanyanivṛttiḥ pratīyate | tena vidhireva śabdārthosmākamapi | bāhyatayā'ropitasya ca vidhipratiṣedhābhyāṃ sambandhaḥ |

[113,1]

nanu niyatarūpagrāhī vikalpaḥ pratibhāsate | tenetararūpaśūnyameva vikalpayanniyatamarthaṃ vikalpayati | tasmādyanniyatarūpāvadhāraṇantadanyanivṛttiviṣayantatkathamucyate vidhireva śabdārtha iti |

[113,2]

tadayuktaṃ | anyanivṛttimahaṃ vikalpayāmītyapratīteḥ | na ca sa vikalpaviṣayo yo na vikalpya pratibhāsate | yadi cetararūpanivṛttimeva vikalpayanniyatamarthamvikalpayati tadetaretarāśrayadoṣaḥ syāt | itararūpasyāpi niyatarūpatvenānyanivṛttidvāreṇa pratipattiprasaṅgāt | atha vidhirūpeṇetararūpaṃ vikalpayati na tarhi tadanyanivṛttyavadhāraṇapūrvakanniyatarūpāvadhāraṇaṃ |

[113,3]

na ca yathā sāmānyavantamarthampaśyāmīti nāsti jātitadvatorviśeṣyaviśeṣaṇabhāve pratibhāsaḥ | atha ca viśiṣṭapratyayānurodhāt sāmānyaviśiṣṭavyaktidarśanannaiyā yi kā dayaḥ kalpitavantastathā'nyair nivṛttimahamvikalpayāmītyapratītāvapi bāhyasadṛśāropānyathānupapattyānyanivṛttiparaṃ vikalpākāre bāhyarūpamāropyata iti yuktaṃ | sādṛśyamantareṇa vāsanābalādevādhyavasitabāhyarūpasya vikalpasyotpatteḥ |
yadāha | tadanubhavāhitavāsanāprabhavaprakṛteradhyavasitatadbhāvasvarūpaṃ | tathā vikalpavāsanāyāśca tādṛśī prakṛtiryadevameṣā pratibhātīti |

[113,4]

nāpi bāhyarūpāropakasya jñānasyānyavittikṛtasārūpyanimittatvepyanyanivṛttiviṣayatvaṃ | na hi marīcikāyāṃ jalajñānasya sādṛśyaviṣayatvamāropitajalaviṣayatvāt | na ca niyataṃ rūpaṃ bhāvānāmanyanivṛttyā kriyate | tasyā avastutvenākārakatvāt | svahetubhya eva ca tata utpatte |

[113,5]

nāpi niyatarūpāvadhāraṇantadanyanivṛttiviṣayaṃ niyatarūpaviṣayatvādasya |
ata eva na tadanyanivṛttipurassarameva dhāryate pratyakṣeṇaiva |

[113,6]

na ca tadanyanivṛttirarthāntarabhūtā yujyata iti vakṣyati | nāpi sā tattvānyatvābhyāmavācyā yujyate | evaṃ hyabhāva evāsyāḥ syācchaśaviṣāṇavat | na ca syāt pratyakṣagamyā nīrūpatvāt | nāpyanumānagamyā | sambandhābhāvena liṅgasyāsiddheḥ | nāpi niyatarūpānyathānupapattyā tatkalpanā | aniyatarūpāṇāmanyanivṛtterabhāvāt | niyatarūpāṇāṃ ca kathamanyanivṛttyā niyatarūpatvaṃ svahetubhya eva niyatarūpāṇāmutpatteḥ |
tasmānniyatarūpāvadhāraṇapurassaraivānyanivṛttiḥ pratīyate | tathā hi ghaṭa ityukte'ghaṭo na bhavatīti sāmarthyāt pratīyate'to vikalpakalpitaiveṣā na paramārthatosti |

[114,1]

tasmāt sthitametacchadbaliṅgābhyāmvidhirūpeṇa vastu pratipādyaterthādanyaniṣeghaḥ |
taṃthā ca vakṣyati "tadgatāveva śabdebhyo gamyate'nyanivarttanami"tyādi 1 | 128 |

[114,2]

tena yaducyate ku mā ri le na ||

[114,3]

"na tvanyāpohakṛcchabdo yuṣmatpakṣenuvarṇṇitaḥ | niṣedhamātrannaiveha pratibhāseva gamyate || kintu gaurgavayo hastī vṛkṣa ityādi śabdataḥ | vidhirūpāvasāyena matiḥ śābdī pravarttate || tasmādyeṣveva śabdeṣu nañyogasteṣu kevalaṃ | bhavedanyanivṛttyaṅgaḥ svātmevānyatra gamyata iti | "

[114,4]

etatsiddhaṃ sādhyate | vidhirūpasyāpi śabdārthasyeṣṭatvāt | kathantarhi paramatād bau ddha matasya bhedaḥ | kathaṃ vā śabdaliṃgayorapoho viṣaya ucyate ||

[114,5]

nanvastyeva mahān bhedaḥ paraiḥ pāramārthikārthaviṣayatveneṣṭasya vikalpasya bau ddhaiḥ kalpitaviṣayatveneṣṭatvāt | kalpitaścākāro'pohāśritatvādapoha ucyate | apohyate'neneti vā | anyanivṛttimātraṃ tvarthādākṣiptamapohanamapoha ityucyate |
svalakṣaṇaṃ tvapohyatesminnityapoha ucyate |

[114,6]

tasmādanyānyavyāvarttyavastuvyapekṣayā dharmāḥ kalpitabhedā vikalpairviṣayīkriyante | ato bhinnaviṣayā vikalpāstatsamānaviṣayāśca śabdā apyaparyāyā iti darśayitumāha | "tasmā"dityādi | yataścaivaṃ dharmabhedāḥ kalpyante "tasmādyaḥ" svalakṣaṇavi"śeṣo" vyāvarttanīyanityavyapekṣayā vyavasthāpito'nityalakṣaṇaḥ | "yena dharmeṇa"
yena śabdena | yathā'nityaśabdena | śabdopi dharmavācakatvād dharma ucyate | na sa "śakyastatonyena" | anityaśabdādanyena kṛtakādiśabdena | vyāvarttanīyāntaravastvadhikena pratyetuṃ | "tena bhinnā vyavasthitiḥ" | tena kāraṇena vikalpānāṃ naikaviṣayatvaṃ | śabdānāṃ ca na paryāyatvaṃ |

[115,1]

tena yaducyate | yayostādātmyanna tayorgamyagamakabhāvo yayośca vikalpitarūpayorgamyagamakabhāvo na tayoḥ sambandha iti |

[115,2]

tadapāstaṃ | akṛtakavyāvṛttasyaiva svalakṣaṇasya jñāpakahetvadhikārāt | kṛtaka iti jñātasya gamakatvāt tasya ca nityavyāvṛttavasturūpatvāt tādātmyaṃ |

[115,3]

"sarva eva" hītyādinā'dvai ta vā daṃ nirākurvan kārikārthamāha | svarūpe svātmani sthitiryeṣānte tathā | "sarva eva hi bhāvāḥ svarūpasthitayo nātmānaṃ pareṇa miśrayanti" |
ekīkurvanti | kiṅkāraṇaṃ | "tasya" miśrīkriyamāṇasya parasyā"paratvaprasaṅgāt" |
ātmatāpatteḥ |

[115,4]

syānmataṃ |

[115,5]

"sarvavastuṣu buddhiśca vyāvṛttānugamātmikā | jāyate dvyātmakatvena vinā sā ca na yujyate || "

[115,6]

ataḥ sāmānyātmakā viśeṣā viśeṣātmakañca sāmānyamityubhayarūpamvastvityatrāpyekasya vā rūpasya bhinnebhyo'bhedo bhinnasya caikasmādabhedaḥ | tatra prathamaṃ pakṣaṃ nirākarttumāha | "teṣāmiti" bhāvānā"mabhinna"mitye"kātmabhū"tamityavyatiriktaṃ "yadrūpaṃ"
svabhāvo "na tatteṣā"mbhāvānāmiti śakyamvaktuṃ | kasmātta"dānīnta"syetyapekṣyate |
tasyābhinnasya rūpasya "teṣāmabhāvāda"bhedādeva |

[115,7]

atha punarekasmād bhinnasyābhedastatrāpyāha | "tadeva hi syādabhinnasya bhāvāt" |
ekaṃ cedrūpaṃ pratipannābhāvastadevābhinnaṃ rūpanteṣāṃ syānna bhinnaṃ | kuta etat | tasyaivābhinnasya rūpasya bhāvāt |

[115,8]

atha syāt | teṣāmbhedopīṣyata evetyatrāha | tasmādabhinnātmanorthāntarasya"bhinnasya" nānārūpasyā"bhāvāt" |

[115,9]

atha syād | viśeṣasya yo bhedassa eva sāmānyasyābhedād | yadāha |
sāmānyasya tu yo bhedaṃ brūte tasya viśeṣato darśayitvābhyupetavya ityatrāpyāha | "taṃsyaiva ca punarbhedavirodhā"t | tasyaivaikasyānekatvāyogāt |

[115,10]

atha syād | viśeṣadvāreṇa sāmānyasya bhedo na svarūpastadānugatavyāvṛttarūpayoḥ parasparāsaṃśleṣādekāntena bhedaḥ syāt | tadāha | taccaikarūpaṃ "svātmani"
svasvabhāve "vyavasthitamamiśrameva" vyaktirūpeṇa | amiśre ca miśrarūpatayāpratītermithyātvameva |

[116,1]

atha kathaṃcit sāmānyasya vyaktyabhinnatvānnaitanmithyātvaṃ | tadāha |

[116,2]

"naitadaśvādibuddhīnāmadhyāropādyasambhavāt | sthitaṃ naiva hi jātyāderbhinnatvaṃ vyaktito hi na iti | "

[116,3]

tadayuktam | ekatvena yenaiva rūpeṇa bhinnantenaivāsyābhedo virodhānna caikasmin pramāṇe bhedābhedaṃ pratibhāsate | ekena ca bhedagrahaṇe sati yadyanyenābhedo gṛhyate kathantadgrāhakaṃ pramāṇaṃ bhrāntaṃ na syād | anyathā grahaṇāttasya caikarūpatvāt |

[116,4]

yadvā'miśraṇādevaikasya rūpasya sāmānyarūpatā na syādarthāntaratvād ghaṭavat |

[116,5]

u dyo ta ka rastvāha | "gavādiṣvanuvṛttipratyayaḥ piṇḍādivyatiriktanimittabhāvī | viśeṣattvānnīlādipratyayavat | tacca nimittaṃ samānavyaktikaraṇāta sāmānyamityucyate" |

[116,6]

atrāpi na tāvatsamānānāmarthāntareṇa samānarūpatā kriyate tathaiva niṣpannatvādapyasamānānāmiti darśayannāha | "arthāntaramiti sattā" gotvādikaṃ "na teṣāṃ"
vyaktibhedānāṃ "sāmānyamatadrūpatvāt" | teṣāṃ bhedānāmasamānarūpatvāt | samānānāṃ ca bhāvaḥ sāmānyamiṣyate |

[116,7]

athavā'tadrūpatvād vyaktibhyorthāntaratvādekatvavat | athārthāntaramapi "bahuṣu"
samavetamiti yadi tatteṣāṃ sāmānyaṃ | tadā "dvitvādikāryadravyeṣvapi prasaṃgo" dvitvamapi hyanekadravyasamavetam | ādigrahaṇād bahutvādiḥ | tathā saṃyogonekadravyasamavetaḥ |
kāryadravyaṃ cāvayavisaṃjñitamārambhakadravyeṣu samavetamato dvitvādiṣu sāmānyarūpatāprasaṃgaḥ | yasmin nārthāntare sati samānā bhedā bhavanti tadeva sāmānyaṃ na sarvamityatrāha | "na hi" | yasmāt "sambandhinānyenā"rthāntareṇaikatvalakṣaṇenā"nye'samānā" bhinnā na samānā naikīkriyante bhinnābhinnasamānabhāvakaraṇe tadanupayogāt | bhinnadeśādīnāṃ pratibhāsanācca kathaṃ samānā eva bhavanti | kevalaṃ"tadvanta" eka dharmavantaḥ "syu"rbhedāḥ | "bhūtāni" grahanakṣatrāṇi teṣāṃ "kaṇṭhe" dīrghā "guṇo"rccanārthaṃ nibadhyate | tenaikena kaṇṭhe guṇena yathā bhūtāni tadvanti na tvekībhavanti tadvadvyaktayopi |

[117,1]

nanu guṇasya mūrttatvād tadvattā pratītiryuktā | na vyaktiṣu sāmānyasyāmūrttatvāditi cet | na | tatsamavetatvasyeṣṭatvādarthāntarabhāvasya ca | yataścaikasambandhepi na samānā vyaktayastata eva "nābhinnapratyayaviṣayāḥ" ekākārajñānasyābhrāntasya na viṣayāḥ | "bhūtavat" | yathā bhūtānyaguṇasvabhāvāni naikaguṇākārapratyayaviṣayaḥ | tadvat | evantāvadanekasambandhepyarthāntaraṃ na teṣāṃ sāmānyaṃdvitvādiṣa prasaṅgaditi sthitaṃ | pratīyante ca samānā iti | tasmāt "tadātmā"na"meva" hi tayorbhedayorātmānameva | "ekarūpamidaṃ dvya"mityekāṃśena svagatena "saṃsṛjantī buddhiḥ sāmānyaviṣayā pratibhāsa"te | "naikasambandhināvitye"kena sāmānyena sambandhināvetāviti naivambuddhiḥ pratibhāsate yena sāmānyamarthāntarampramāṇasiddhaṃ syāt | "bhūta"vaditi vaidharmyadṛṣṭāntaḥ | yathā buddhirbhūtānyekena guṇena sambaddhāni gṛhṇāti naivamityarthaḥ |

[117,2]

yadvā yathā bhūtānyekasambandhīni tathā bhinnāvekasambandhināviti sāmānyaviṣayā buddhiḥ pratibhāsata iti naivaṃ |

[117,3]

atha syāt | sāmānyaṃ hi vyaktīnāmviśeṣaṇaṃ | viśeṣaṇaṃ ca viśeṣe svānuraktāṃ buddhiṃ janayatyato nāsya vyaktibhyorthāntarabhāvena pratibhāsaḥ |

[117,4]

nanu viśeṣaṇatvepi tasya na viśeṣyeṇa sahaikyaṃ daṇḍasyeva daṇḍinā tatkathamabhedapratibhāsaḥ | abhedāṃśenāpyekatvānna viśeṣaṇaviśeṣyabhāvaḥ | tasmāt sāmānyasya vyaktyabhedapratītirbhrāntireva |

[117,5]

atha sarvadaivaṃ pratīterabhrāntiḥ | tadāha |

[117,6]

"yo hyanyarūpasaṃvedyaḥ samvedyetānyathā punaḥ | sa mithyā na tu tenaiva yo nityamavagamyata iti | "

[117,7]

tadayuktaṃ | tasya vyaktyabhinnatvameva syāt | gorgotvamiti pratītibhedābhyupagamācca | na ca lākṣāsphaṭikayoriva jātitadvatoḥ saṃsargāvagatirabhrāntiḥ |
alākṣārūpasya sphaṭikasya lākṣārūpeṇa gaterbhrāntatvāt | evaṃ jātitaṃdvatorekatvagraho bhrāntiḥ | sāmānyaṃ kevalaṃ paśyatyeva buddhiḥ | tasyāstu "tarddarśinyāḥ" samavāyasya sūkṣmatvāt "sā bhrānti"ryadetad vyaktīnāṃ sāmānyābhedena grahaṇamiti cet | "taddarśinīti kutaḥ" | pāramārthikasāmānyadarśinī sā buddhiriti kuto niścayaḥ sarvadāsyā vyaktyabhedaviṣayatvāt | "nāsyā bījamastīti nirbījā" tathā cāsau "bhrānti"śca tasyā "ayogā"t | na hi bhrāntirutpadyamānā nirnimittā ghaṭate | jalādibhrāntivat | bhrāntiśceyamasaṃsṛṣṭānapi bhāvān saṃsṛjantī buddhiratosyā nimittena bhavitavyaṃ | yattannimittantat sāmānyamityatrāha | "ta eva" bhedāstatsāmānyajñānādyekaṅkāryaṃ yeṣānte "tadekakāryā bījaṃ bhrānteḥ" | etacca pratipādayiṣyate |

[118,1]

na ca sāmānyaṃ dṛṣṭātadāropeṇa vyaktiṣvekākārā bhrāntiryujyate | tathā hi | sādṛśyaṃ bhrāntikāraṇamatyantavilakṣaṇaṃ ca sāmānyaṃ vyaktibhyastasyāvarṇṇasaṃsthānākāratvād vyaktīnāṃ ca varṇṇasaṃsthānākāratvāt |

[118,2]

atha syāt | na sāmānyasya sādṛśyanimitto bhedeṣvāropopi tvekāntena bhinneṣu sa evāyamityekatvāvasāyavibhramo naikarūpamantareṇeti brūmaḥ | yadyevamekena sambandhina ityeva kṛtvā vināpi bhrāntinimittena yadyekākārabhrāntiviṣayā bhavanti | tadā "saṃkhyā ca saṃyoga"śca "kāryadravyaṃ" cādiśabdād vibhāgādi caika"mvastu"
vidyate yeṣānte ta"dvanta"steṣu "bhūte"ṣu caikaguṇena yukteṣu syādekākārā bhrāntiḥ | na ca bhavati | ato vyaktīnāmapi naikatvanimittā bhrāntiriti | "tadi"ti tasmād yathā vyaktibhyo bhedeneṣṭaṃ sāmānyaṃ "tathā sāmā"nyabuddhau "niveśābhāvā"t pratibhāsābhāvān"na sāmānyaman"yat | "sati vā" sāmānye "tasyā"pi sāmānyasya "svātmani"
svasmin svabhāve'"vasthānādamiśraṇamanye"na vyaktirūpeṇa | vyaktiṣvanavasthānānna dharmarūpatvantasyetyarthaḥ | "tasmādi"ti svasvabhāvavyavasthānād "ime bhāvā" ghaṭādayaḥ"sajātīyābhimatā"t tulyākāratvenābhimatād "anyasmācce"ti vijātīyādi"vyatirik"tāḥ pṛthagbhūtāḥ "svabhāvena" prakṛtyai"karūpatvāt | svasvabhāvavyavasthi"teriti yāvat ||

[118,3]

dvitīyakārikārthamāha | "yato yato bhinnā"ste bhāvāstasmād bhedastadbhedaḥ |
tasmād bhinnāḥ svabhāvāstasya "pratyāyanā"ya pratibhinnasvabhāvaṃ "kṛtasannive"śaiḥ "śabdaiḥ"kṛtasaṃketaiḥ śabdaiḥ karaṇabhūtaira"nekadharmā"ṇaḥ kṛtakatvādi"dharmma"vantaḥ "pratīyante" svabhāvā bhedepi | na hyekasya svalakṣaṇasya svabhāvanānātvamasti | kathantarhyanekadharmatvamityāha | "tatastato bhedamupādā"yeti | yato yato vyāvṛttāstatastato bhedamupādāyāśritya tepi śabdā ye tasya tasya bhedasya bhinnasvabhāvasya khyāpanāya "kṛtasaṃketā"steṣvasmin bhinne svabhāve vācakatvena niyatāḥ | tato naikaḥ śabdaḥ sarvān bhinnasvabhāvānākṣipatyatas"tepi śabdāḥ" pratyekantaiḥ "sarvabhedānākṣepepi | ekabhedacodanā"dekaikasya bhinnasya svabhāvasya codanātta"tsvalakṣaṇaniṣṭhā eva bhavanti" | yasya svalakṣaṇasya sa svabhāvonyasmād bhinno yaḥ śabdenādhyaṃvasīyate | tacca tatsvalakṣaṇaṃ ca | tanniṣṭhā eva tadviṣayā eva bhavanti |

[119,1]

nanu bāhyatayādhyavasitorthaḥ śabdapratibhāsī sādhāraṇonya evānyacca sādhāraṇaṃ svalakṣaṇantatkathantanniṣṭhā ityatrāha | "tadekasmādapi" yato yato vyāvṛttorthaḥ śabdairviṣayīkriyate tasmāttasmādatatkāraṇādatatkāryāccaikasmādapi "tasya" svalakṣaṇasyānakavyāvṛttasya "bhedostīti" kṛtvā tadviṣayā ucyante na tu tadviṣayā eva | yadvā tasya vyāvṛttyāśrayasya dharmasya yat svalakṣaṇantanniṣṭhā eva tatprāptiparyavasānā eva bhavanti | kiṃ kāraṇaṃ | tadekasmādapi tasya bhedostīti vyākhyātameva |

[119,2]

upasaṃharannāha | "tasmā"diti | yasmāt sajātīyavijātīyād vyāvṛttista"smādekasya bhāvasya yāvanti pararūpāṇi tāvatyastadapekṣa"yā | pararūpāpekṣayā | pararūpebhyo vyāvṛttayaḥ kalpitā dharmabhedāḥ | vyāvarttate vijātīyamebhiriti kṛtvā |
kiṃ kāraṇaṃ | tasmin vyāvarttye'vadhibhūte dharmiṇyasambhavi kāryaṃ kāraṇaṃ ca yasya vivakṣitasya dharmiṇaḥ "sa tadasambhavikāryakāraṇastasya tadbhedāt" | tasmādatatkāryādatatkāraṇācca bhedād vyāvṛttatvāt | "yāvatyaśca vyāvṛttayastāvatyaḥ śruta"yo niveśitā "atatkāryakāraṇaparihāreṇa vyavahārārthāḥ" | tadvivakṣitaṃ kāryaṃ kāraṇaṃ ca yasya sa tatkāryakāraṇaḥ | "yathā" śrotravijñānakāryaḥ śabdaḥ prayatnakāraṇaśca sa tathā yo na bhavati so'tatkāryakāraṇastasya parihāreṇa vyavahārārthāḥ pravṛttinivṛttilakṣaṇo vyavahārorthaḥ phalaṃ yāsāmiti vigrahaḥ |

[120,1]

viṣayamāha | prayatnaḥ kāraṇaṃ yasya sa prayatnānantarīyaka ucyate | tenā'tatkāraṇasyā'prayatnakāraṇasya vidyudādeḥ parihārārthaḥ "prayatnānantarīya"kadhvaniḥ | śrotrajñānaṃ kāryaṃ yasya "tachrāvaṇa"ntena "śrāvaṇa"dhvani"ratatkāryaparihārārthaḥ" | sarvavyavahārāṇāṃ cārthakriyānimittatvāt | hetuphalabhāvalakṣaṇatvāccārthakriyāyā ghaṭādiśabdeṣvapi tadatatkāryakāraṇaparihārthatvaṃ yojyaṃ ||

[120,2]

"tasmādi"tyādinā tṛtīyaślokaṃ vyācaṣṭe | yasmād bhinnā vyāvṛttibhedāḥ śrutayaśca yathāsvambhede niyatāstasmādekasya "dharmiṇaḥ svabhāvā'bhedepi | dharmiṇe"tyasya vivaraṇaṃ nāmneti śabdenetyarthaḥ | "yo viśeṣa" ityasyārtho "bhedaḥ" kṛtakādilakṣaṇo dharmaḥ kalpitaḥ "pratīyate | na sa śakyastatonyena" | tasmād vivakṣitāt kṛtakādiśabdādanyenānityādiśabdena pratyāyayitunta"smānna pratijñārthekadeśo" heturanityakṛtakaśabdayorbhinnārthatvāt ||

[120,3]

"kathami"tyādi paraḥ | śabdaśca liṅgaśca tābhyāṃ | yadyapīha liṅgaṃ prakṛtantathāpi śabdasyopādānaṃ liṅgavat nirviṣayatvakhyāpanārthantena ve da sya prāmāṇyaṃ nirākṛtambhavati |

[120,4]

nanu vidhirūpeṇa śabdaliṃge arthaḥ pratipādyata ityuktantatkathamidamāśaṃkitaṃ vyavacchedaḥ pratipādyata iti kathaṃ gamyata iti |

[120,5]

naitadasti | vyavacchidyateneneti vyavacchedo bāhyarūpatayāropita evākāra ucyate | tena sa eva śabdaliṅgābhyāṃ vidhinā pratipādyate na vasturūpamiti kuto gamyate | yadvā vyavacchidyatesminniti vyavacchedaḥ | svalakṣaṇamucyate | "sa eva" vidhirūpeṇa "pratipādya"te'dhyavasīyate "na" puna"rvastuno rūpaṃ"
pāramārthikadharmadharmibhāvalakṣaṇaṃ pratipādyata "iti" kuto "gamya"te |

[121,1]

"pramāṇāntara"syetyādi prativacanaṃ | tenāyamartho yadi tāvat pāramārthiko dharmadharmibhāvaḥ sarvātmanā'bhinnastadaikena pramāṇena śabdena vādhigaterthe sarvātmanā paricchedādanyasya "pramāṇāntarasya" śabdāntarasya vā pravṛttiḥ syād gṛhītagrāhitvenāprāmāṇyāt | bhavati ca śabdāntarādeḥ "pravṛttirataḥ" kalpita eva dharmadharmibhāvaḥ |

[121,2]

yadyapi pūrvasāmānyanirākaraṇādeva kalpito dharmadharmibhāvaḥ prasādhitastathāpi prakārāntareṇānenāpi prasādhyata ityadoṣaḥ | etameva pratipādayannāha | "tathā hī"tyādi | "ekasye"ti | dharmadharmivibhāgarahitatatvānniraṃśasyā"rthasvabhāvas"yārthātmanaḥ "svayaṃ"svarūpeṇa"pratyakṣasya sataḥ konyo na dṛṣṭo bhāgaḥ syāt" pratyakṣadṛṣṭāt svabhāvāt konyaḥ svabhāvo na dṛṣṭaḥ syād "yaḥ pramāṇaira"numānasaṃjñakaiḥ "parīkṣ"yate | vyaktibhedād bahuvacanaṃ | sarva eva dṛṣṭo niraṃśatvād bhāvasya tasmānna pramāṇāntaraparīkṣyaḥ syāditi | "eka" ityādi vivaraṇaṃ | "eko hyarthātmā" niraṃśaḥ "sa tāvat pratyakṣo"bhyupagantavyaḥ yatrānumānaṃ pravarttate | kiṃ kāraṇaṃ | "pramāṇe"na prāga"siddhe dharmiṇi sādhanāsambhavāt" |
āśrayāsiddhatvena liṃgasyāsambhavāt tasmāt prasiddhena dharmiṇā bhāvyaṃ ||

[121,3]

etaduktambhavati | liṅgasyaiva pravṛttirna syāt kiṃ punarliṃginiścitā pramāṇā ntarasya pravṛttirbhaviṣyati | "yathā'nitye sādhye śabdaḥ" pratyakṣasiddhas"tasya pratyakṣeṇaiva"
pramāṇena svarūpasiddheḥ kāraṇāt "sarvākārasiddhiḥ" | kasmāt "tadanyasyāsiddhasya"
śabdasvabhāvādanyasya svabhāvasyāsiddhasyā"bhāvāt | bhāve vā"'siddhasya svabhāvasya"atatsvabhāvatvama"śabdasvabhāvatvaṃ | siddhāsiddhayorekasvabhāvatvavirodhāt |

[121,4]

tadevāha | "na hī"tyādi | alabdhadharmānuvṛttiryogaḥ | labdhadharmānuvṛttiḥ kṣemaḥ |
eko yogaḥ kṣemaśca yasya sa tathā | tulyadharmeti yāvat | "yaḥ" svabhāvo "yena" sadaika"kayogakṣemī na bhavati sa" bhinnayogakṣemaḥ | tatsvabhāvo yato bhinnayogakṣemas"tasya"taḥ | "tanmātranibandhanatvād bhedavyavahārasya" nānātvaṃ vyavasthāyāḥ |

[122,1]

"anya"theti yadyetad bhedakāraṇaṃ neṣyate tadābhedavyavahārasyā"bhāvaprasaṅgādityuktaṃ" |
eṣa hi bhedābhedaheturvetyatra prastāve | yata evanta"smāt pratyakṣe dharmi"ṇi śabdādau | "tatsvabhāvasākalyaparicchedā"t | dharmisvabhāvasya sākalyenāvagamāt "tatra" dharmiṇi | "anavakāśā" nirviṣayī "pramāṇāntarasyā"numānasya "vṛttiḥ" ||

[122,2]

tavāpi tulyo doṣa iti cedāha | no "cetyā"di | "bhrāntinimitte"na sadṛśāparotpattyādinā kāraṇabhūtena vikalpabuddhyā "saṃyojyeta" samāropyeta "guṇāntaraṃ |
sthira"tvādi | vā śabda ivārthe | "śuktāviva rajatākā"raḥ saṃyojyeta | kathaṃ | rajatarūpeṇa śuktikā"rūpasya" yat"sādharmya" caikacikyādi | tasya "darśanā"t | anavadhāritaviśeṣaṃ śuktikārūpameva sadṛśapratyayanibandhanatvād rūpasādharmyamuktaṃ na tu sādharmyaṃ nāma dvayoḥ sādhāraṇamasti |

[122,3]

etaduktambhavati | "yadi bhrāntinimittena guṇāntaranna saṃyojyeta" bhavet mamāpi doṣaḥ kintu samāropyeta | tataḥ samāropavyavacchedārthampramāṇāntaraṃ pravarttate | tenāyamarthānubhūtaniścite pramāṇāntarasya gṛhītagrāhitvenāpravṛttiḥ syāt | samāropeṇa tvanubhūtāniścite tatsamāropavyavacchedārthaṃ pramāṇāntaramanumānaṃ pravarttata ityeke |

[122,4]

tadayuktaṃ | liṅgasya vyavacchedene saha sambandhāsiddheḥ | nāpi yāvaddhetunā pūrvaṃ pakṣavyavacchedo na kriyate tāvat sandigdhā sādhyapratītiḥ syāddhetoḥ sādhyena sambandhāt |
yatra ca na sādhyaṃ na tatra tadvipakṣo virodhāt | tasmālliṅgaṃ svavyāpakaṃ vidhirūpeṇa niścinvadarthādanyasamāropaṃ niṣedhati ||

[122,5]

nanvevamapi kathantanniṣedhaḥ kṣaṇikatvānumānepi pravṛtte'kṣaṇikāropāt |

[122,6]

satyaṃ | kevalamanumānenākṣaṇikārthaniṣedhe kṛte nāyamakṣaṇikākāraḥ pratyayastajjanyopi tu sadṛśāparotpattijanyatvenāropita iti pratipādyate | tasmāt tasyaivānubhūtāniścitasya kṣaṇikatvāderniścayānumānaṃ pravarttate | yatrāpi viparīta samāropo nāstyabhyāsāderaṃbhāvācca nānubhavo niścayajananasamartho na tatrāpi niścayārthā pramāṇāntaravṛttirekāṃśaniścayena sarvātmanā niścitatvāt | na ca tadvastu pratibhāsate yasya na kaścidapi svabhāvo niścitaḥ | tasmāt tatrāpyekapramāṇapravṛttāvaparasyāpravṛttiḥ syādeveti |

[123,1]

"yadī"tyādinā vivaraṇaṃ | "dṛṣṭaṃ sarvantattvaṃ" svarūpaṃ yasyeti vigrahaḥ | tathā"niścayapratirodhinā" yathādṛṣṭaniścayavibandhakena "bhrāntinimittena" sadṛśāparotpattilakṣaṇena | "guṇāntara"sthiratvādi | "na saṃyojyeta" | nāropyeta | yathā śuktau viśiṣṭarūpeṇa gṛhītāyāmapi śuklasādharmyād rajatākāraḥ saṃyojyeta | tadā syādanavakāśā pramāṇāntaravṛttiḥ |

[123,2]

syānmataṃ | na śuktau viśiṣṭarūpagrahe rajatasamāropaḥ kintu yadrajatarūpasāmānyantaddṛṣṭerevamadhyavasāya ityatrāha | "na hī"ti | na hi "śuktau dve rūpe sambhavataḥ" |
ekaṃ rajatena "samānaṃ" rūpaṃ aparamvi"śiṣṭa"mavadhāraṇaṃ "ca" | kiṃ kāraṇaṃ | "tathā" sāmānyaviśeṣarūpeṇa śavalābhāsāyāḥ pratipatteḥ "sarvadā prasaṅgāt | apratipattau vā vivekene"ti |
idaṃ sāmānyamayaṃ viśeṣa ityevamvivekena vibhāgenāpratipattau "dvitvavikalpāyogāt" |
śuktau dve rūpe iti kalpanāyā ayogāt | pratibhāsabhedamantareṇa dvitvakalpanāyā"matiprasaṅgāt" | anyatrāpyekatvābhimate dvitvakalpanā syāt | nedaṃ rajatamiti bādhakasyānutpādaprasaṃgācca | tasmācchuktau rūpadvayāyogāta |

[123,3]

"paśyan śuktirūpaṃ" puruṣo "viśiṣṭameva" svalakṣaṇameva "paśyati" na sāmānyaṃ |
abhyāsādayo "niścayapratyayā"steṣāmvaiphalyāt tvaniścinvan dviviśiṣṭaṃ śuktikārūpa"ntatsāmānyaṃ" rajatarūpasāmānyam"paśyāmīti manyate" | tata iti rajatarūpasāmānyagrahaṇābhimānā dasya draṣṭuḥ śuktau rajatasamāropaḥ | yadvā śuktikārajatayoryatsāmānyaṃ tulyaṃ rūpantatpaśyāmīti manyate | "tato" rūpadarśanā"dasya" draṣṭū"rajatasamāropaḥ" | tathā hi yādṛśameva mayā rajatasya rūpaṃ pratipannantādṛśamevāsyāpi rūpantasmāttadevedaṃ rajatamiti pratītiḥ | yathā śuktau rajatasamāropastathā dṛṣṭe śabdādau dharmiṇi "sadṛśāparāparotpattyā" sadṛśasya dvitīyasya kṣaṇasyotpattyā bhrāntinimittena pūrvottarakṣaṇayo"ralakṣitanānātva"sya puṃsas"tadbhāvasamāropā"t sattāsamāropāt "sthitibhrāntiḥ" | tasmād "yāvantosya" śabdādeḥ kṣaṇikānātmādisvabhāvasya"parabhā"vā nityādayas"tāvanta eva yathāsvanimittabhāvinaḥ" yasya yadanurūpaṃ nimittantadbhāvinaḥ "samāropā iti | tadvyavacchedakāni" tasya samāropasyārthād vyavacchedakāni "bhavantī"tyutpadyamānāni "pramāṇā"nyanumānasaṃjñitāni | vyaktibhedād bahuvacanaṃ | "saphalāni syuḥ" sārthakāni syuḥ | "teṣāntu vyavacchedaphalānāṃ" samāropapratiṣedhaphalānāṃ pramāṇānāṃ | "nāpratītasya vastvaṅaśasya" vastubhāgasya "pratyāyane" prakāśane "pravṛttiḥ" |
tasya vastvaṃśasya "niraṃśe" dharmiṇi dṛśyamāne dṛṣṭatvāt | kiṃ kāraṇam | "anaṃśasyekadeśena darśanāyogāt" ||

[124,1]

yata evanta"smāt" pratyakṣeṇa "dṛṣṭasya bhāvasya dṛṣṭa evākhilo guṇaḥ"
samastaḥ svabhāvastathāpi "bhrāntteḥ" sadbhāvā"nniścīyate neti" kṛtvā tanniścayārthaṃ"sādhana"manumānaṃ vidhirūpeṇaiva "pravarttata" iti spaṣṭamevoktaṃ |

[124,2]

"tasmānnādṛṣṭagrahaṇārthā dṛṣṭe" pratyakṣeṇa "pramāṇāntarasya" | kintarhi dṛṣṭaniścayā caiva "pravṛtti"rityanenāpi vidhyarthaḥ | spaṣṭa evoktonyaniṣedhastvarthāt ||

[124,3]

"vastugraha" ityādi | cakāraḥ pratyakṣāpekṣayā samuccayārthaḥ | anumānena ca"vastugrahe"ṅgīkriyamāṇe | śabdādidharmiṇo "dharmasyaikasya" kṛtakatvādilakṣaṇasya "niśca"yena niraṃśatvād dharmiṇaḥ "sarvadharma"niścayastadā nityatvādyanumānāntaravaiphalyamityākūtaṃ |

[125,1]

apoho bāhyatayā āropita ākāropohyate'neneti kṛtvā | tasminnanumānena pratipādyeṅgīkriyamāṇe yadvāpohyatesminnityapohaḥ svalakṣaṇaṃ | tasmin svākārābhinnatayā'numānagrāhye'bhyupagamyamāne "nāyama"nantarokto "doṣaḥ prasajyate" |

[125,2]

"na kevalami"tyādi vivaraṇaṃ | "kvacit" pratyakṣadṛṣṭe dharmiṇīti sambandhaḥ |
kasmiṃścit "pratyakṣadṛṣṭe" dharmiṇītyarthaḥ | na sarvo dharmī pratyakṣo bhavatīti kvacid grahaṇaṃ | anantaroktena nyāyena "pramāṇāntarāvṛttiḥ" |

[125,3]

"tadānumānamapi vastu" śabdādikaṃ "vidhinā pratyāyatīṣyate" vastvadhyavasāyenārthānna samāropa"vyavacchedakṛt | tade"ti vidhirūpeṇa vastusvarūpagrahaṇe | "ekadharmaniścaye" sati"tadavyatirekā"nniścitadharmāvyatirekāt "sarvadharmaniścaya iti pramāṇāntarāvṛtti"ranumānāntarāpravṛttiḥ | satyapyavyatireke | na sarvadharmaniścaya iti cedāha | "na hī"tyādi | "tasmi"nniti prathamānumāna"niścite" dharme | "tadātme"ti | niścitadharmātmā sanna"niścito" na hi yuktaḥ |

[125,4]

apohe nāyandoṣaḥ prasajyata ityetadvivṛṇvannāha | "yadā puna"rityādi | yadā puna"ranumānena" vastvadhyavasāyaṃ kurvatā'rthāt "samāropavyavacchedaḥ kriyate" na tu sākṣājjñāpakatvādasya | tenaitannirastaṃ samāropavyavaccheda eva vyavahārādanyārthapravṛttirna syādanumānenāniścitatvāditi | "tadaikena" kṛtakānumānenaikasyākṛtaka"samāropasya vyavacchedādanyasya" nityasamāropasya "vyavacchedaḥ kṛto na bhavatī"ti kṛtvā | "tadartha"manyasamāropavyavacchedārtha"manya"dityanityatvādyanumānaṃ "pravarttate" | tasmānna vikalpānāṃ svarūpeṇa bāhyo grāhyo'pi tu svākāreṇa sahaikīkṛta eva bāhyo viṣayaḥ | sa cāsatyo'pohyate'nyadaneneti apoha ucyate ||

[125,5]

sthite caivamparonavagatābhiprāyaḥ prāha | "nanvi"tyādi | "pūrvanta"dviparītākārasamāropī viparyāsaḥ pravarttate | tatasta"dviparyāsapūrvakopratītasyā"rthasya liṅgānni"ścayo bhavatīti nāyanniyamo" viparyāsarahitepyanumānasambhavāt | tadāha | "yathe"tyādi | "akasmādi"tyatarkkitopasthitāt | sahasaiva kvacitpradeśe dhūmāda"gnipratipattiḥ | na hi tatre"tyakasmādagnipratipattā"vanagnisamāropaḥ sambhāvyate | tadi"ti tasmānna "sarvatra vyavacchedaḥ kriyate"'rthā"ditya"numānena |

[126,1]

"ukta"mityā cā ryaḥ | "atra" hi vastusvarūpagrāhakatvenānumānasya pravṛttāvuktamuttaraṃ | pratyakṣeṇa "dharmipratipattau" taddharmāṇāṃ dharmiṇaḥ sakāśāda"bhedāt sarvaprapitattera"numānavaiphalyamiti | dharmiṇaḥ sakāśād dharmasya bhede vābhyupagamyamāne dharmiṇā saha na tādātmyalakṣaṇaḥ sambandho bhedābhyupagamāt | na cānityatvādīnāṃ dharmisvarūpādutpattirna cānityatvādibhyo dharmiṇa utpattiḥ | "tataścāsambaddhasya" dharmasya tatra rmiṇya"pratipattiri"tyeta"dapyuk"taṃ | ahetuphalabhūtasya tatrānumānāsambhavādityatrāntare |
yata eva"ntasmāt tatrā"pyakasmād dhūmadarśanādagnipratipattau | "taddarśinaḥ" pradeśadarśinaḥ paṃsas"tatsvabhāvāniścayo"gnimattvasvabhāvāniścayostyeva | sa cāniyataḥ "kṛto viparyāsādevā"nagnimatā pradeśena tulyatvagrahaṇādeva |

[126,2]

etadevāha | "sa" cetyādi |

[126,3]

yadvā tatsvabhāvāniścayaḥ kutaḥ | kintu niścaya eva syādaviparyāsāt |
bhavati cāniścayaḥ | tasmānna dharmipratipattirvastusvarūpagrāhiṇītyapohaviṣayā |

[126,4]

kiñca | "sa ce"tyādi | "sa ce"ti puruṣa"stadvivikte"neti vahnivivekena "taṃ pradeśa"magnimantamapi "tadviviktena rūpeṇa niścinvan buddhyā" | kimbhūtayā | "agnisattābhāvanāvimuktayā" | agnisattāsambhāvanārahitayā | "kathamaviparyasto" nāmaviparyasta evātasmiṃstadgrahāt | tathā hi | yāvattatra pradeśe dhūmanna paśyati tāvadanyenāgnirahitena pradeśena sadṛśantamapyadhyavasyati | yadi nāma kvacidanubhava yoge sati yadīha niścayastathāpi tatra saṃśayena bhāvyaṃ saṃśayaścobhayāṃśāvalambī |
sa ca pakṣe tadviparītaṃ saṃspṛśatyevātaḥ saṃśayavyudāsepyanyavyavacchedaḥ kuto bhavatyeva liṅgena | avaśyaṃ ca liṅgādevānumeyaṃ pratipadyamānastaṃtrānumeye viparyāsasaṃśayābhyāṃ yukto bhavati | yasmāt "tadākārasamāropasaṃśayarahitaśca" | anagnyākārasamāropeṇasaṃśayena ca rahitaśca puruṣa"statpratipattau" agnipratipattau "na liṅgamanusaret" | na pakṣadharmaṃ samāśrayet | tathā "na tasya" liṅgasyā"nvayavyatirekayorādriyeta" | yāvatānusaredādriyate ca | tasmāttadākārasamāropasaṃśayavān pratipattā liṅgabalena samāropamapanayati kvacitsaṃśayamataḥ sarvatra svavyāpakapratipattidvāreṇa samāropavyavacchedaḥ kriyate |

[127,1]

"tasmādapohaviṣaya"manyavyavacchedaviṣayaṃ | ityuktena prakāreṇa na tu sākṣāt | "anyathe"ti yadi samāropamantareṇānumānasya pratipattiriṣyate | tadā kenacit pramāṇena"dharmiṇaḥ siddhau kimasiddhanta"sya dharmiṇo rūpa"mataḥ" siddhāt svabhāvāt "parama"nyadasti yasya pratyāyanāya liṅgaṃ pravartteta ||

[127,2]

nanu saṃśayaviparyayotpāde sati bhāgaḥ syāt | yadāha | na cemāḥ kalpanā apratisamviditā evodayante vyayante ceti | nāpi tatpratipattau liṅgānusaraṇena tadākārasamāropasaṃśayaḥ śakyate kalpayitunniścayānutpattipakṣepi | sādhyaniścayārthaṃ liṅgānusaraṇasya sambhavāt |

[127,3]

"anyathā dharmiṇaḥ siddhāvasiddhaṃ kimataḥ param | "

[127,4]

ityanenāpi dharmiviṣayasya jñānasya kalpitaviṣayatvaṃ syāt | na tu dharmiṇi samāropaḥ sidhyatīti kathantadanumānasyārthāt samāropavyavaccheda iti |

[127,5]

sattyaṃ | kintvayamabhiprāyaḥ | na yāvat pakṣadharmatvaniścayo na tāvadanumānasyotthānamasti hetorasiddhatvāt | agnimati ca pradeśe pradeśamātrasambandhitayā yo dhūmasya niścayo'yameva viparyāso'nyathāvadhāraṇāt | na hyatrāgnirnāstītyevaṃ rūpa eva viparyāsaḥ sāgneḥ pradeśādayamanya ityevaṃ rūpasyāpi"rṣi"pratyayasya viparyāsāttenātrāpyanumāne sāgnirayaṃ pradeśo na pradeśamātramiti samāropaniṣedhostyeva |

[127,6]

bhavatu tāvat samārope tadvyavacchedāya svaviṣaye pravarttamānaṃ liṅgamanyāpohakṛt |
yatpunaridaṃ pratyakṣapṛṣṭhabhāvi vikalpavijñānantadasati samārope bhavat kathamanyāpohakṛt | avaśyaṃ ca tadanyāpohaviṣayameṣṭavyaṃ sāmānyaviṣayatvādanyāpohalakṣaṇatvācca sāmānyasya bhavatāndarśaneneti |

[128,1]

ata āha | "kvacidi"tyādi | kasmiṃścidrūpādau "dṛṣṭe"pi pratyakṣeṇa | tatpṛṣṭhabhāvi yaj"jñānaṃ sāmānyārthaṃ sāmānyaviṣaya"mata eva vikalpakaṃ | "asamāropitaḥ"
anyā"ṅśaḥ" pratiyogyākāro yasmin viṣaye sa tathā tatra pravarttamānantadapi "tanmātrāpohagocaraṃ" | tenāyamartho bhavati | samāroparahitaṃ svalakṣaṇaṃ svākārabhedena gṛhṇan vikalpakaṃ jñānambhrāntatvāt tatsamāroparahitabāhyādhyavāsāyakameva na tu bāhyasvarūpagrāhakam | atastanmātrameva niyatabāhyāvasāya evānyasya samāropasyāpohagocaramvikalpakaṃ jñānaṃ |

[128,2]

yadvā asamāropitaścāsāvanyāṃśaśca tasmin sati vikalpakaṃ jñānaṃ pravarttamāna ntanmātrāpohagocaraṃ | yosāvasamāropitonyāṅśastanmātravyavacchedaviṣayambhavati |

[128,3]

etaduktambhavati | yatrāpi samāropaḥ pravṛtto na tatrāpi samāropaniṣedhaḥ śabdaliṅgābhyāṃ pratipādyate sambandhābhāvādata evāyaṃ na kriyate'hetutvācca nāśasya | kevalaṃ pūrvakasya samāropasya svarasanirodhāt | śabdaliṅgābhyāmanityādiniścaye satyanyasya samāropasyānutpāde sati samāropaniṣedhaḥ kṛto bhavati | tathā pratyakṣadṛṣṭepyanyavikalpasya samāropavyavacchedaḥ kena vāryate | tena na pūrvatrānyādṛśa eva samāropavyavaccheda ukto'dhunānyādṛśa evocyata iti bhinnavākyatā |

[128,4]

tenedaṃ ca nirastaṃ |

[128,5]

"prāgagauriti vijñānaṃ gośabdaśrāviṇo bhaved | yenāgovyavacchedāya pravṛtto gauriti dhvaniriti | "

[128,6]

yadā śabdaliṃgayoḥ svaviṣaye niścayajananenānyaniṣedhe vyāpāraḥ kalpyate |
tadā vidhirūpeṇaiva pravṛttiriti siddhaṃ | tena | "yadi gaurityayaṃ śabdaḥ samarthonyanivarttane | janako gavi gobuddhermṛgyatāmaparo dhvaniriti || "
nirastaṃ |

[128,7]

tathā yadapyucyate |

[128,8]

"yadyappoha vinirmukte na vṛttiḥ śabdaliṃgayoḥ | yuktā tathāpi bodhastu jñāturvastvavalambata iti || "

[129,1]

tadiṣṭamevāsmākaṃ | śabdaliṃgapratipāditasya cārthasyānyaniṣedhe vyāpāro na śabdaliṅgayoḥ |

[129,2]

tena yaducyate ku mā ri le na | niṣedhasya nirūpatvād bhedābhāvācca na liṅgaliṅgibhāvaḥ nāpi śabdavācyatvaṃ |

[129,3]

"na gamyagamakatvaṃ syādavastutvādapohayoḥ | bhavatpakṣe yathā loke khapuṣpaśaśaśṛṅgayoḥ | niṣedhamātrarūpaṃ ca śabdārtho yadi kalpyate | abhāvaśabdavācyā syācchūnyatānyaprakārikā | 36bhinnasāmānyavacanā viśeṣavacanāśraye | sarve bhaveyuḥ paryāyā yadyapohasya vācyatā || 42"

[129,4]

tathā yadi cāpohyabhedenāpohasya bhedastadaupacārikaḥ syāt | yasya cāpohasya nīrūpatve dharmibhedena na bhedaḥ | kathantasya bahirbhūtairapohairbhedaḥ kriyate | tadāha |

[129,5]

"nanu cāpohabhedena bhedopohasya setsyati | na viśeṣaḥ svatastasya parataścaupacārikaḥ || 47saṃsargiṇopi cādhārā yanna bhindanti bhāvataḥ | apohyaiḥ sa vahiḥsaṃsthairbhidyetetyatikalpaneti || 52 || "

[129,6]

nirastaṃ | vyavacchedamātrasya śabdādyaviṣayatvāt |

[129,7]

"yadi"tyādinā ślokaṃ vyācaṣṭe | ādiśabdācchabdādiparigrahaḥ | nāsya liṃgamastītyi"liṅgarūpādikametaditi niścayajñānaṃ | asati samārope" bhavati | "na hi"
pratyakṣa"dṛṣṭe rūpādau" tadānīmviparītākārasamāroposti | "tatkathaṃ vyavacchedaviṣayambhavati" |

[129,8]

iyatā ślokasya pūrvārddho vyākhyātaḥ | uttarārddhaṃ vyākhyātumāha | "samāropaviṣaye tasya" niścayajñānasyā"bhāvāt" | tadvyavacchedaviṣayambhavatīti prakṛtena sambandhaḥ | etadevāha | "yatra" bhedesya puṃsaḥ "samāropo na tatra" bhede samāropaviṣaye"niścayo bhavatya"sthiro nirātmaka iti vā ||

[130,1]

kiṃ kāraṇaṃ | "niścayāropamanasorbādhyabādhakabhāvaḥ" | niścayajñānasya tadviparītasamāropajñānasya ca bādhyabādhaka"bhāvataḥ" | bādhyabādhakabhāvameva sādhayannāha | "na hī"ti "sarvataḥ" sajātīyādvijātīyācca "bhinno dṛṣṭopi bhāvastathaive"ti yathādṛṣṭena sarveṇākāreṇa "pratyabhijñāyate" | niścīyate na hīti sambandhaḥ | kiṃ kāraṇaṃ | "kvacid bhede" kṣaṇikatvādike "vyavadhānasambhavā"t | bhrāntinimittagataḥ "yathā śukteḥ"
sarvato vyāvṛttāyā darśanepi śuktikāditve rajatasādharmyasya bhrāntinimittasya sambhavānna niścayaḥ | "yatra" tvākāre "bhrāntinimi"ttaṃ nāsti "tatraivāsya pratipattu"ranubhavo ttarakālabhāvī "smārtto niścayo bhavati" | ta"ddarśanāviśeṣe"pi sarvasvākāreṣu pratyakṣasyāviśeṣepi smārtta iti smṛtirūpaḥ |

[130,2]

nanu tadityullekhenānutpatteḥ kathaṃ smṛtirūpaḥ |

[130,3]

satyaṃ | nirvikalpakaviṣayasya svākāreṇaikīkṛtya viṣayīkaraṇāt smṛtirūpa ucyate | yataśca pratyakṣāviśeṣepi samāroparahita eva viṣaye niścayo bhavatitasmāt samāropaniścayayorbādhyabādhakabhāvo gamyate | tato "bādhyabādhakabhāvāt"
kāraṇāt "samāropaviveke" samāropavirahaniścayasyā"sya pravṛttiriti gamyate" |

[130,4]

bhavatu nāma samāropaviveke pravṛttistathāpi nānyāpohaviṣayatvamvidhirūpeṇa pravṛtterityāha | "tadviveka evānyāpohaḥ" samāropaviveka eva cānyāpohaḥ | "tasmāt"
samāroparahite vṛttivaśāt "tadapī"ti na kevalamanityaḥ śabda iti niścayajñānaṃ pūrvoktena nyāyena "tanmātrāpohagocarantadapi" pratyakṣapṛṣṭhabhāviniściyajñānamapi"tanmātrāpohagocaraṃ na vastusvabhāvaniścāyakaṃ svarūpeṇa" | kiṅkāraṇaṃ | "tathā hi" kasyacidākārasya rūpatvāde"rniścaye"pyanyasya kṣaṇikatvādyākārasyā"pratipattidarśa"nāt |

[131,1]

yadi tu pratyakṣapṛṣṭhabhāvinā niṣcayena vastusvabhāvasya niścayaḥ kriyate tadā"tatsvabhāvaniścaye ca" niraṃśatvād vastunasta"syāyo"gādanyasyākārāntarasyāniśca"yāyogāt" ||

[131,2]

yataśca vastvadhyavasāyenaiva niścayasya pravṛttiḥ śabdasya vā na vastusvarūpagrāhakatvena | tasmād "yāva"nta ekas"yāṃśasamāropā" rūpāntarasamāropāḥ pravṛttā apravṛttāśca "tannirāse" samāropanirāsārtha"ntāvanta eva niścayāḥ śabdā"śca tāvanta eva svaviṣaye pravarttante | "tena" kāraṇena "te" niścayāḥ śabdāśca "bhinnagocarā"
bhinnaviṣayāḥ | svasvahetutodhyavasitasvasvākārābhinnabāhyaviṣayatvāttenaitad |

[131,3]

"buddhyāropitabuddhistho nārthabuddhyantarānugaḥ | nābhipretārthakārī ca sopi vācyo na tattvataḥ | pratibhāpi ca śabdārtho bāhyārthaviṣayā yadi | ekātmaniyate bāhye vicitrāḥ pratibhāḥ kathaṃ | atha nirviṣayā etā vāsanāmātrabhāvataḥ | pratipattiḥ pravṛttiśca bāhyārtheṣu kathambhavet | svāṃśe bāhyādhimokṣeṇa pravṛttiścetsadā matā | śabdārtho'tāttvikaḥ prāptastathā bhrāntyā pravarttanāditi | "

[131,4]

nirastaṃ | kalpitaviṣayatveneṣṭatvād vikalpasya ||

[131,5]

"anyathe"ti buddhiśabdābhyāmvastusvarūpagrahaṇe | "ekena śabdena vyāpte" sarvākāreṇa "viṣayīkṛ"te | "ekatraika"smin "buddhyā" vā niścayātmikayā vyāptenānyaviṣayaḥ | "anya"ścāsāvākāro "viṣa"yaścetyanyaviṣayaḥ | tasya vastuno nāpara ākāro viṣayabhūto vidyate pratyāyyaḥ | athavā tadvastupratyāyakasyānyasya śabdasya jñānasyavā na viṣayaḥ | "iti" hetoḥ śabdānāṃ pratīte viṣaye paścāt pravarttamānānāṃ "paryāyatā syā"t | vṛkṣapādapādiśabdavat || madhuro rasaḥ snigdho guruḥ śīta ityevamādibhinnaviṣayānupātinyāśca buddheḥ pravṛttirna syādityekaviṣayatvaprasaṃgaḥ ||

[132,1]

bhinnaṃ dharmadharmibhāvaṃ pāramārthikandūṣayitumupanyasyannāha | "yasyāpī"tyādi |
yasyāpi vai śe ṣi ka sya "parasparamāśrayācca" bhinnatvā"nnānā upā"dhayo viśeṣaṇāni dravyatvādayo yasyārthasya ghaṭādeḥ sa nānopādhistasya tata evopādhibhedād "bhedinorthasya" vidhinaiva buddhi"grāhikā" niścayātmikā "dhīḥ" sā ca pratyupādhi bhinnā ||
dhiyaśca viṣayabhedandarśayatā śabdānāmapyarthato darśita eva |

[132,2]

tadvyācaṣṭe "yopī"tyādinā | "upādhayo" dravyatvādayaḥ "parasparama"nyonya"mbhinnā āśrayācce"tyupādhimato bhinnāḥ | "tannibandhanā" bhinnopādhinibandhanāḥ śrutigrahaṇamupalakṣaṇamevaṃ buddhayopi | "tadādhāre" sthityupādhīnāmādhāreṣu | "tatraiva" cetyupādhiṣveva | "varttante" vācakatayā pravarttante | "tadi"ti tasmād | "aya"miti śabdajñānāntarāṇāṃ paryāyatālakṣaṇo'"prasaṃgaḥ" |

[132,3]

uttaramāha | "tasyāpī"tyādi | "nānā"prakārāṇāmu"pādhīnāmupakārasyāṅgaṃ" kāraṇaṃ yāḥ śaktayaḥ | tābhyo'"bhinnātma"na upādhimata "ekena" niścayajñānena "grahe" niścaye"sarvātmanā" kṛte sati | "upakārya"syopādhikalāpasya "ko bhedaḥ" ka upādhiviśeṣaḥ"syādani"ścitaḥ | sarva eva niścitaḥ syāt |

[132,4]

nanvagnidhūmayoḥ satyapi sambandhe nāgniniścaye dhūmasya niścayo dṛśyate tathā dharminiścaye dharmāniścayo bhaviṣyati |

[132,5]

nanvidamevādarśananna syāt | niścayapratyayena sarvātmanā'gnisvarūpagrahe satidhūmādikāraṇatvenaiva niścayāt | dhūmādīnāmapi niścitatvāt | tasmānna niścayena tatsvarūpagrahaṇaṃ | nirvikalpakenāpi tarhi sarvātmanā graho na syād dhūmāpratibhāsādeva tatkāryatvāgrahāt |

[133,1]

naitadasti | agnerhi dhūmajananaṃprati kāraṇatvaṃ pūrvabhāva evocyate | sa ca pratyakṣe pratibhāsata iti kathaṃ nāgnestatkāryatvagrahaḥ | tenāyamarthaḥ | nāgnidhūmayoḥ paramārthataḥ parasparāpekṣitā vidyate | niṣpannāniṣpannāvasthāyāṃ sambandhābhāvāt | kevalamagnau satyeva dhūmo bhavatīti tau kāryakāraṇe ucyete | dharmadharmiṇostu parasparāpekṣitvāddharmiṇaḥ sarvātmanā niścaye sarvadharmāṇāṃ sākṣānniścayaḥ syānnārthādākṣepaḥ | yadā tu bāhyādhyavasāyako vikalpo bhavati na tu grāhakastadādhyavasitasyārthasyānyavyāvṛttisambhavenārthādanyadharmākṣepo yujyate | parasparāpekṣatve ca yāvanna dharmaniścayo na tāvaddharminiścayo | yāvacca na dharminiścayastāvanna dharmaniścaya ityanyonyāśrayatvañca syāt |

[133,2]

nanu copādhyupādhimadbhāva āśrayāśrayibhāva evocyate | sa ca samānakālabhāvinoreva | na ca tayorupakāryopakārakabhāvo bhinnakālatvādasya | tatkathamucyate | ekopādhiviśiṣṭagrahe sarvagraha iti |

[133,3]

sattyaṃ | kintu parairanya eva janyajanakabhāvonyaścopakāryopakārakabhāva iṣyate | tathā hi | vadaradravyaṃ svahetujanyamapi kuṇḍenopakriyate'ta evaṃ samānakālabhāvinorayamupakāryopakārakabhāva iṣyata iti tadabhiprāyādidamuktaṃ | yadvā dharmo niścīyamānaḥ dharmyāśritatvādevāśrayasya pratītimākṣipati sa cāśritānāṃ dharmāṇāmiti sarvaniścayaḥ | tasmācchabdapramāṇāntaravṛtteḥ kalpita eva dharmadharmibhāvaḥ | na cāsmin pakṣe dharmabhedābhedakalpanāyāṃ pramāṇāntaravaiyarthyamavastutvena teṣāṃ bhedābhedasya paramārthato'bhāvāt | pramāṇāntaraireva ca dharmāntarāṇāṃ kalpanīyatvāt tadabhāve kathaṃ dharmabhedābhedakalpaneti yatkiñcidetat ||

[133,4]

"yadyapī"tyādinā kārikārthaṃ vyācaṣṭe | "śabdāntarā"ṇāṃ jñānāntarāṇā"martha" upādhimati pratipattau prati"nimittaṃ bhinnā evopādhayo" yadyapyabhyupagamyante | "sa tu tadvānupādhimānarthaḥ śabdajñānairupalīyate" viṣayīkriyate | "tasya" tadvato "nānopādhīnāmupakārāśrayā yāḥ śaktayastatsvabhāvasya svātma"ni svarūpe "bhedo nāsti" | tataścaikopādhidvāreṇāpi "grahe sarvātmanā" grahaṇantasminsati "ka evopādhibheda"stasyā"niścitaḥ"
kintu sarva eva niścitaḥ syāt | kiṃ kāraṇaṃ | "sarvopādhyupakārakatvena grahaṇāt" |

[134,1]

ekopādhidvāreṇopādhimataḥ svarūpameva grahītaṃ na tūpādhyupakārakatvamiti cedāha | "na hī"tyādi | na hyupādhyupakārakatvamanyadevāgṛhītamityanena sambandhaḥ | "tasye"tyupādhimataḥ "svena rūpeṇa gṛhyamāṇasya" svarūpā"dupakārakatvasyābhedāt" | yata evamataḥ kāraṇā"dasye"tyupādhimataḥ | "yadeva svabhāvena" svarūpeṇa "grahaṇantadevopakārakatvenāpi" grahaṇamiti |

[134,2]

bhavatvekopādhidvāreṇopādhimataḥ sarvopādhyupakārakatvasya svabhāvabhūtasya grahaḥ |
upādhīnāntu tasmād vyatiriktānāṃ kathaṃ grahaṇamityata āha | "tayori"tyādi |
upādhikalāpasyopādhimataśca upakāryopakārakabhūtayo"rātmani" svabhāvenyonya"sambandho"
sambandhādupakāryopakārakasambandhasyātmabhūtatvāditi yāvat | tataścopakārakasvabhāva"syaikasya jñāne sati" sambandhād "dvayagrahaḥ" | upādhyupādhimatorgrahaḥ |

[134,3]

stadvyācaṣṭe | "ātmabhūtasye"tyādi | tathā hyupādhimati gṛhīte tasyātmabhūta upakārakabhāvastāvad gṛhītastasmin gṛhīte upādhīnāmapyu"kārya"bhāva ātma bhūto gṛhītastadgrahaṇanāntarīyakatvā"dupakārakabhāva"grahaṇasya | "ataḥ" kāraṇā"dekajñāne dvayo"rapyupādhyupādhimato"rgrahaṇa"miti kṛtvā "ekopādhiviśiṣṭepi" tasminnupādhimati "gṛhyamāṇe sarvopādhīnāṃ grahaṇaṃ | tadgrahaṇanāntarīya"katvādityupādhigrahaṇanāntarīyakatvāt | anyathetyupādhīnāmagrahe "tathāpi na gṛhyeta" | upādhīnāmupakāraka upādhimānityevamapi na gṛhyeta |

[134,4]

ya eva tadānīṃ jñānaśabdapravṛttinimittamupādhistaṃ pratyevopakārakatvamupādhimato gṛhītaṃ na tūpādhyantaropakārakatvamiti cedāha | "na hyanya" evetyādi | "anyopakāraka"
ityanyasyopādherupakārakaḥ svabhāvo "yo na gṛhītaḥ" kintu sarva eva gṛhīto niraṃśatvāda vastunaḥ |

[135,1]

syānmatam | upādhimatonapekṣitasambandhina upakāraka ityeva grahaṇaṃ na tvasyopakāraka iti tato nopādhīnāṃ grahaṇamityata āha | "na cāpī"tyādi | "tathā gṛhīta" ityupakāraka ityevaṃ gṛhīte "upakārakāryasyo"pādhera"grahaṇaṃ" | kiṃ kāraṇaṃ | "tasyā"pyukārakasya upakāraka itye"vamagrahaṇaprasaṃgāt" | etat kathayati | sambandhitvādupakārakasyāntareṇa dvitīyasambandhigrahaṇamupakāraka ityapi grahaṇaṃ nāstīti |
tathābhūtañca dṛṣṭāntamāha | "svasvāmitvava"diti | na hi svagrahaṇamantareṇāsti svāmitvasya grahaṇaṃ | yata evamekopādhidvāreṇa pravṛttepyekasmin jñāne śabde ca sarvopādhīnāṃ grahaṇamupādhimataśca sarvātmanā | "tasmādarthāntaropādhivādepi"
arthāntarabhūtā upādhaya ityevaṃvādepi "samānaḥ prasaṅgaḥ" | śabdajñānāntarāṇāṃ paryāyatā prāpnotīti |

[135,2]

"athā"pītyādinā paramāśaṅkate | "yābhiḥ" śaktibhiḥ śaktimā"nupādhīnupakaroti tāḥ śaktayaḥ" śaktimataḥ sakāśād "bhinnāḥ | tata" iti bhedāt | "nāyaṃ prasaṃga" iti |
ekopādhyupakārakaśaktyabhedagrahe sarvaśaktīnāṃ grahaṇaṃ | tadgrahaṇācca sarvopādhīnāmityayaṃ prasaṅgo nāsti |

[135,3]

uttaramāha | "dharmopakāre"tyādi | dharmā upādhayasteṣāmupakārasya yāḥ "śaktayastāsāṃ"
śaktimataḥ sakāśād "bhede"'bhyupagamyamāne "tāḥ" śaktaya"stasya" śaktimataḥ kimbhavanti |
na kiṃcid bhavanti na tatsambandhinya ityarthaḥ | yadā "yadi nopakārastataḥ" | śaktimataṃ"stāsāṃ" śaktīnāṃ | atha sambandhasiddhyarthamupakāra iṣyate | tadā śaktyupakāriṇyo parā vyatiriktāḥ śaktayoṅgīkarttavyāḥ | yābhiḥ śaktīrupakaroti | tāsāṃ ca sambandhatvasiddhyarthamupakāraḥ kalpanīyaḥ | tatrāparā śaktikalpaneti "tathā syādanavasthitiḥ" |

[136,1]

tadvyācaṣṭe | "yadī"tyādi | upādhimupādhimprati "pratyupādhi | upakārakatvā"ni śaktaya"stasyo"pādhimataḥ "na svātmabhūtāni" | na svabhāvabhūtāni | kintu vyatiriktāni |
nāpi tata upādhimataḥ "upakāramanubhava"nti | ātmasātkurvanti | "kintasya tā ucya"nte |
upādhimataḥ śaktaya iti kasmāducyante | sambandhābhāvāt | sambandhasiddhyarthamupādhi mataḥ sakāśāt tāsāmupādhyupakāriṇīnāṃ śaktīnāmupakārevāṅgīkriyamāṇe yābhiḥ śaktibhirupādhyupakāriṇīḥ śaktīrupakarotyayamupādhimān | "yadi" tāstasyātmabhūtā iṣyante tadā "svātmabhūtābhiḥ śaktibhirayamu"pādhimān "eka" ityanaṃśaḥ | upādhyupakāriṇīḥ śa"ktīrupakurva"n |

[136,2]

"tathā hī"tyādinā "sarvātmanā graha"ṇaṃ sādhayati | ekopādhi"grahaṇe tadupakāriṇyo" upādhyupakāriṇyo vyatiriktāyāḥ "śaktergrahaṇaṃ | tadgrahaṇa" iti |
upādhyupakāriśaktigrahe | "tadupakārī" upādhyupakāriśaktyupakārī | kiṃbhūtaḥ"svātmabhūtasakalaśaktyapakāraḥ" svātmabhūtāḥ sakalā upādhyupakāriṇīnāṃ śaktīnāmupakārāḥ śaktayo yasya sa tathābhūto "bhāvo gṛhītaḥ sarvā" upādhyupakārikāḥ śa"ktīrgrāhayati | tāśce"māḥ śaktayo gṛhītāḥ svopakāryā"nupādhīn grāhayantīti tadavasthaḥ prasaṃgaḥ" ko bhedaḥ syādaniścita iti ya uktaḥ ||

[136,3]

"atha" mābhūdeṣa doṣa iti "tā api śaktyupakāriṇyaḥ śaktayo bhinnā evo"pādhimato "bhāvā"diṣyante | tadā tadupakāriṇyopi śaktayo vyatiriktāḥ kalpanīyāstathā tadupakāriṇya ityevamanavasthānāt | "upādhīnāṃ" ta"cchaktīnāṃ" ca | "upādhyupakāraśaktīnāṃ cāparāparāsveva śaktiṣvaparyavasānenāniṣṭhayā" yad ghaṭanantasyodghaṭanāt sambandhanāt | tathā hyupādhayo vyatiriktāsu śaktiṣu sambaddhāstā api vyatiriktāsveva | evamuttarottarā śaktiḥ pūrvapūrvāsu śaktiṣu vyatiriktāsvevānavasthānena sambaddhā | na tūpādhimati | tataśca "sa eka" upādhimān | "tābhi"rupādhyupakārikābhiḥ śaktibhissaha "kadācidapyagṛhītastadupakārātmā" | śaktyupakārātmā |
upādhyupakārikāṇāṃ śaktīnāṃ yāḥ śaktayastadātmeti yāvat | śaktīnāntato vyatirekāt | "tadvattve"na upādhyupakāraśaktimattvena | "tadagrahā"dupādhimattvenāpyato vyarthaivopādhikalpaneti bhāvaḥ |

[137,1]

evantāvad yadopādhimati jñānaśabdayorvṛttistadokto doṣaḥ | yadopādhiṣveva tadānyo doṣo vaktavyaḥ | tadabhidhānāyopādhipakṣamupanyasyati | "yadi puna"rityādi | "kevalā"nityāśrayarahitān u"pādhī"n viśeṣaṇabhedān "śabdajñānānyupalīyera"n |
pratyāyakatvena samāśrayeyuḥ | tasyopādhimataḥ śabdajñānairasamāveśādaviṣayīkaraṇāt | "tatprati"pattimukhenopādhimatpratipattimukhena | ekenāpi śabdajñānena sarvasyopādheḥ pratipattiḥ |

[137,2]

atrāpi doṣamāha | "tadāpī"tyādi | tasyopādhimataḥ | "anākṣepā"dityapratipādanāt | "tatre"tyupādhimati | kathaṃ vyartha ityāha | "arthakriye"tyādi | arthakriyāṃ purodhāya pravṛtterarthakriyā "āśraya" ālambanaṃ yasya vyavahārasya sa tathā | "sarvo" yāvān kaścit prekṣāpūrvakāriṇāṃ "vyavahāro" hitāhitaviṣayaḥ | sa ca dvābhyāṃ prakārābhyāṃ"vidhipratiṣedhābhyāṃ" tṛtīyaprakārābhāvāt | "itthaṃbhūtalakṣaṇā "pāṇiniḥ ceyaṃ tṛtīyā | "upādhaya"śca gotvādaya"statrā"rthakriyāyāma"samarthāḥ | samartha"śca vyaktibhedaḥ śabdenai"vocyata iti kima"phalaiḥ "śabdaprayogaiḥ" | yataścaivamarthakriyāsamartho vyaktibhedo na cocyate śabdaiḥ | "tataś"cābhimatā u"pādhayo" gotvādaya "upādhayo" na syurna viśeṣaṇāni syuḥ | yasmāt "kvaci"dupādhimatyupādhidvāreṇa śabdasya jñānasya vā"pravṛttau" satyāṃ | "kasya"cidupādhimataḥ | "pradhānasye"ti viśeṣyasyā"ṅgābhāvād" viśeṣaṇabhāvāt "tadapekṣayā" pradhānāpekṣayā | "tathocya"nte | upādhaya ityucyante | iyaṃ nyāyopādhivyavasthā | yadā tūpādhaya eva śabdenocyante | tadā tasyopādhimataḥ"śabdenā'nākṣepāda"pratipādanānna "te" upādhayaḥ "kasyaci"t pradhānasyā"ṅgabhūtā iti kimupādhayo" naiveti yāvat | "yadyupā"dhimātraṃ codyate tathāpi śabdai"rlakṣitā" ye upādhayastairupādhimato "lakṣaṇāt" paricchedā"dadoṣaḥ" | śabdaprayogavaiyarthyadoṣo "neti cet" |
sa "samānaḥ" sarvopādhigrahaṇa"prasaṅgaḥ" | tamevāha | "sa tāvadi"tyādi | sa ityupādhimān | "nāntarīyakataye"tyupādhyupādhimatoravyabhicāreṇa "upalakṣyamāṇa ekenāpyupādhi"nā niraṅśatvāt "sarvātmanopalakṣita iti tadavasthaḥ" sarvopādhigraha"prasaṃgaḥ" |

[138,1]

syānmataṃ | yatra śabdena sākṣādupādhimataścodanantatrāyaṃ prasaṃgaḥ | na tu yatrārthavaśādityata āha | "ko hyatra viśeṣa" iti | "śabdā" vā "enamu"pādhimantaṃ sākṣāt pratipādayeyuḥ | "tallakṣi"tā vā śabdalakṣitā vopādhaya upādhimantaṃ "lakṣaye"yuriti ko viśeṣo na kaścit | tathā hi | "sa tā"vadupādhimān "tadā"nīmupādhibalena lakṣaṇakāle niścīyate | "sarvopakārakaḥ" sarveṣāmupādhīnāmupakāraka "iti" | tathā ca pūrvavat sarvopādhigrahaṇaprasaṃgo'to lakṣitalakṣaṇāditi yaduktame"tanna kiñcit"
pūrvoktadoṣaduṣṭatvāt | yasmādupādhyupakārikāṇāṃ śaktīnāmvyatireke'navasthā syādato na vyatiriktāḥ śaktayaḥ ||

[138,2]

"tasmādekasyo"pādheru"pakāra"ke tasminnupādhimati "grāhye"bhyupagamyamāne upādhyantarāṇā"mupakārakāḥ" śaktibhedāḥ | "tata" ekopādhyupakārakasvabhāvā"dapare"'nye "na" bhavanti"ye" dṛṣṭe "tasmi"nnupādhimatya"dṛṣṭā" bhavanti | kintvananye | ataḥ kāraṇāttadgrāhye |
tasyopādhimato grahe "saka"lopādhyupakāraka svabhāvasya "grahaḥ" |

[139,1]

yopi bha ṭṭo manyate | bhinnā bhinnā eva dharmāstenaikadharmeṇa dharmiṇyavadhāryamāṇena sarvadharmāvadhāraṇaṃ bhedāt | tadāha | "āvirbhāvatirobhāvadharmakeṣvanuyāyi yat | taddharmi yatra vā jñānaṃ prāgdharmagrahaṇād bhavet || 152anantadharmake dharmiṇyekadharmāvadhāraṇe | śabdobhyupāyamātraṃ syānna tu sarvāvadhāraṇa 178 iti | "
sopyubhayapakṣabhāvidoṣaprasaṃgādeva nirastaḥ ||

[139,2]

"yadī"tyādinā parābhiprāyamāśaṃkate | ekena niścayajñānena sarvātmanā "gṛhītepi"
vastuni "bhrāntinivṛttyarthaṃ | anyadi"ti pramāṇāntaraṃ |

[139,3]

"syādeta"dityādinaitadeva vyācaṣṭe | "nirbhāgasya" niraṃśasya vastuno "grahaṇe" sati"konyo" bhāgaḥ "tadā" nirbhāgavastugrahaṇakāle | "na gṛhī"to nāma sarva eva gṛhītaḥ | "sa tu" gṛhītopi "bhrāntyā nāvadhāryata iti pramāṇāntaraṃ pravartta"te |

[139,4]

"yadyevami"tyādinā siddhāntavādī | yattad "bhrānti"nivṛttyarthamuttarampramāṇa"miṣyate""tadvyavacchedaviṣaya"manyāpohaviṣayaṃ "siddhaṃ" pūrvoktena nyāyena | "tadvadu"ttarapramāṇavat | "tata" uttarakālabhāvi pramāṇāda"parama"pi pūrvakālabhāviniścayajñānantadapi vyavacchedaviṣayaṃ | kiṃ kāraṇam | "asamāropaviṣaye vṛtteḥ" |

[140,1]

"tattarhī"tyādinā ślokaṃ vyācaṣṭe | "anya"syākārasya yaḥ "samāropa"sta"dvyavacche"da"phalamiti" kṛtvā "siddhamanyāpohaviṣaya"mutpitsusamāropaniṣedhadvāreṇa | "tadvadanyadapi"
pūrvamapi niścayajñānamanyāpohaviṣayaṃ | kiṃ kāraṇam | "avidyamānasamārope viṣaye vṛ"tteḥ | etadevāha | "yatrākāresya pratipatteḥ | iti" hetoḥ "samāropābhāve varttamānaḥ" paurastyo niścayo"nyāpohaviṣayaḥ siddhaḥ" ||

[140,2]

kiñca | niścayagṛhītepyarthe bhrāntinivṛttyarthaṃ pramāṇāntaramicchatā niścayaviṣayaśca na ca niścita ityabhyupagataṃ syād | anyathā bhrānterayogāt | taccāyuktamityāha | "api ce"tyādi | "yadrūpaṃ niścayairna niścīyate tadrūpante"ṣāṃ niścayānāṃ "viṣayaḥ kathannai"va | kiṃ kāraṇaṃ | yasmā"diyameva niścayānāṃ svārthapratipattiryatta"syārthasya niścayanaṃ | "tacce"nniścayaviṣayābhimatamā"kārānta"ra"vadaniści"taṃ | yanniścayaviṣayatvenānabhimatantadvattairniścaye gṛhītaṃ ||

[140,3]

"kathamityā"di paraḥ | pratyakṣagṛhīte samāropavyavacchedārthaṃ pramāṇāntaramicchatā'nyāpohavādināpyaniścīyamāna ākāraḥ pratyakṣagṛhītatveneṣṭo yadi vā niścayavaśādeva grahaṇaṃ | "kathamidānīmaniścīyamānaṃ" rūpaṃ "pratyakṣeṇāpi gṛhīta"miti tulyaḥ prasaṃgaḥ |

[140,4]

"ne"tyādinā pariharati | kalpanāviviktatvādityabhiprāyaḥ | "tadi"ti pratyakṣaṃ | "yamapi" nīlādyākāraṅgṛ"hṇātī"tyucyate | "tad" grahaṇaṃ "na niścayena |
kintarhi | pratibhāsena" | niraṅśasya vastunaḥ sarvathā pratibhāsanamiti sarvathāgrahaṇaṃ | "tadi"ti tasmā"nna niścayāniścayavaśād" yathākramaṃ "pratyakṣasya grahaṇāgra"haṇe kiṃtu pratibhāsanāpratibhāsanavaśāt | tasmādaniścaye sati pratibhāsanamātreṇa pratyakṣagṛhītavyavasthāpananna virudhyate | "naivaṃ niścayānāṃ" pratyakṣavadaniścitasyāpyākārasya pratibhāsanamātreṇa grahaṇamapratibhāsamātreṇāgrahaṇamiti sambandhaḥ |
kasmāditi cedāha | "kiñcidi"tyādi | yathā puruṣaṃ dṛṣṭvā puruṣatva"nniścinva"to"pyanyatra"
taskarādāva"niścayena pravṛttibhedād" vyavahārabhedāt | tathā hi puruṣatvaniścayena puruṣonurūpo viśvāsādivyavahāro dṛśyate | cauratvāniścayācca tadanurūpo bhayādivyavahāro na dṛśyate | tataśca yanniścayānurūpaḥ pravṛttibhedastasya niścayena grahaṇaṃ | yadaniścayānurūpaścāpravṛttibhedastasyāgrahaṇamiti | "yata evantasmā"dityādi | "asye"tyākārasya | "anyathe"ti yadi niścayavaśāttasya grahaṇaṃ na vyavasthāpyate | "tadaikā"kārepi | niścitatvenābhimatepyākāre | "tadi"ti niścayena grahaṇaṃ"na syā"t |

[141,1]

"kiṃ punaḥ kāraṇa"miti paraḥ | "sarvato bhinna" iti sajātīyavijātīyādvyāvṛtteḥ | "tathaive"ti yathānubhavaṃ sarveṣveva bhedeṣu "na smārtto niścayo bhavati" | yato bhedāntarenyākāravyavacchedārthamanyāpohavādinā pramāṇāntaravṛttiriṣyate |

[141,2]

"sahakārivaikalyā"diti siddhāntavādī | na hyanubhavamātraniścayahetuḥ kintvabhyāsādayopi sahakāriṇaḥ | te yatraiva santi tatraivākāre niścayo nānyatra |

[141,3]

nanu kṣaṇikākārepi sarvadā darśanādabhyāsostyeveti niścayaḥ syāt | nānubhūtaniścitaviṣayotrābhyāsobhipreto na ca kṣaṇikaṃ bhrāntinimittasambhavādanubhūtaniścitamiti kathantatrābhyāsaḥ | tasmāt sthitametat yatraivākāre'bhyāsastatraiva niścaya iti ||

[141,4]

tadevāha | "tataśce"tyādi | "viśeṣe" sarvato vyāvṛtte nīlādilakṣaṇe | "aṅśavivarjite" nirvibhāge sarvātmanā "pratyakṣeṇa gṛhītepi" sati "ya"sya "viśeṣasyārvasā"ye niścaye"sti" sahakāri"pratyayaḥ sa pratīyate" niścīyate |

[142,1]

"yadyapītyā"dinā vyācaṣṭe | "sarvabhedeṣu" kṣaṇikatvādiṣu "tāvatetyanubhāvamātreṇa" |
niścayotpādanaṃpratyanubhavajñānasya "kāraṇantarāpekṣatvāt" | taṃdevāha "anubhavo hīt"yādi | "yathāvikalpābhyāsami"ti yasya yādṛśo vikalpābhyāsastena sahakāriṇā "janayatī"tyarthaḥ | udāharaṇamāha | "yathetyā"di | mṛtastrī"rūpadarśanāviśeṣepi"
parivrāṭkāmukaśunāṃ yathākramaṃ "kuṇapakāminībhakṣyavikalpā" yathāvikalpābhyāsañjāyante | na ca vikalpābhyāsa eva sahakārī | kintvanyopyastītyāha | "tatre"tyādi | tatrāpi rūpadarśanāviśeṣepi | "buddheḥ pāṭa"vantīkṣṇatā | yathā yogināṃ buddhipāṭavād darśanamātreṇa kṣaṇikatvādiniścayaḥ | ādiśabdādarthitvasāmarthyādiparigrahaḥ | "ityādaya" ityevamādayaḥ | "anubhavāt" pratyakṣādupādānakāraṇātsakāśād"bhedaniścayasyotpattau sahakāriṇaḥ" | yadā tarhi bahuṣu niścayeṣu yathoktāni kāraṇāni na bhavanti tadā teṣāṃ niścayānāṃ kathaṃ kramabhāva ityāha | "teṣāmeva" cetyādi |
teṣāmiti niścayakāraṇānāṃ"pratyāsa"ttitāratamyabhedāt | yasya niścayasya pratyāsannatamanniścayakāraṇantattāvadādāvutpadyate | "ādi"śabdādadhimātratāratamyasya bhedā nniścayānāṃ "paurvāparyaṃ | yathe"tyādinodāharaṇamāha | piteva yadopādhyāyo bhavati | tadaikasya puruṣasya ja"nakatvādhyāpakatvāviśeṣe"pi | "pitaramāyāntaṃ dṛṣṭvā pitā me āgaccha" iti | pitṛtvaniścaye kāraṇasya pratyāsannatāmatvāt ||

[142,2]

nanu satyapi kṣaṇikatvanairātmyavikalpābhyāse sahakāriṇī tattvādārśināṃ naṃ pratyakṣāt kṣaṇikatvādiniścayo bhavatītyata āha | "sopī"tyādi | "asati bhrāntikāraṇe bhavati" na tu niścayapratyayamātrāt | yata evamasati bhrāntikāraṇe sahakāripratyasākalye ca sati pratyakṣānniścaya utpadyate na kevalāt | "tasmānnānubhūta" ityādi |

[143,1]

tataśca sthitametad | anyavyavacchedaḥ śabdaliṅgābhyāṃ pratipādyata iti |

[143,2]

nanu vyavacchedopi yadi padārthādabhinnastadaikena pramāṇena śabdena vāsya viṣayīkaraṇenyasya vaiyarthyaṃ syāt sarvātmanā niścitatvāt | atha bhinnastadāpi tasyāśritatvādekavyavacchedopādhike padārthe pramāṇenaikena niścīyamāne pūrvoktena nyāyena sarveṣāṃ vyavacchedānāṃ niścitatvādanyeṣāṃ pramāṇādīnāmapravṛttiḥ syād | ataḥ samānaḥ prasaṃga iti |

[143,3]

tanna | yato na bhāvānāmanyonyavyavacchedo'bhinno bhinno vā'sti | kevalaṃ svahetubhya eva bhinnāḥ samutpannā ityuktamvakṣyati ca ||

[143,4]

kathantarhyanyavyāvṛttirityādi vyapadeśo buddhiśca pravarttata ityatrāha | "tatrāpī"tyādi | "tatrā"pi canyāpohe śabdārthe | "anya"smād "vyāvṛttiranya"smād "vyāvṛ"ttoya"mityapi" | ye "śabdā" dharmadharmivacanāḥ "niścayā"ścobhayaviṣayāste "saṃketamanurundhate" |
saṃketānuvidhānenaiṣāṃ dharmadharmiviṣayavibhāgaḥ kalpitaḥ paramārthatastu vyāvṛttireva nāstītyarthaḥ |

[143,5]

tadvyācaṣṭe | "tatrānyāpoha" ityādinā goraśvād "vyāvṛttiranyā" dharmabhūtā "anya"
evāśvād "vyāvṛtto dharmī" | vyāvṛttyā viśiṣṭo gaurityeta"nnāsti" | kintu yaiva vyāvṛttiḥ sa eva vyāvṛtta iti vakṣyati |

[143,6]

yadi cāśvād vyāvṛttiranaśvatā godravyasyānyā syāt tadāśvavyāvṛtterapi godravyeṇa nivarttitavyambhedāt | tataśca "tadvyāvṛtterana"śvatāyāḥ sakāśā"nnivarttamā"nasya gostad"bhāvaprasaṅgāt" | aśvabhāvaprasaṅgādaśvavat | evaṃ hyaśvavyāvṛtteranaśvatvalakṣaṇāyā gaurvyāvṛtto bhavati yadyasyāśvatvaṃ syāt | "tathā" ca goraśvabhāvāpatteḥ |
aśvād go"rvyāvṛtti"stasyā "abhā"vaḥ | gavāśvayorekatvāt |

[143,7]

tena yaduktañjainajaiminīyaiḥ |

[143,8]

"sarvātmakamekaṃ syādanyāpohavyatikrama iti | "

[143,9]

tānpratīdamuktaṃ | yadyanyavyāvṛttirarthāntaraṃ syād gavāśvādīnāmekatvaṃ syāditi |

[144,1]

nāpi gorabhinnāśvavyāvṝttiraśvavyāvṛttau gaurityapratītiprasaṃgāt | govināśe cāśvasyotpattiprasaṅgādaśvanivṛttervinaṣṭatvāt | tasmānnāstyeva vyāvṛttiḥ |

[144,2]

tena yaducyate bha ṭṭo dyo ta ka rā bhyāṃ | "yoyamagopohaḥ sa kiṃ gavi bhinne'rtho bhinnaḥ | yadi bhinnaḥ kimāśrito'thānāśritaḥ | yadyāśritastadāśritatvād guṇa iti gośabdena tadā guṇyabhidhīyate na godravyamiti | gaustiṣṭhatīti sāmānādhikaraṇyaṃ syāt | athānāśritaḥ kenārthena ṣaṣṭhyarthaḥ | gorapoha iti | athābhinno gaureva syāditi na kiñcidaniṣṭhaṃ | ayaṃ cāpohaḥ prativastu yadyekonekasambandhī ca tadeva gotvami" ti |

[144,3]

tannirastaṃ | anyavyāvṛtterevābhāvāt kevalaṃ svahetutaḥ svakīyena rūpeṇotpanno bhāvonyasmād vyāvṛttastasya cānyasmād vyāvṛttiḥ kalpyate | yataśca na paramārthato vyāvṛttirasti | "tasmād yaiva vyāvṛttiḥ sa eva vyāvṛttaḥ" | dvābhyāmaikasyaiva viṣayīkaraṇāt | tasyaiva cānyavyāvṛttasya liṅgatvaṃ liṅgitvaṃ sambandho vikalpaviṣayatvañca | vikalpo hyanyavyāvṝttaṃ svākārābhinnamadhyasya puruṣantatra pravarttayatītyatyarthakāritvād | ataḥ sa eva bāhyaḥ śabdārthonyavyāvṛttaḥ |

[144,4]

yadapyucyate ku mā ri le na | kadācidekasmādeva bhāvasyāpohaḥ syāt |
sarvāsmādvā | yadyekasmādeva tadā yathāśvāpohadvāreṇa godravyasya gaurityabhidhānanantathā siṃhāderapi syād aśvāpohasya gośabdapravṛttinimittasya bhāvāt | tadāha |

[144,5]

"tatośvāpoharūpatvāt siṃhādiḥ sarva eva te | tannimittamagopohaṃ vibhraducyeta gauritī ti | "

[144,6]

atha sarvasmādapoho godravyasya | tatrāpi yadi pratyekamapohyaṃ aśvādayastadāpohyānāmānantyādapoha eva na sidhyet | apohyānāṃ ca bhinnatvādapohabhedaḥ prasajyate | tathā caikasminnapi piṇḍe jātibahutvājjātyantarabuddhiḥ syāt | jātyantareṣvivāśvādiṣu |

[144,7]

"tato gauriti sāmānyaṃ vācyamekaṃ na sidhyati | "

[144,8]

nāpi te samudāyarūpeṇa sarve'pohyāḥ sambhavanti | samudāyo hyekadeśatvena vā syānna cāpohyānāmekadeśāditvaṃ sambhavati | nāpi teṣāṃ samudāyo vyatirikto'styavyatireke cānantyaṃ tadavasthaṃ | na cāpi sāmānyarūpeṇa te'pohyāḥ sāmānyasyāvastutvāt | apohyatve ca vastutvaṃ syāditi |

[145,1]

tadayuktaṃ yataḥ | sarvabhāvānāṃ svenaiva svenaiva rūpeṇotpadyamānānāṃ sarvasmādapohaḥ svahetubhyaḥ siddha eva |

[145,2]

atha kathamasau jñāyata iti codyate | tatkiṅgauratītānāgatavarttamānā'rśvādisvabhāvaḥ pratyakṣe pratibhāsate | neti cet | kathaṃ na tatra sarvāpohaḥ pratyakṣasiddhaḥ |
na hi pramāṇaṃ hastābhyāṅgṛhītvānyadapohatyapi tu niyatarūpārthaprakāśanamevāsyānyāpohaṃ | tasmānniyatarūpārthapratibhāsa eva pratyakṣasya sarvasmādapohagrahaḥ | tacca svaviṣayanniścāyayad yadevaṃ na bhavati tatsarvamanyatvena niścāyayatyato yugapatsarvasyānyasya sāmānyenāviśeṣeṇa niṣedhaḥ kriyate | sāmānyasyānirddhāritaviśeṣarūpatvāt | taduktam |

[145,3]

"atadrūpaparāvṛttavastumātraprasādhanāt | sāmānyaviṣayaṃ proktaṃ liṅgabhedāpratiṣṭhiteriti | pra0 sa0"(pava.2.144)

[145,4]

tenāpohyasya kasyacid vastutvamiṣyata eva |

[145,5]

na cāpohyatvād vastutvamityatra kiñcid pramāṇamastyabhāvasyāpyapohyatvānna cāsya vastutvamityuktaṃ | tasmād yugapat sarvāpohalakṣaṇenāgopohenaikasminnapi piṇḍe gotvaṃ | pratyekāśvādyapohenānaśvatvāsiṃhatvāmahiṣatvādayo jātibhedāḥ kalpitāstaddvāreṇa ca tadabhidhāyakāḥ pravarttanta iti yatkiñcidetat |

[145,6]

yadi vyavṛttivyāvṛttā'bhidheyārthasya na bhedaḥ | kathaṃ vyāvṛttivyāvṛtta iti śabdajñānabhedaḥ | tathā hi vyāvṛttirityanyaḥ śabdo vyāvṛtta ityanya eva śabdaḥ |
tathā jñānabhedopi | vyāvṛttirityukte dharmamātrampratīyate | vyāvṛtta iti dharmīti |
tata āha | "śabde"tyādi | śabdād dharmadharmivācino yā pratītiḥ sā śabdapratipattiḥ |
śabdaśca "śabdapratipatti"śceti virūpaikaśeṣaḥ | śabda"bhedaḥ" śabdācca yā pratipattistasyābheda ityarthaḥ saṃjñāsaṃjñisambandhikaraṇaṃ "saṃke"tastasya "bhedā"t | saṃketabhedaṃ cānantarameva1 | 63"bhedāntarapratikṣe"petyādinā pratipādayiṣyate | "na vācyabhedosti" dharmadharmiśabdayorvastuta ityadhyāhāraḥ ||

[145,7]

"nanu cetyādi" paraḥ | kiṃ punarvācyāviśeṣe "saṃketabhedo na yukta" iti cedāha | "dvayori"tyādi | karttari ceyaṃ ṣaṣṭhī | "karttṛ karmaṇoḥ kṛtīti"" ubhayaprāptau karmaṇīti"niyamasya śeṣe vibhāṣeti vikalpanāt | dvābhyāṃ dharmadharmiśabdābhyā"meka"syārthasyā"bhidhānā"dityarthaḥ | ekaṃ ced dvābhyāmabhidheyantato vyarthaḥ saṃketaḥ | "tathā ce"ti dharmadharmiṇorabhede "vyatirekiṇyā" iti vyatirekābhidhāyinyāṃ gorgotvamiti ṣaṣṭhyāḥ | "tasyā" iti vyatirekavibhakte"rbhedāśrayatvād vastubhedamāśri"tya pravṛtteḥ | yathā devadattasya kamaṇḍaluriti | evaṃ saṃketābhāve vyatirekavibhaktyabhāve ca codite |

[146,1]

vibhaktyabhāvadoṣantāvatpariharannāha | "dvayo"rityādi | dharmadharmivācinoḥ śabdayo"reka"syārthasyā"bhidhānepi vibhaktirvyatirekiṇī" | vyatirekasya vācikā ṣaṣṭhī | iva śabdo bhinnakramaḥ | "bhinnamivārthamanveti" darśayati | "vācye" saṃketabhedakṛtena "le"śena mātrayā yo "viśeṣasta"taḥ kāraṇānna tu paramārthato vastubhedāt |

[146,2]

yadvyācaṣṭe | "na vai śabdānāmi"tyādinā | "viṣayasvabhāvāyatte"ti bāhyasvalakṣaṇāyattā | kiṃ kāraṇam | "icchātaḥ" puruṣecchāvaśāda"bhāveṣvapi" vṛttyabhāva"prasaṅgāt | ta" iti | icchāpratibaddhavṛttayaḥ śabdā "yathā" yena prakāreṇa bhedapratipādanena vyatirikte yathā rājñaḥ puruṣa iti | avyatirikte yathātmaiva hyātmano draṣṭeti | "tathā niyuktā" ityabhinnepyarthe bhedamivopādāya prayuktā"stamarthama"pratibandhena "bhinnamiva prakāśaya"nti | vastutaḥ svalakṣaṇasyābhedepi yata evantena kāraṇena | "gauriti" dharmivācinamāha | "gotva"miti dharmavācinaṃ | ābhyā"mekābhidhāne"pyagovyāvṛttasya gorabhidhānepi "kasyacid" viṣayasya "pratyāyanārtha"miti | agovyāvṛttinimittasya gotvasya prakāśanārthaṃ | agovyāvṛttimātraṃ gotvaśabdena pratipādyamityevaṃkṛte saṃkete bhede | vyatiriktārthā na vibhaktirasya gotvamiti bhavati ṣaṣṭhī | vyatirikto'rthosyā iti vigrahaḥ | dharmiṇassakāśād dharmama"rthāntaramivādarśayantī pratibhāti | ana"pītyavyatiriktepi dharme | kiṃ kāraṇaṃ | "tathā prayogadarśanābhyāsāt" |
vastubhede sati ṣaṣṭhyāḥ prayogadarśanābhyāsād devadattasya kamaṇḍalurityādau |

[147,1]

etaduktambhavati | vastubhinnambhavatu mā vā bhūt sarvathā vyatirekavibhaktiricchāmātrānurodhinī kevalaṃ prayogadarśanābhyāsācchabdārthambhinnamiva darśayatīti | "tāvate"ti vibhaktiprayogamātrāt | "sarvatre"tyarthābhedepi | gaurgotvamityādau na dharmadharmiṇoḥ paramārthato "bhedaḥ" | tasmā"danyatrā"pyarthābhedepi "puruṣecchāvaśāt pravṛttasya"
vyatirekābhidhāyinaḥ śabdasya "pratibandhābhāvāt" | dṛṣṭā ca puruṣecchāvaśācchabdānāṃ pravṛttirasatyapi tathābhūte bāhye vācya ityāha | "yathetyā"di | "ekam"vastu"kvaci"t prakaraṇe "ekavacane"na "khyāpya"te | yathā tvamiti | "tadaviśeṣepi" ekatvāviśeṣepi tadeva vastu "bahuvacanena" yūyamiti | ataścaikasminnapi bahuvacanadarśanānna yathāvastu śabdānāmpravṛttiriti gamyate | yuṣmadi gurāvekeṣāmityatideśavākyād ekasminnapi bahuvacanamiti cet | cintyametat | kimatideśavākyeṃnaikasya bahutvaṃ kriyate kimvā bahuvacanamātramaprāptaṃ vidhīyata iti | na tāvadādyaḥ pakṣo vacanamātreṇa vastūnāmvidhānāsambhavāt | dvitīyepi pakṣe siddhaivecchāmātreṇa śabdānāṃ pravṛttiriti | evantāvadvibhaktyabhāvadoṣaḥ parihṛtaḥ |

[147,2]

saṃketābhāvadoṣantu pariharttuntamevopanyasyati | "prayojanābhāvā"t tvityādi |
dharmidharmaśabdābhyāmekasyābhidhānāt prayojanābhāvaḥ | "tadapi" prayojanama"stye"va |
gotvāpekṣayā "bhedānta"rāṇi dravyatvapārthivatvādīni | "teṣāṃ" pratikṣepo'svīkāraḥ |
tau "pratikṣepāpratikṣepau" yathākramantayo"rdvayo"ddharmadharmivācinoḥ śabdayoryaḥ "saṃketabheda"stasya | kimviśiṣṭasya "jñātṛvāñchānurodhinaḥ" pratipattricchānuvidhāyinaḥ padaṃ prayojanaṃ ||

[147,3]

etaduktambhavati | yadānyavyāvattarūpanirākāṅkṣaḥ pratipattāśvādevaikasmādvyāvṛttaṃ gopiṇḍaṃ jijñāsate tadā yāvadaśvād vyāvṛttimarthāntarabhūtāmāropya tathaiva saṃketapūrvakaṃ laukikena dharmavācakena śabdena na kathayati | tāvanna parasya jijñāsitorthaḥ pratipādayituṃ śakyate | atastaṃ pratyanaśvatvamasyetyucyate | evaṃ hi dharmiṇo'prādhānyādanyavyāvṛttarūpānākṣepaḥ kṛto bhavatyaśvādevaikasmād vyāvṛttiśca |
na tadaivamucyate'naśva ityanena hyanyavyāvṛttasyāpi rūpasyākṣepaḥ kṛtaḥ syāt |
na caivampareṇa jijñāsitamajijñāsitaṃ ca kathayan kathannonmattaḥ syāt |

[148,1]

yadā punaranyavyāvṛttarūpasākāṃkṣe'śvād vyāvṛttaṃ gopiṇḍaṃ jijñāsate | tadāpi yāvadaśvavyāvṛttiviśiṣṭaṃ piṇḍaṃ dharmisvabhāvatayā'ropya tathaiva saṃketapūrvakaṃ laukikena dharmivācakena na kathayati tāvanna parasya jijñāsitorthaḥ pratipādayituṃ śakyate' tastaṃ pratyanaśvoyamityucyate | evaṃ hi dharmiṇaḥ prādhānyādanyavyāvṛttarūpākṣepaḥ kṛto bhavatyaśvavyāvṛttaśca gopiṇḍaḥ kathito bhavati | na tadaivaṃ khyāpyate'naśvatvamasyeti parajijñāsitānyavyāvṛttarūpānākṣepaprasaṅgāt | ajijñāsitaṃ cārthaṃ kathayan kathannonmattaḥ | sarvaśca śābdo vyavahāraḥ saṃketapūrvakaḥ saṃketaśca vikalpakalpitārthapūrvaka eveti vikalpairapyanenaiva dvāreṇa dharmadharmibhāvapratītiryuktā |

[148,2]

tena yaducyate | bhavatu dharmadharmivācakānāṃ bhedāntarapratikṣepāpratikṣepārthapravṛttiḥ | dharmidharmavikalpānāntu kathaṃ pratipattirityapāstaṃ |

[148,3]

etadeva vṛttyā spaṣṭayannāha | "yadāya"mityādi | "pratipatte"ti śrotā | tasmād aśvādyo'"nyo" mahiṣādistasmād "vyavacche"do mahiṣādivyāvṛttaḥ svabhāvastasya "bhāvānapekṣaḥ" sattānapekṣaḥ | "piṇḍaviśe"ṣe gavi | "aśvavyavacchedamātraṃ jijñāsate" | kimasyāśvād vyāvṛttaṃ rūpamastīti | "tathābhūtajñāpanārtha"miti yathā pratipattrā jñātumiṣṭantadanurodhena tathābhūtasyāśvād bhedamātrasya jñāpanārthanta"thākṛtasaṃke"tenetyaśvavyavacchedamātre pratikṣiptabhedāntare kṛtasaṃketenānaśvatvaṃ "śabdena prabodhyate" prakāśyate'naśvatvamasya piṇḍasyāstīti | aśvādyo vyavacchedastadapekṣayā mahiṣādibhyo vyāvṛttayor"vyavacchedānta"rāṇi | teṣvani"rākāṃ"kṣaḥ pratipattā | "tami"ti piṇḍaṃ |
apratikṣiptabhedāntareṇāśvavyavacchedena yuktaṅ godravyaṃ jñātumicchatīti yāvat |
aparityaktāni mahiṣādivyavacchedāntarāṇi yena | tasminna"parityaktabhedāntare" |
tatraiva vāśvavyavacchede | dharmivācinaṃ śabdaṃ "prayuñjate" vaktāro'"naśvoyamiti" |
kathaṃ prayuñjata ityāha | "tathā prakāśanāye"ti | apratikṣiptabhedāntarasyāśvavyavavacchedasya prakāśanāya | "apratikṣiptabhedānta"ramevāśvavyavacchedantathā prakāśanāyetyanye paṭhanti | tadāpyayamarthaḥ | apratikṣiptabhedāntarantamevāśvavyavacchedamaśvavyāvṛttirūpaṃ prayuñjate abhidadhatyanaśvoyamityanena dharmivacanena śabdena | kimartham | tathāprakāśanāyāpratikṣiptabhedāntarasya prakāśanāyeti | yenaiva dharmavācī śabdaḥ pratikṣiptabhedāntaraḥ | "ata eva pūrva"treti dharmavācini śabde "pratikṣiptambhedāntaraṃ" yeneti | sāmānyenānyapadārthaṃ kṛtvā bhāvapratyayaḥ karttavyaḥ | paścā"cchabdavṛtterit"yanena sambandhaḥ | anyathā pratikṣiptaṃ bhedāntaratvāditi syāt | evamanyatrāpyevaṃjātīyeṣu śabdeṣu vyutpattirdraṣṭavyā |

[149,1]

bhinnanimittayoḥ śabdayorekasminnadhikaraṇe vṛttiḥ "sāmānādhikaraṇyaṃ | viśeṣ"ya"viśeṣaṇabhāvo" vyavacchedyavyavacchedakabhāvaḥ | udāharaṇaṅ "gotvamasya śuklamiti" |
guṇaśabdasyābhidheyavalliṅgavattvena napuṃsakatvaṃ | śukla ityanye paṭhanti | evaṃ cācakṣate | guṇaśabdo hi pratikṣiptabhedāntareṇa guṇamātre varttamāna upātto guṇamātravṛttīnāṃ śuklādiśabdānāṃ pulliṅgatvaṃ | tadvati tu varttamānānāmabhidheyavalliṅgatā | evaṃ cānayorddharmamātravṛttyorna sāmānādhikaraṇyaṃ nāpi viśeṣaṇaviśeṣyabhāva iti |

[149,2]

kasmānna sāmānādhikaraṇyamityāha | "tanmātre"tyādi | etatkathayati buddhipratibhāsinyevārthasāmānādhikaraṇyādi | na bāhye svalakṣaṇe tasyāvācyatvāt | kevalamadhyavasāyād bāhyepyucyate | yadi ca dharmadvayayuktaikadharmipratibhāsinī śabdadvayajanitā buddhirekārthotpadyeta bhavetsāmānādhikaraṇyaṃ | iha tu "tanmātraviśeṣeṇa" pratikṣiptabhedāntareṇa gotvamātraviśeṣaṇoparaktāyā "buddhestadāśrayabhūtāyā"
iti viśeṣaṇaviśeṣyabhāvaḥ sāmānādhikaraṇyāśrayabhūtāyā "ekatve"na dharmyabhedenā"pratibhāsanāt" | gotvaśuklatvābhyāṃ yuktamekandharmiṇaṃ gṛhītvā buddherapratibhāsanādityarthaḥ |

[149,3]

yadvā tadāśrayabhūtāyā iti tadeva gotvamāśrayabhūtaṃ yasyāstasyā buddhestanmātraviśeṣeṇa pratikṣiptadharmāntareṇa gotvamātreṇa viśeṣeṇa saha gopiṇḍasyaikatvenāpratibhāsanāt | tathā hyasya gotvamiti prayoge niṣkṛṣṭarūpaṃ dharmaṃ pratiyatībuddhirutpadyate | tato na sāmānādhikaraṇyamiti | dharmāntarapratikṣepādeva tadanyeṣu bhedeṣu "nirākāṃkṣatvā"cca buddherna viśeṣaṇaviśeṣyabhāvaḥ |

[150,1]

"dvitīye tu" dharmivāciśabdapakṣe "bhavati" sāmānādhikaraṇyamviśeṣaṇaviśeṣyabhāvo vā śuklo gauriti | sāmānādhikaraṇye kāraṇamāha | "tathe"tyādi | "tathā saṃketānusāreṇe"tyapratikṣiptabhedāntare vastuni dharmiśabdasya saṃketānusāreṇa hetunā | ekasmin dharmiṇi yojanaṃ saṃhāraḥ | vyavacchedahetukā dharmā vyavacchedadharmāḥ saṃhṛtāśca te "sakalavyavacchedadharmāśce"ti karmadhārayaḥ | "tai"rdharmaiḥ karaṇabhūtai"rvibhāgavataḥ" | vibhaktānekadharmavato dharmi"ṇa ekasyeva" śabda"sandarśanena" pradarśanena buddheḥ "pratibhāsanāt" | anekadharmavantandharmiṇamekamiva sandarśayantī buddhiḥ pratibhāsata iti yāvat | na tu buddhipratibhāsasandarśito dharmī vastuta ekaḥ | vikalpanirmitasya dharmadharmivibhāgasyālīkatvāt | "ekasyaive"tyapi paṭhanti | tatrāpi pratipattradhyavasāyavaśādeva yuktamiti boddhavyaṃ | tataḥ siddhaṃ sāmānādhikaraṇyaṃ | yataśca bhedāntarāpratikṣepeṇa dharmmiśabdaḥ pravṛttastata eva tajjanitāyā buddherapratikṣiptabhedā"ntarāpekṣatvād"
bhavati viśeṣaṇaviśeṣyabhāvo yad gauḥ śuklo nīlo veti | caśabdaśca pūrvavadatītahetvapekṣaḥ ||

[150,2]

idameva vyāpakaṃ sarvavyavahārasya nāparasparaparikalpita sāmānyaguṇādikāntasya pramāṇabādhitatvādityāha | "bhedoyameve"tyādi | "dravyabhāvābhidhāyinoḥ śabdayora" dharmāntarapratikṣepāpratikṣepalakṣaṇaḥ | sarvatreti | sāmānyasāmānyavati |
guṇaguṇavati | kriyākriyāvati | sarvasmin viṣaye dharmivacano dravyābhidhāryā |
dharmavacano bhāvābhidhāyī | yata eva"ntena" kāraṇena na "tayo"rdravyabhāva"śabdayorvācye viśeṣaḥ" paramārthataḥ "kaścanā"sti |

[150,3]

tadvyācaṣṭe | "tasmā"dityādi | "niścayapratyayaviṣayatvena" karaṇena | "na kaścidviśeṣaḥ" | tathā hi yathā gotvamityukte tatraivāgovyavacchede niścayastathā gaurityukte yadyapyapratikṣiptabhedāntarasyāgovyavacchinnasyābhidhānantathāpyagovyavacchedamātre niścayonyeṣāntu bhedānāmapratikṣepamātraṃ | sa eva ca śabdārtho yatra śābdo niścayo bhavatīti nāsti bhāvadravyābhidhāyinoḥ śabdayorvācye viśeṣo bhedāntarapratikṣepāpratikṣepamātrantu bhidyate | tadevāha | "ekastame"vetyādi | eka iti dharmaśabdastamityagovyavacchinnaṃ | "pratikṣiptaṃ bhedāntaraṃ" yena dharmaśabdena sa tathoktaḥ | "anya" iti dharmiśabdo'"pratikṣepeṇa" tameva piṇḍaṃ sāmānādhikaraṇyena "gamayatīti" nāsti dravyaniścayamprati "bhedaḥ" pratikṣepāpratikṣepamātrantu bhidyate | evaṃ gamanandevadattasya gacchati devadatta iti na kaścana bheda ityanyatrāpyevaṃ yojyaṃ ||

[151,1]

yāpi jātiguṇakriyāsambandhabhedena catuṣṭhayī śabdānāṃ vṛttiḥ sāpyanenaiva vastugatadharmabhedena saṃgṛhītetyāha | "jijñāpayiṣu"rityādi | jñāpayitumicchura"rthanta"mbhedāntarapratikṣepāpratikṣepalakṣaṇaṃ | "taddhitena" taddhitapratyayāntena | "kṛtāpi vā" | kṛtsaṃjñakapratyayāntena vā | "anyena vā" kṛttaddhitavyatiriktena tiṅntenā'vyutpannena vā śabdena śuklādinā "yadi brūyāt | tato" bhedāntarapratikṣepāpratikṣepalakṣaṇād viśeṣā"daparo bhedo nāsti" |

[151,2]

tadvyācaṣṭe | "etāvantami"tyādinā | etāvantamiti pratikṣiptabhedāntaralakṣaṇaṃ |
kṛtāpi vā | "darśaye"diti sambandhaḥ |

[151,3]

yadā vādhiśrayaṇādikriyāyāṃ karttṛsthāyāmpacirvarttate | tatraiva ca ghañ pratyayastadā pācakatvaśabdena kriyākārakayoḥ sambandhaḥ samavāyobhidhīyata iti pācakatvaśabdena samānārthaḥ pākaśabdaḥ | dvāvapyetau pratikṣiptabhedāntaramapācakavyavacchinnamarthaṃ pratipādayataḥ | yadā tu karmasthaiva kriyā vikḷttiḥ pacerarthastadā pācakatvaśabdasya kathaṃ sambandhābhidhāyitvaṃ | pācakatvapākayorbhinnārthatvāt ||
anyena vā kṛttaddhitavyatiriktena tiṅādinā | "tathābhūtajñāpanāya" | pratikṣiptabhedāntarajñāpanāya svayaṃ kṛtena samayena darśayediti sambandhaḥ | yathā devadattena śayyate paṭasya śuklatvamiti | atrāpi śāyakaśabdasya ya evārthaḥ sa eva pratikṣiptabhedāntaraḥ |
śayyata ityasyāpi | tathā śuklaḥ paṭa iti ya evāśuklavyavacchinno pratikṣiptabhedāntarorthaḥ sa eva pratikṣiptabhedāntaraḥ paṭasya śukla ityasyāpi | "tathābhidhāna"ṇeti pratikṣiptāpratikṣiptabhedāntarasyaikadharmigatasya vyavacchedasyābhidhānamātreṇa tadeva vastva"rthāntarameva" paramārthato dharmadharmirūpeṇa vibhaktameva | na punarbhavatīti sambandhaḥ | kiṅkāraṇaṃ | tathābhūtasyaiva pratikṣiptāpratikṣiptabhedāntarasyaivaikasya jñāpanāya dharmadharmiśabdasya kṛtasaṃketatvāt |

[152,1]

yadvā "tathābhidhānamātreṇe"ti | arthāntarabhūtadharmābhidhānamātreṇa taddharmasvarūpamparamārthato"rthāntarameva bhavati | tathābhūtas"yaiva bhedāntaranirapekṣasyaiva tasyaikavyāvṛttasya "jñāpanāya" dharma"śabdasya kṛtasaṃketatvāt" ||

[152,2]

"nanu ce"tyādi paraḥ | "sambandha" ucyata iti pākakriyāyāḥ pācakasya ca karttuḥ sambandhaḥ samavāyalakṣaṇaḥ | tathā hi kṛdantād bhāvapratyayaḥ sambandhasyābhidhāyako dṛṣṭo yathāha | samāsakṛttaddhiteṣu sambandhābhidhānamiti | kṛdantaśca pācakaśabdaḥ | na pāka eva kriyātmakaḥ pācakatvaśabdenocyate |

[152,3]

etaduktambhavati | anyaiva karttṛvyatiriktā kriyānyaśca tayośca sambandhonya eva | tataśca karttṛsthakriyābhidhāne satyapi pacaterna pākapācakatvaśabdayostulyortha iti | "na vai pākene"tyādinā pariharati | "pākena" kartṛsthe na vastubhūtena vyāpāreṇa yukto"nya eva" pākakriyā vyatiriktaḥ "pācako" nāma karttā"bhidhīyate"
pācakaśabdena | yādṛśo varṇṇyate vai śe ṣi kā dibhiḥ kriyā vyatiriktaḥ svatantraḥ kartā yatra kriyākārakasambandho vastubhūtaḥ syāt | tasya svatantrasya karttuḥ kriyāvyatiriktasya niṣetsyamānatvāt | na ced vyatiriktā kriyā karttā vā kutassambandhaḥ yasya bhāvapratyayenābhidhānamiti bhāvaḥ | "yatpunarasye"ti pācakaśabdasyāsyā"bhidhe"yamapācake vyavacchinnamapratikṣiptabhedāntaraṃ vastumātrantadeva pācakaśabdā"bhidhe"yaṃ pā"cakatvenāpyabhi"dhīyata ityadhyāhāryaḥ | tasyaiva pratikṣiptabhedāntarasyābhidhānāt | na tu sambandhobhidhīyate | tasyāsattvāt | tadeva yathoktaṃ pācakaśabdābhidheyaṃ pākaśabdenāpītyapiśabdāt |

[153,1]

aparaṃ vyākhyānaṃ | "na vai pākene"ti pākaśabdenānyāpohavādipakṣe "anya" eva vyatiriktaḥ kriyāśrayabhūtaḥ "pācako"bhidhīyate | yādṛśo varṇṇyate pareṇa | yaḥ kriyākārakasambandhasyāśrayaḥ syāt | tasyāsiddhatvāt | kintvapācakavyāvṛttirbhedāntarapratikṣepeṇābhidhīyate | tadevāha | "yatpunari"tyādi | yadityapācakavyāvṛttilakṣaṇaṃ pratikṣiptabhedāntaramabhidheyaṃ | "asye"ti pākaśabdasyānantarameva darśitaṃ tadeva pākaśabdābhidheyampā"caka"tvaśabdenāpya"bhidhīyate" | na sambandhaḥ | tasyāsiddhatvāt | "apratiṣṭhi"tairavastubalāyātairata eva "mithyāvikalpāḥ" ||

[153,2]

kathampunargamyate kriyā vyatiriktā nāsti tatsamavāyo vetyata āha | "yathe"tyādi | "tatsamavāyo" veti kriyākārakasamavāyaḥ | yataśca vyāvṛttivyāvṛttimatorabhedastena kāraṇenā"nyāpo"ha"viṣayo" jātimān śabdairabhidhīyata iti | tadvatpakṣastatra yo doṣaḥ sonyāpohepi syāditi "tadvatpakṣopavarṇṇṇanaṃ pratyākhyā"taṃ |
yasmāt "pṛthakatve hi jātitadvato"rabhyupagamyamāne "syāt" tadvatpakṣodito "doṣaḥ" |

[153,3]

"tadviśiṣṭa"syetyanyāpohaviśiṣṭas"yārthasya śabdaira"bhidhānāt "tadvatpakṣodita" iti tadvatpakṣe ya uktaḥ | yathā kila sāmānyamabhidhāya tadvati varttamānaḥ śabdo'svatantraḥ syāttataśca śabdapravṛttinimittabhūtena sāmānyena vaśīkṛtasya śabdasya vyaktigataparasparabhedānākṣepāttaiḥ sāmānādhikaraṇyaṃ na syāt | upacaritā ca tadvati śabdapravṛttirityādiko doṣa ityevaṃ vyāvṛttimabhidhāya tadvati varttamānosvatantro dhvaniriti "sarvaḥ prasaṃgaḥ syāt | tadapi" tadvatpakṣopavarṇṇanaṃ | "anene"ti vyāvṛttivyāvṛttimatorananyatvena"prativyūḍhaṃ" pratyākhyātaṃ | yasmāt "tatra hi" tadvatpakṣe | "arthāntaramupādā"yeti vastubhūtaṃ sāmānyamupādāyānyatrārthāntare tadvati | sākṣāt sāmānyavato'nabhidhānādasvātantryaṃ | ādiśabdādasamānādhikaraṇyopacāradoṣaparigrahaḥ |

[153,4]

anyāpohapakṣe tu vyāvṛttivyāvṛttimatoraikyānnārthāntaramupādāyārthāntare śabdapravṛttistato nāstyasvāta"ntryā"didoṣa ityāha | "na ce"tyādi | "anyasmād"
vastunoryā vyā"vṛttiḥ" sā "vyāvṛttānnānyā | dvayo"rdharmadharmivācinoḥ śabdayo"rekasya"
vyāvṛttibhedasyā"bhidhānādityukta"manantarameva |

[154,1]

"katha"mityādi paraḥ | "idānī"miti vyāvṛttitadvatoraikye | "ekasya vyāvṛttasya"
svalakṣaṇasyā"nanugamā"t | arthāntarāsaṃsargāt | kathantasya svalakṣaṇasyātmabhūtā"vyāvṛttiḥ" svalakṣaṇavadananvayinī "sāmānyaṃ" syāt | naiva | dṛṣṭā ca sāmānyaṃ |

[154,2]

"tadbuddhā"vityādinā siddhāntavādī | sāmānyabuddhau vikalpikāyāṃ "tathai"kākāreṇa"pratibhāsanāde"kākāra eva vyāvartyateneneti vyāvṛttiḥ | sāmānyamucyate | etadāha | na vyāvṛtteṣu svalakṣaṇeṣvātmabhūtā vyāvṛttirekā sāmānyaṃ kevalaṃ vyāvṛttasvalakṣaṇānubhavottarakālabhāvī vikalpaḥ prakṛtyā | ekakāryeṣu bhāveṣvekamākāramādarśayannivotpadyate | tadvikalpavaśāt sāmānyamāsthīyate | niḥsāmānyeṣvapyanena ca sākṣācchabdādiviṣayo darśitaḥ |

[154,3]

etadeva sphuṭayannāha | "na vai kiṃci"dityādi | vastubhūtamityabhiprāyaḥ | kathantarhi sāmānyasāmānādhikaraṇyādivyavahāra ityāha | "śabde"tyādi | "śabda āśrayaḥ" sahakārikāraṇatvena yasyāḥ sā vikalpikā "buddhiranādivāsanāsāmarthyāt | dharmānasaṃsṛṣṭānapi saṃsṛjantī" ekākārāniva kurvāṇā "jāyate" | tasyā buddherekā"kārapratibhāsavaśena sāmānyaṃ" | dharmadvayayuktaikadharmipratibhāsavaśena "sāmānādhikaraṇyaṃ ca vyavasthāpyate" | ayaṃ ca sāmānyādivyavahāro'sadvyāpi vyavasthāpyate | kathamasadartha ityāha | "arthānāmityā"di | svalakṣaṇāṃnāṃ saṃsargābhāvāt sāmānyavyavahāro'sadarthaḥ | "ekasya ca" svalakṣaṇasya "bhedābhāvāt" sāmānādhikaraṇyavyavahārosadarthaḥ |

[154,4]

nanu virūpatayā'yaṃ sarvavyavahāraḥ pravṛtta iti kathamanyāpohaviṣaya ityata "āha |
tasya sarvasya" sāmānyādivyavahārasyārthāḥ "samāśra"ya ityanena sambandhaḥ | "tatkāryantacca"manurūpaṃ yeṣānteṣāmbhāva"stayā" | karaṇabhūtayā | "anyebhya" ityatatkāryakāraṇebhyo"bhidyamānā arthāḥ" sarvasya sāmānyādivyavahārasyā"śrayo bhava"ntyataḥ kāraṇād anyāpohaviṣaya uktaḥ | na tvanyāpohastatra pratibhāsate bāhyasyaivaikākārasya vidhirūpatayā pratibhāsanāt | yasmācca niścayaprayuktaḥ puruṣamaniṣṭaparihāreṇā"niṣṭād vyāvṛtte" svalakṣaṇe "pravartta"yatya"topi" kāraṇād "anyāpohaviṣaya ukto" na tu pratibhāsāpekṣo vidheḥ pratibhāsanāt |

[155,1]

tena yaducyate bha ṭṭo dyo ta kā rābhyāṃ | gośabdasyārthaḥ kimbhāvothābhāvaḥ |
yadi bhāvo kiṃ gaurathāgauḥ | yadi gaurnāsti vivādaḥ | athāgaurgośabdasyāgaurartha iti atiśabdakauśalaṃ | athābhāvastadayuktaṃ | na hi gośabdaśravaṇādabhāve preṣyasaṃpratipattiḥ | śabdārthaśca pratipattyā pratīyate na ca gośabdādabhāvaṃ kaścitpratipadyate tathā'gaurna bhavatītyayamapohaḥ kiṃ goviṣayothā'goviṣayaḥ | yadi goviṣayaḥ kathaṃ gorgavyevābhāvaḥ | athāgoviṣayaḥ | kathamanyaviṣayād apohād anyatra pratipattiḥ |
na hi khadirecchidyamāne palāśecchidā bhavati | athā gaurgavi pratiṣedho'gaurna bhavatīti | kena goragotvaṃ prasaktaṃ yatpratiṣidhyata iti |

[155,2]

apāstaṃ | goviṣayatvād gośabdasya kevalaṃ kalpitaviṣayatvād vivādaḥ |
yathā vā gopratiṣedho'satyapi samārope tathoktaṃ prāgiti yatkiñcidetat |

[155,3]

tasmāt sthitametadvidhireva śabdārtha iti ||

[155,4]

etadeva darśayannāha | "tatre"tyādi | "anapekṣi"taṃ svarūpeṇa "bāhyatatt"vaṃ yena vikalpabuddhipratibhāsinā dharmiṇā sa tathoktaḥ | "buddhipratibhāsavaśādekonekavyāvṛtta" iti |
anekasmād vyāvṛttasyaikasya dharmiṇaḥ sandarśanena buddheḥ pratibhāsanāt | tadvaśenaiko dharmī anekavyāvṛtto vyavasthāpyate | yaścānekasmād vyāvṛttastasmāt tatra vyāvṛttayo dharmabhedāḥ kalpyanta iti bhāvaḥ | sa eva bhūto dharmī śabdairviṣayīkriyate | tathābhūtavikalpapratibhāsajananāya vaktṛbhiḥ śabdasyoccāraṇāt | yataścānyavyāvṛtto vikalpapratibhāsaḥ śabdairviṣayīkriyate | tato vidhiviṣayatvaṃ siddhamiti bhāvaḥ |

[156,1]

na kevalaṃ śabdairvikalpairapi viṣayīkriyata ityāha | "tadanubhave"tyādi | tasya tasya svalakṣaṇasyānubhavasta"danubhavastenāhitā vāsanā" śaktistasyāḥ prabodhaḥ kāryotpādānugaṇyantato janma yeṣāṃ vikalpānāntai"rviṣayīkriya"ta iti sambandhaḥ |
kiṃ viśiṣṭai"radhyavasitatadbhāvā"rthaiḥ | adhyavasitastadbhāvo bāhyabhāvo yasmin vikalpapratibhāse sodhyasavitatadbhāva evaṃ bhūtortho viṣayo yeṣāmvikalpānānte tathā | dṛśyavikalpāvekīkṛtya pravṛtteriti yāvat |

[156,2]

adhyavasitatadbhāvārtha iti pāṭhāntarantadādhyavasitatadbhāvaścāsāvarthaśceti karmadhārayaḥ | ekopyanekavyāvṛttodhyavasitatadbhāvārtha iti "sambandhaḥ" |
tasmād buddhipratibhāsavaśāt | sāmānyādivyavahāraḥ | "tatraiva ca" buddhipratibhāse'yamiti bhedāntarapratikṣepāpratikṣepalakṣaṇe | vyavahriyata iti vyavahāraḥ karmasādhanaḥ | "dharmadharmiṇā"veva "vyavahāraḥ" |

[156,3]

etaduktambhavati | buddhipratibhāse yau dharmadharmiṇo vyavasthāpyete | tau"parasparantattvānyatvābhyāmavācyāditi pratanyate" | paramārthatastena pāramārthikadharmadharmitattvānyatvapakṣe yo doṣaḥ pramāṇāntarādivaiyarthyaṃ svātantryādilakṣaṇa uktaḥ sa iha na bhavatītyuktambhavati |

[156,4]

tattvānyatvapakṣayordoṣāntaramapyāha | "na hītyā"di | "dharmiṇaḥ" sakāśānnā"nyodharmaḥ" | kiṅkāraṇam | "anarthāntarābhidhānāt" | dharmadharmiśabdābhyāmekasmādeva vyavacchinnasyābhidhānāt | "nāpi" ya eva dharmī "sa eva" dharmaḥ | kasmāt | "tadvāci"nā"miva" | dharmivācināmiva śabdānāṃ | "dharmavācināmapi vyavacchedāntarākṣepaprasaṃgā"t | "tathā ceṣṭāpratyāyanāt" | dharmaśabdeneṣṭasya pratikṣiptabhedāntarasya bhedasyāpratyāyanāt | "saṃketabhedākaraṇaṃ" | pratikṣiptabhedāntaraṃ vyavacchedaṃ pratyāyayati dharmaśabda ityasya saṃketabhedasyākaraṇaṃ | etadanantaroktantattvānyattvābhyā"mavācyatvaṃ dharmadharmiṇoḥ śabdā"rthe buddhipratibhāsinyarthe uktaṃ | "vastunī"ti bāhyasvalakṣaṇe | "avidyamānatvāde"va tattvānyattvābhyā"mavācyaṃ" yathāpratibhāsantu śabdādiviṣayo vyavasthāpyate |

[157,1]

"nanu ce"tyādi paraḥ | dṛṣṭā prayogeṣūpalabdhā | gorgotvamiti "ṣaṣṭhī | ādi"śabdād gavi vyavasthitaṃ gotvaṃ | gotvena nimittena gavi gośabdo varttata ityādi vibhaktiparigrahaḥ | gotvadravyatvādīnāṃ ca dharmāṇāṃ bahutvāt | "tatra bahuṣu dharmeṣu" |
gotvadravyatvapārthivatvānīti "dṛṣṭo" yo "vacanabhedaḥ sa" na syād | "dharmadharmiṇorabhede" pāramārthikabhedābhāve dharmāṇāṃ ca paraspararam |

[157,2]

"uktama"treti siddhāntavādī | "na vai śa bdānāṃ" kācid viṣayasvabhāvāyattā vṛttirityādinoktatvāt ||

[157,3]

bhūyaścādhikārthavidhānena pratipādayitumāha | "api cetyādi | yeṣāṃ" vādināṃ"vastuvaśā vāco" vastvāyattāḥ | "na vivakṣāparāśrayāḥ" | vivakṣaiva paraḥ pradhānamāśrayo yāsāṃ vācāntā vivakṣāparāśrayāḥ ṣaṣṭhī na syād vacanabhedādayaśca na syurityevaṃ ṣaṣṭhīvacanabhedādiṣu codyaṃ "ṣaṣṭhīvacanabhedodi codyaṃ" | ādiśabdāt |
gorbhāvo gotvamityādi | taddhitapratyayābhāvacodyaṃ | "tān" vastuvādinaḥ "prati |
yuktimat | ete" śabdāḥ ṣaṣṭhyādayaḥ "kvaci"diti vastvabhedepi "praṇinīṣitāḥ" praṇetumiṣṭāḥ | "vastupratibandhāt" | vastvāyattatvāt | "dhūmādivat | na hya"gnipratibaddho dhūmo vahnipratyāyanasamarthastadvaiparītyena jalapratyāyane "niyoktuṃ pāryate | tadā" vastupratibaddhatve śabdānā"mayamupālambhaḥ syā"dasativyatireke "kathaṃ ṣaṣṭhyādaya iti" ||

[157,4]

etadeva nāstītyāha | "yadā punari"tyādi | "yad" vaco "yathā" yena prakāreṇa bhedasyābhedasya vā pratipādanāya | kiṃ viśiṣṭama"napekṣitabāhyārthaṃ vācakatvena" rūpeṇa "vaktṛ"theti tadvacanaṃ yathāyogaṃ "vāca"kaṃ |

[158,1]

tadvyācaṣṭe || "na hī"tyādi | "vyatireke" vastubhede sati "ṣaṣṭhī"vibhakti"rbāhulye"
jasādayo bahuvacanapratyayā bhavantīti vai yā ka ra ṇā nāṃ vyavasthāna"metadapi puruṣābhiprāyanirapekṣamvastusannidhimātreṇa na svayaṃ pravṛttaṃ" | saṃketabalenaiva pravṛttamiti yāvat | etadevāha | "te tu tatre"tyādi | te tu vaiyākaraṇādayastatra vyatireke bāhulye ca "tathe"ti | ṣaṣṭhī bahuvacanaṃ ca yathāsaṃketaṃ "prayuñjata iti" kṛtvā "tataḥ" ṣaṣṭhyādes"tathā pratīti"rbhavati | vyatirekādipratītiranyeṣāmapi bhavati | tathābhūtavyavahāropalambhāt |
na tu tāvatā vastubalena vyatirekabāhulye ca ṣaṣṭhyādīnāṃ niyamaḥ | "evamanyatrāpīti" |
dharmadharmiṇoravyatirekepi ekatve ca vastunaḥ kṛta katvānityatvādīnāṃ "kathaṃci"diti bhedāntarapratikṣepāpratikṣepalakṣaṇaṃ dharmadharmiṇorbhedamupādāya | kṛtakatvādiṣu vyāvṛttibhedopalakṣitanānātvamupādāya | yathākramaṃ ṣaṣṭhī bahuvacanādayaste prayoktṛbhiḥ"prayuktāstathaiva" yathāyogaṃ "pratītihetavo bhava"nti | "tatrai"vamicchāmātranibandhanatve śabdānāṃ sthite sati | "puruṣāyattavṛttīnā"ntadicchāvaśena pravṛtte"ravastusandarśināṃ śabde"bhyaḥ svalakṣaṇasyāpratibhāsanāt | "yathābhyāsaṃ" yasya yathā saṃketābhyāsastathā "vikalpaprabodho" vikalpodayastasya "hetū"nāṃ | saṃketānurūpasya śrotṛsantāne vikalpasya kāraṇānāmityarthaḥ | evaṃ "bhūtānāṃ śabdānāṃ vācye"ṣvartheṣu yeya"mpravṛttici"ntā vyatireke ṣaṣṭhyādaya ityādikā | nai yā yi kā dīnā"ntadvaśādi"ti śabdavaśād "vastuvyavasthānaṃ" | vyatiriktasya vastunoṅgīkaraṇaṃ | gorgotvamiti yasmāt ṣaṣṭhī tasmāt sāmānyaṃ vyatiriktamityādi | "jāḍyakhyāpanaṃ" śabdārthavyavasthā'nabhijñatvakhyāpanameva "kevalaṃ" |

[158,2]

"tathe"tyādi paraḥ | "tathākṛtavyavasthā dharmadharmyādiṣvi"ti dharme dharmiṇi ca bhedāntarapratikṣepāpratikṣepābhyāṃ dharmadharmiśabdāḥ kṛtavyavasthāḥ | ādiśabdād dravyatvapārthivatvānītyādibahuvacanaśabdā "vyāvṛttibhedena" kṛtavyavasthāḥ | "na punarvāstavādeva" dharmadharmiṇorvyatirekāt ṣaṣṭhīvastubhedād dravyatvādīnāṃ dharmāṇāṃ paramārthata eva bhedādvahuvacanamiti | "kuta eta"t | "tathe"tyādi prativacanaṃ | "tathā vyavahārā"ti | vyavahāraviṣayayordharmadharmiṇorvāstave vyatireke | dharmāṇāṃ ca parasparaṃ paraparamārthato bhede sāmānyādivyavahārāyogāt |

[159,1]

etadevagrahaṇakavākyaṃ "na hī"tyādinā vyācaṣṭe | vyavahāraviṣayayordha"rmadharmiṇo"rvastutve parasparaṃ tattvamanyatvaṃ vābhyupagantavyaṃ vastunaḥ prakārāntarābhāvāditi dvayamupanyastaṃ | "bhede tattvarūpatve ce"ti pakṣadvayepi doṣodbhāvanārthamanyathā pareṇa vyatirekavastubhedāditi bhedapakṣe'valambite tattvapakṣopanyāso na prakaraṇānurūpaḥ syāt |
tatsambaddha iti sāmānyatadvatoḥ sambandhaḥ | "śabdānāmvā yathāvastu pravṛttā"vabhyupagamyamānāyāṃ "sāmānyādayo yujyante | etaccāntarameva vakṣyāmaḥ | vastukṛ"tamiti vastūnāmekānekatvādikaṃ "śabdapravṛttibheda"mekaṃvacanabahuvacanādīnāṃ pravṛttibhedaṃ | dārāḥ śabdo nityabahuvacanāntaḥ pulliṅgaśceṣyate | yatra yadaikastrīviṣayo"dārā" iti śabdastadā bhedavyavasthiteḥ | "ṣaṇṇagarīti" bahūnānnagarāṇāmekavacane"nābhidhānādabhedavyavasthiteḥ" kinnibandhanaṃ | bāhyaṃ naiva kiṃcit | "ādi"śabdātmikatā prāsādamāletyādau bhedābhedavyavasthiteḥ | "khasya svabhāvaḥ khatvaṃ ceti" khasya svabhāva"ityatra" vyatirekaṣaṣṭhyāḥ "kinnibandha"naṃ | atha tattvamityanenoktena kiṃ yadi khasya svabhāva ityasya vākyasya khatvamitīyantaddhitavṛttirbhavatītyetkathyate tannāsti | na hi svabhāva ityasminnarthe bhāvapratyayaḥ kintarhi bhāvārtha | na ca taddhitavṛttipradarśanena kiñcit prayojanamastyanyatareṇa vyatirekapradarśanāt |

[159,2]

atraike vṛttivākyābhyāṃ sarvo vyavahāro vyāpta iti tadvyāptipradarśanārthaṃ dvayamuktamiti |

[159,3]

anye'nyathā vyācakṣate | khasya svabhāva iti vyatireke kinnibandhanaṃ | tathā khatvamiti vyatirekābhidhāyino bhāvapratyayasya kinnibandhanamiti |

[160,1]

"yadetyādinā" vyācaṣṭe | yadā yasmin kāle | yacchabdamanye paṭhanti yasmādityarthaḥ | "yenaivambhavatoti" dārā ityādi bahuvacanambhavati | ekatvādekavacanameva prāpnotīti bhāvaḥ | "ekasyā api striyaḥ sikatā"nāṃ ca bahvyaḥ śaktayastataḥ"śaktibhedo" bahuvacanakāraṇamiti | "sarvatre"ti yatrāpyekavacanamiṣṭamvṛkṣa ityādau |
ekaśakterarthasyābhāvāt | sarvasya nā"nā śaktitvāt | evaṃ" satye"kasminnekavacana"mityayaṃ "yatnaśca vyarthaḥ syā"t | satyapi śaktibhede "vastvabhedāt" | śaktyāśrayasyābhedāt | anyatraikavacanaviṣayerthe vṛkṣaḥ paṭa ityādāve"kavacanamiti ce"t | "ihāpi" dārādāvekavacanamekasyāḥ striyā vastvabhedāt | yata evaṃ na vastvaśaktyāśrayo vā śabdapravṛttibhedaḥ | "tasmāda"yaṃ śabdapravṛtti"niya"mo "nirvastuko" bāhyavastvanāśrayaḥ "kriyamāṇaḥ" puruṣe"cchāyāḥ svātantr"yaṃ "śabdaprayoge khyāpayati" |

[160,2]

ṣaṇṇāṃ nagarāṇāṃ samāhāraḥ kriyātmako guṇātmako vā | ekosti tata ekavacanamiti cedāha | "na hi nagarāṇyeva kiṃciditi" nagarāvayavidravyasyānabhyupagamāt"kutaste"ṣānnagarāṇāṃ "samāhāraḥ" kriyātmako guṇātmako vā yata evamabhidhīyeta kriyāguṇayordravyāśritatvāt | kiṃ punardravyamityāha | "prāsā"detyādi | gṛhādisamudāyo nagaraṃ | "vijātīyā"nāṃ ca prāsādīdānāṃ dravyā"rambhā"nabhyupagamāt kutastatsamudāyaḥ prāsādādisamudāyo nagaraṃ dravyaṃ syāt | yāvatā prāsādatoraṇapuruṣādīnāṃ samudāyo nagaramiṣyate | "teṣāṃ" prāsādādīnāṃ samastānā"masaṃyogācca" kāraṇānnagara"ndravyaṃ" |
saṃyogasahāyānāṃ dravyāṇāṃ dravyārambhakatvamiṣyate | "na" prāsādapuruṣakuḍyādīnāṃ viśliṣṭānāṃ "saṃyogosti" | yena prāsādādijanyaṃ nagarandravyaṃ syāt |

[160,3]

syānmataṃ | yadyapi sākalyena prāsādādīnāṃ nāsti saṃyogastathāpi yeṣāṃ tāvat prāsādapuruṣādīnāṃ parasparaṃ saṃyogastatsaṃyogātmakaṃ nagarambhaviṣyatyevamapivastutvaṃ nagarasyāsiddhaṃ saṃyogasya guṇapadārthatvādityata āha | "na saṃyoga" ityādi |
na saṃyogasvabhāvannagaraṃ | tathā kāṣṭheṣṭakādīnāmvijātīyānāṃ kāryadravyānārambhāt prāsādopi na dravyātmakaḥ kintu "saṃyogasvabhāva" iṣyate | saṃyogaśca guṇo nirguṇāśca guṇā iti kutaḥ prāsādasya saṃyogo yena tatsaṃyogātmakaṃ nagaraṃ syāt |

[161,1]

etadevāha | "prāsādas"yetyādi | "pare"ṇetyarthāntareṇā"saṃyogāc"ca na saṃyogo nagaraṃ | "ca"kāreṇānantaranirdiṣṭāt prāsādādīnāṃ viśliṣṭānāmasaṃyogācca na saṃyogo nagaramityetat samuccīyate | tadevaṃ prāsādādīnāmubhayathā saṃyogābhāvena |
nagarasya saṃyogasvabhāvatā nirastā |

[161,2]

prāsādādīnāṃ yā saṃkhyā tadātmakaṃ nagarambhaviṣyatīti cedāha | "tata eva saṃkhyābhāva" iti | yasmāt saṃyogātmakaprāsādastata eva kāraṇāt prāsādasya saṃkhyāyā abhāvo nirguṇatvād guṇānāṃ | saṃkhyāpi hi guṇasvabhāvā | sa cāsau saṃyogaśca tatsaṃyogaḥ | prāsādātmakaḥ saṃyoga ityarthaḥ | "tatsaṃyogena puruṣaiśca" viśiṣṭā yā "sattā" sā "nagaramiti ce"t | "kimasyāḥ sattāyā ekatvā"nnityatvācca "nira"ti"śayāyā viśeṣaṇaṃ" | na hi prāsādapuruṣādayassattāṃ viśiṃṣanti | anādheyātiśayatvāt | tasmāt sattā nirviśeṣaṇā | tasyā nagaratve sarvatra nagaratvaṃ syādityabhiprāyaḥ | "sattāyāścaikatvā"diti | dravyaguṇakarmasvekaiva sattā vyāpinī | "nagarabahutvepi"
nagaravyavasthāśrayāṇāṃ prāsādādisamudāyānāṃ bahutvepītyarthaḥ | anyathā sattātmake nagare prakṛte nagarabahutvaṃ kathaṃ syāt | "dvayas"yeti prāsādapuruṣādeḥ sattāyāśca yā "parasparasahitatā" sā "nagaramiti ce"t | evaṃ hi sati na sarvatra nagarabuddhiḥ |
prāsādādīnāṃ sarvatrābhāvāt | prāsādādibahutvād bahuvacanaṃ ca siddhamiti paro manyate |

[161,3]

uttaramāha | "anupakā"ryetyādi | "anupakāryopakārakayoḥ" sattāprāsādayoḥ"kassahāyībhāvaḥ" | tathā hi dvividhaḥ sahakārārthaḥ parasparātiśayādhānena santāne viśiṣṭakṣaṇotpādanalakṣaṇaḥ | pūrvasvahetoreva samarthānāmutpannānāmekakāryakriyālakṣaṇaśca | na tāvatpūrvaḥ sattāyā anādheyātiśayatvāt | nāpi dvitīyo yasmād yathā sattā kevalā nagarabuddhijananaṃ pratyasamarthā tathā prāsādādisahitāpi sāmarthye vā kevalāpi janayet | yadi ca dvayasya parasparasahitatā nagaraṃ | tadaikamapi nagaramanekātmakaṃ prāsādādyātmakatvāt | tataḥ "puruṣasaṃyogasattānāmbahutvā"t | "nagaramityekavacanaṃ syā"t | saṃyogaśabdena prāsādātmakaḥ saṃyoga uktaḥ | "tathābhūtānā"miti parasparasahitānāṃ puruṣasaṃyogasattānāṃ "kvacida"rtha iti nagaramiti vijñāne | śabde ca niṣpādye | "abhinnai"kā "śaktirasti" | "se"tyabhinnā śakti"rnimitta"mekavacanas"yeti cet | na" | kiṃ kāraṇaṃ | "śaktervastu svarūpāvyatirekāt" | puruṣādibhyo vasturūpebhyo'vyatirekāt |
tadvadevānekatvamiti kutastadāśrayamekavacanaṃ | vastusvarūpād vyatireke vā śakterabhyupamyamagāne puruṣasaṃyogasattābhiranupakāryasya śaktirūpasya puruṣādipāratantryanna syāt | tataśca puruṣādīnāṃ śaktiriti sambandho na syāditi bhāvaḥ |

[162,1]

"atha vyatiriktāyā api" śakteḥ puruṣādipāratantryasiddhyarthaṃ puruṣādikṛta "upakāra"
iṣyate | "tadā śakterupakāre" vā puruṣādikṛte iṣyamāṇe | yayā śaktyā puruṣādayaḥ prathamaṃ śaktimupakurvate | tasyāḥ prathamaśak"tyupakāriṇyā" api śakte "śaktervyatirekenavasthā" syāda"vyatireke vā | ādyāyāmapye"kavacananibandhanatveneṣṭāyāṃ śaktāva vyatireka"prasaṃgaḥ" | avyatireke ca vastuvadeva bāhulyamiti "tadavastho bahuṣu bahuvacana(paā.1.4.21)"
prasaṃga iti "yatkiñcideta"t | śaktiparikalpane "khasya svabhāva" iti "vyatirekāśrayā ṣaṣṭhī" na syāt | ṣaṣṭhīkāraṇatvād bhāvapratyayopyupacārāt ṣaṣṭhīśabdenoktaḥ |
tenāyamaparorthaḥ "khatva"miti vyatirekāśrayā taddhitotpatti"rna syāditi" khasya svabhāvaḥ khatvamityanayā vyutpattyā bhāvapratyayasyotpattervyatirekāśrayatvaṃ |

[162,2]

athavā yathāyogaṃ sambandho granthacchedaśca kāryaḥ | "khatvamiti vyatirekāśrayā"t taddhitotpattirityadhyāhāraḥ | khasya svabhāva iti ṣaṣṭhī na syāditi | na hi khaśabdavācyād arthādanyaḥ svabhāvosti bhāvo vā | yo yathākramaṃ vyatirekaṣaṣṭhyāstaddhitasya vā nibandhanaṃ syāt | khatvaṃ nāma sāmānyamasti tadvyatirekanibandhanamiti cedāha | "na tatre"tyādi | ekātmakatvāt khasya nāsmin khatva"sāmānyaṃ" | yadyapi sattvaṃ dravyatvaṃ cākāśesti | tathāpi na tat khasya svabhāvaḥ | ghaṭādisādhāraṇatvāt | nāpi sattvadravyatve khatvamityatra bhāvapratyayasya nibandhanaṃ | tayoḥ śaśabdapratyayākāraṇatvāt | svānurūpajñānābhidhānanibandhanasvabhāvapratyayasya kāraṇamiṣṭaṃ | "nāpi vibhutvādayo guṇā" iti | ādiśabdādekatvaparatvādiparigrahaḥ |
tathocyata iti khasya svabhāva iti | dravyā"darthāntarasya" vibhutvāderguṇasya "tatsvabhāvatvāyogād" ākāśasvabhāvatvāyogāt | na hyarthāntaramarthāntarasya svabhāvo yuktaḥ |
yadi ca vibhutvādaya ākāśasvabhāvāḥ | tadā "teṣāṃ ca" vibhutvādīnāmākāśasvabhāvatve"niḥsvabhāvatvaprasaṃgāt" | tathā hi yasteṣāṃ guṇasvabhāvaḥ satyākāśameva jātaṃ na"cā"parasvabhāvostīti niḥsvabhāvatā syāt | teṣāṃ ca niḥsvabhāvatve ākāśasya vyatiriktaḥ svabhāvo na syāditi bhāvaḥ | vibhutvāde"rapyarthāntarasvabhāvatvamiti ce"dāha | "tasyāpī"tyādi | "tasye"ti vibhutvāde"rathāntaraṃ svabhā"vo'syeti vigrahaḥ | "atiprasaṃga" iti yattadarthāntaraṃ vibhatvādeḥ svabhāvatveneṣṭantasyāpyarthāntarasvabhāvatvena bhāvyaṃ | anyathā tasyāpi vibhutvāvyatirekāt tadvadeva niḥsvabhāvatā syāt | "tathā" cāparāparasvabhāvaparimārgaṇenānavasthānādekasyāpi pratiṣṭhitasvabhāvasyābhāvāt | ādyasyākāśasvabhāvasyā"pratipatti"stataśca sa eva vyatirekābhāva ityabhiprāyaḥ |

[163,1]

"evaṃ""dravyaguṇakarmasāmānyaviśeṣasamavāyānāṃ""ṣaṇṇāṃ padārthānāṃ vargaḥ | ādi"śabdāt prāsādamāletyādayo "vācyāḥ" |

[163,2]

kathamasati vyatireke ṣaṣṭhīti | "na hi tatra" ṣaṭpadārtheṣu "sāmānyaṃ sambhavati" | yadvargaśabdenocyate | dravyaguṇakarmasveva sāmānyābhyupagamāt | tathā "saṃkhyā saṃyogo vā" na "sambhavati" tayorguṇapadārthatvena dravya eva bhāvāt |

[164,1]

"kathami"tyādi paraḥ | "idānī"mityarthāntarasvabhāvānabhyupagame khaśabdavācyasya bhāvaśabdavācyasya cārthasyāsatyaniścaye kathaṃ "svabhāva iti" bhedena nirdeśaḥ | "na punaḥ khamityeva" | bhedanibandhābhāvādabhedenaiva nirdeśo nyāyya ityarthaḥ |

[164,2]

"khasye"tyādinā pariharati | khasyeti khaśabdavācyasyārthasyā"rthāntara"syeti pṛthivyāderya"tsādhāraṇaṃ rūpama"nupāttaviśeṣāntarasyā"parāmarśena" | tyāgena | khaśabda"pravṛttinibandhanaṃ rūpa"manyadravyāsādhāraṇaṃ "tathā jijñāsāyā" atrārthāntarāsaṃsargi..."...mevamucyate" khasya svabhāva iti | tathā khatvamiti | yathā gamyeta khasyāyaṃ svabhāvo nānyasyeti |

[164,3]

anena bhedāntarapratikṣepeṇaika"vyāvṛttarūpānabhidhānā"danyadeva vyatirekābhidhānanimittamuktaṃ | tena ghaṭasyābhāva ityādivyapadeśaḥ siddho bhavati |

[164,4]

anye punarāhuḥ | khasya svabhāvaṃ pratipādayan svabhāvaśabdo svabhāvavyāvṛttimātreṇa pratipādayati na tu svabhāvāntarāpratikṣepeṇa | khaśabdastu tameva rūpāntarāpratikṣepeṇa | tataḥ svabhāvāntarapratikṣepāpratikṣepalakṣaṇena bhedaleśena khasyāyaṃ svabhāvaḥ khatvamiti bhedena nirddiśyata iti tadetannātiśliṣṭaṃ bhedāntarapratikṣepāpratipatteḥ |

[164,5]

"arthāntarasādhāraṇarūpāparāmarśena khaśabdapravṛttinibandha"naṃ rūpame"vamucyata" iti bruvatā svalakṣaṇameva vācyamuktamiti matvā paro brūte ityādi | na "tu sarva" ityādi |

[164,6]

"ne"tyādi siddhāntavādī | yat "sarva"smād "vyāvṛ"ttaṃ svalakṣaṇātmaka"ntadeva rūpaṃ"
śabdotthāyāṃ "buddhau" śabdaiḥ sa"marpyate | ne"ti sambandhaḥ | kasmāt tasya svalakṣaṇasyendriyabuddhāviva | śābde vijñāne pratyavabhāsane satya"matīndriyatvaprasaṅgā"t | pratyakṣatvaprasaṅgāt | kintarhi śabdena kriyata iti cedāha | "kevala"mityādi | "aya"miti pratipādakaḥ |
dṛśyavikalpayorekatvādhyavasāyavipralabdhastathābhūtamasādhāraṇamarthaṃ pratyāyayiṣyāmītyeva"mabhiprā"yaḥ "śabdena" karaṇabhūtena "śrota"ri yo "vikalpa"stasya "prativimba"bāhyatayā'"dhya"mākārama"rpayati" | kiṃ bhūta"masaṃsṛṣṭatatsvabhā"vaṃ | agṛhītavasturūpaṃ | ācāryadi ṅ nā ga syāpyetadabhimatamityāha | "yadāhe"tyādi | adṛṣṭārthe svargādiśabde uccari"terthavikalpamātraṃ" śroturbhavatyadhyavasitabāhyārthasvabhāvo vikalpo bhavati na tu bāhyasvarūpagrāhakaṃ |

[165,1]

anena cā cā rye ṇā pi vidhyarthaḥ śabdārtho'bhipreta iti darśayati | "naivaṃ" vikalpaprativimbe śabdena śrotari janite "pratipādyapratipādakābhyāṃ" yathāsaṃkhyaṃ "svalakṣa"ṇaṃ"pratipannaṃ pratipāditaṃ vā bhavati" |

[165,2]

yadi hi śabdena svalakṣaṇaṃ pratipādyate | tadā "svargā"diśabda"śravaṇepi | tadanubhavināmiva" | svargādipratyakṣavedināmiva "pratibhāsābhedaḥ" syāt | śroturapi svargādisvalakṣaṇākārapratipattiḥ syāt | yataśca na śabdāt svalakṣaṇapratipatti"stasmādayaṃ" śrotā śabdāda"pratipadyamānopi bhāvasvabhāvastathābhūta e"vāsaṃsṛṣṭavastusvabhāva eva "vikalpapratibimbe tadadhyavasāyī" svalakṣaṇādhyavasāyī svalakṣaṇameva mayā pratipannamiti "santuṣyati" | kiṃ kāraṇaṃ | "tathā bhūtatvādeva" | svalakṣaṇasyāgrahepyadhyavasitasvalakṣaṇarūpatvādeva śabdārthapratipatteḥ | yataśca svalakṣaṇādhyavasāyena"śabdārthasya pratītistenaitadevamucyate" śabdaḥ "svarūpamāhe"ti | arthāntarasādhāraṇarūpāparāmarśena khaśabdapravṝttinibandhamasādhāraṇaṃ rūpamucyata iti vacanāt | "na punaḥ svarūpapratibhāsasyaiva vijñānasya jananāt" |

[165,3]

tasmāt sthitametad vidhyarthaḥ śabdārtholīkatvāt paramatād bheda iti |

[165,4]

"kathami"tyādi paraḥ | "ekāntavyāvṛttaṃ" rūpaṃ yeṣāmiti vigrahaḥ | "teṣāmbhāvānāmasaṃsargādanyasya ce"ti bhāvebhyo vyatiriktasya sāmānyasya |

[165,5]

"ukta"miti siddhāntavādī | kīdṛśamuktamityāha | "asaṃsṛṣṭānāṃ" parasparavyāvṛttānāme"kena" vijātīyenā"saṃsargaḥ" | yathā govyaktīnāmekenāgosvabhāvenāsaṃsargaḥ "sa evā"saṃsargaḥ | "tadvyatirekiṇān"tasmādagosvabhāvād vyāvṛttānāṃ gobhedānāṃ "samānatā" gotvaṃ | evamanyadapi sāmānyaṃ boddhavyaṃ |

[166,1]

etaduktambhavati | samānāmiti karttari ṣaṣṭhī tena samānānāmbhāvaḥ sāmānyamiti vijātīyavyāvṛttāḥ samānākārotpannā bhāvāḥ sāmānyamityarthaḥ | asyaiva ca sāmānyasya liṅgatvaṃ liṅgitvantatsambandhaśca vastutvāt | arthakriyākāritvācca pravṛttiviṣayatvaṃ vikalpaviṣayatvaṃ ca yathā'dhyavasāyaṃ na tu jñānākārasya |
etadviparītatvāt ||

[166,2]

tadevaṃ samāropapakṣe parokṣaṃ dūṣaṇamparihṛtyānyavyāvṛttipakṣe parokṣaṃ dūṣaṇamanyavyāvṛttyanabhyupagamādeva nirasyānyavyāvṛttā eva bhāvā ekatvenādhyavasīyamānāḥ sāmānyamiti ca pratipādya buddhyākārepi sāmānye paroktaṃ dūṣaṇamapanetumāha | "api ce"tyādi | "bhāvānāśritya bhedina" iti vyāvṛttāni svalakṣaṇamvāśritya dhīre"kārthapratibhāsinyu"tpadyate | "yayā svarū"peṇa svākāreṇaikena rūpeṇa | "pararūpaṃ" | parasparavyāvṛttaṃ valakṣaṇaṃ "samvriyate" pracchādyate | diti | dhi | kimviśiṣṭayā yā | "saṃvṛtyā" |
saṃvriyate'nayā svalakṣaṇamiti kṛtvā | "samvṛtanānārthā" sthagitanānārthāḥ"svayambhedino"pi "kenacid rūpeṇa" vijātīyavyāvṛttyupakalpitena gotvādirūpeṇā"bhedina ivābhānti" saṃsṛṣṭa iva | tena | "buddhyākāraśca buddhistho nārthabuddhyantarānugaḥ | nābhipretārthakārī ca sopi vācyo na tatvata" ityādi nirastaṃ ||

[166,3]

tasmād buddhe"rabhiprāyava"śāt | ekākārādhyāropavaśāt "sāmānyaṃsa" kesna"prakīrtitaṃ" | buddhyāropita evākāraḥ sāmānyamuktamiti yāvat | "yathā" tayā "saṃka"ropitaṃ "tathā tat" sāmānya"masat paramārthena" |

[167,1]

nanu yadyabhinnaḥ pratibhāso'bhyupagamyate kathaṃ sāmānyamasadityucyate | na |
vyaktibhyo bhinnasyābhimatasyābhedena pratibhāsanāt | sarvātmanā cābhede vyaktivadananvayādanugatasya pratītirbhrāntireva | bhedābhede ca tathaivobhayarūpatayā pratibhāsaḥ syāt | na ca yatra pratyaye yadaiva gauriti pratibhāsaḥ tadaiva tatra gotvamasyeti pratibhāsaḥ |

[167,2]

atha syād | yadananugame yasyānugamastattato bhinnaṃ yathā nīlādanīlaṃ |
śāvaleyānanugame ca gotvasyānugamo vyaktyantare | tasmāt tato bhinnaṃ śāvaleyābhinnagotvagrāhakantarhi pratyakṣaṃ bhrāntaṃ syād bhinnasyānyapramāṇagṛhītasyābhedena grahaṇāt | na caikasya yenaiva rūpeṇa bhedastenaivābhedo virodhāt | nāpi vastūnāṃ viśeṣarūpatayā bhedaḥ | sāmānyarūpatayā'bhedaḥ | evaṃ hi viśeṣāṇāmekadeśāditvaṃ syānna ca syāt | sāmānyaviśeṣayośca pratibhāsabhedo na syāt sarvātmanā'bhinnatvād |
bhede vānugatavyāvṛttarūpayoḥ parasparāsaṃśleṣeṇaikāntabhinnatvaprasaṅgāt |

[167,3]

yadi ca prativyakti tadabhinnantadaikaṃ sāmānyamastīti kutaḥ | na ca tatra prathamavyaktidarśane'gṛhītamapi dvitīyādivyaktau sa evāyamiti pratīterekaṃ sāmānyamastīti yuktaṃ | sa iti smaraṇāṃśasyānubhūtasāmānyaviṣayābhāvenotpattyasambhavāt | tataśca yathā prathamavyaktau na gṛhītantathā dvitīyādivyaktāvapi pratyekaṃ gṛhītamiti kathaṃ sa evāyamiti jñānasyotpattiḥ syāt | na ca sa iti smaraṇānyathānupapattyā prathamavyaktau nirvikalpakenānyena vā jñānena sāmānyagrahaṇakalpanā yuktā'nugatarūpapratibhāsābhāvāt | nāpi dharmarūpatayā tatrāsya grahaṇaṃ yuktamanugataikarūpatvāt sāmānyasya | nāpi pūrvāparavyaktisambandhitayāsya pratyabhijñāpratyakṣeṇa grahaṇamiti śakyate vaktuṃ | idamevetyevaṃ pratyakṣasyotpattiprasaṃgāt | pūrvavyakterasannihitatvācca sannihitārthaniścayalakṣaṇaṃ ca pratyakṣamiṣyate |

[167,4]

tasmādagovyāvṛttaikaviśeṣānubhavapūrvakamanyasminnagovyāvṛtte'nubhūyamāne sati sa evāyamityekākārasya bhrāntasya pratyayasya vāsanāsāmarthyenotpattestadevāsya nimittaṃ kalpayituṃ yuktannānyad | bhrāntatvācca buddherayaṃ sāmānyākāro vyavasthāpyate na vāhyasya | yathāpratibhāsaṃ tu bāhyānāmevārthānāṃ sāmānyamucyate |

[167,5]

"buddhiri"tyādinā kārikārthaṃ vyācaṣṭe | buddhi"rvikalpike"tyanena sambandhaḥ |
tebhyaḥ sajātīyebhyonyastasmād vyatirekaḥ sa yeṣāmasti | te "tadanyavyatirekiṇaḥ" |
vijātīyavyāvṛttānityarthaḥ | "svavāsanāprakṛtiṃ" vikalpa"vāsanāsvabhāva"mbhinneṣvabhinnapratyayajananasāmarthyantadanu"vidadhatī" | anukurvatī | evaṃ hi tayā svakāraṇamanukṛtambhavati | yadi bhinneṣvapyekākārotpadyate | "eṣā"miti padārthānāṃ | "adhyasye"ti padārtheṣvāropya bhāvānāmevaikaṃ rūpamiti | "tān" bhāvān "sṛjantī | abhinnāniva"
kurvāṇā "sandarśayati" | ekarūpāniva darśayatīti yāvad |

[168,1]

nanu vikalpasyānubhūtārthāhitavāsanābalotpattāviṣyamāṇāyāṃ kathaṃ sāmānyākārasya vikalpasyotpattiḥ sāmānyasyānanubhūtatvādityata āha | "sā ce"tyādi |
ekaṃ sadṛśaṃ sādhyaṃ sādhanañca yeṣāmbhāvā"nāṃ" | yathā ghaṭādīnāmekamudakādidhāraṇādi sādhyaṃ | sādhanaṃ ca mṛtpiṇḍādi | te "ekasādhyasādhanā"stadbhāva"stayā" | karaṇabhūtayā | "anye"bhyotatsādhyasādhanebhyo "vivekināṃ bhāvānā" sā prakṛtiḥ svabhāvaḥ bhinnānāmapi prakṛtyā ekākāravikalpajananalakṣaṇaḥ | tathābhūtasya "vikalpasya"
heturyā "vāsa"nā | tasyāśca sā tādṛśī "prakṛti"ryadevaṃ svarūpaṃ paratrāropayantī | eṣā buddhiḥ pratibhāti | vyaktyabhinnasāmānyagrāhiṇī pratibhāsata iti yāvat |

[168,2]

tena yaducyate |

[168,3]

"smārttametadabhedena vijñānamiti yo vadet | nūnambandhyāsutepyasti tasya smaraṇaśakyatā ||"

[168,4]

iti nirastaṃ | bhinnānāmevānubhūtānāmekakāryakarttṛtvena svaviṣayābhinnākāra pratyayajanane sāmarthyādanubhūtaspaṣṭākārasyārthasya svaviṣayospaṣṭasmaraṇajananasāmarthyavat | "tadudbha"veti varṇṇavikalpavāsanāyā vivekibhyaḥ svabhāvebhyo yathāsaṃkhyaṃ sākṣāt pāramparyeṇa codbhavo yasyāḥ sā tathā | "sā ceya"miti buddhiḥ "saṃvṛti"rityucyate |
samvriyate'nayā buddhyā "svarūpeṇa" svapratibhāsena "pararū"pamvasturūpamiti karaṇasādhanaṃ ktinaṃ vidhāya | "te ca" bhāvā"staye"ti buddhyā | "saṃvṛtabhedāḥ" pracchāditanānātvāḥ | "kenacid rūpeṇe"ti vikalpabuddhyāropitena | "pratibhānti" vikalpabuddhau |

[169,1]

"tadeṣā"mityādi | "buddhipratibhāsaṃ" vikalpabuddhyākāraṃ | "anurundhānaiḥ" puruṣaistad"buddhyupasthāpita"mekaṃ "rūpaṃ sāmānyamucyata" ityanena sambandhaḥ | keṣāṃ sāmānyamucyate | "buddhiparivarttināmeva | eṣāṃ" buddhiparivarttināmiti sambandhaḥ | svalakṣaṇānyanubhūya yathānubhavamasau śuklo ghaṭaḥ kṛṣṇonyo vetyevaṃ vikalpabuddhiṣvaspaṣṭāḥ ghaṭākārāste buddhiparivarttino bhāvā ye "teṣā"meva sāmānyaṃ sambandhi | na svalakṣaṇānāṃ sāmānyabuddhāvapratibhāsanādasambandhitvācca | buddhiparivarttināmeva viśeṣaṇaṃ "bahiriva parisphuratāmi"ti bahiriva pratibhāsamānānāmityarthaḥ | bahiḥsphuraṇe ca kāraṇamāha | "ākāraviśeṣaparigrahā"diti |

[169,2]

bāhyārthavikalpasaṃsthānasya spaṣṭasyānukārād bāhyādhyavasāya ityeke |

[169,3]

etaccāyuktaṃ | na hi sādṛśyanimitto bāhyatvāropa iti niveditametat |
tasmādākāraviśeṣo ghaṭādyākārastasya parigrahonubhavastasmād bahiriva parisphuraṇaṃ |

[169,4]

etaduktambhavati | ghaṭādyanubhavāhitavāsanāsāmarthyena vikalpa utpadyamānaḥ svākāraṃ bāhyaghaṭādyabhedenādhyavasyati na tu gṛhṇāti | tena śabdavihiterthe kvacit saṃśayo bhavatyagrahaṇāt | tatra tu vikalpaḥ svahetuta eva bāhyābhinnaṃ svākāramadhyavasyati |
na tu sādṛśyāt sadṛśasyārthasyābhāvādagrahaṇācca |

[169,5]

nanu buddhiparivarttināmapi svarūpe vyatirekeṇa konya eva ākāraḥ pratibhāsate yatsāmānyaṃ syāt |

[169,6]

satyaṃ | tatra tāvat kecidāhurekajñānāvyatirekādekatvanteṣāmiti | anye tvāhuḥ pratyekanteṣāṃ svavyaktyapekṣayā sāmānyarūpateti | tadetadubhayamapyayuktamekapratibhāsābhāvāt | kevalamekarūpatayā teṣāmadhyavasāyāt paraiḥ sāmānyamiṣṭamiti tadabhiprāyādevamucyate | ā cā rya sya tu samānā iti pratibhāsobhipreto naika iti tathā ca vakṣyati |

[169,7]

athavā | astu "pratibhāso dhiyāmbhinnaḥ samānā iti tadgrahaṇādi"1 | 109 ti | yadi buddhiparivarttināmeva vikalpabuddhisandarśitaṃ rūpaṃ sāmānyantasya ca vidhirūpatvāt "kathamidānīmanyāpohaḥ sāmānya"mityucyate |

[170,1]

"sa eve"ti siddhāntavādī | sa eva vikalpabuddhivyavasthāpitaḥ pratibhāsamāno"'nyāpoha" ucyate | anyaviviktapadārthadarśanadvārāyātatvāt |

[170,2]

yadi vikalpākāraḥ sāmānyaṃ kathaṃ bāhyānāṃ samānarūpatayā pratītiḥ | yadāha |

[170,3]

"atha nirviṣayā etā vāsanāmātrabhāvataḥ | pratipattiḥ pravṛttiśca bāhyārtheṣu kathambhaved | "

[170,4]

ityata āha | "tame"vetyādi | tamiti vikalpabuddhipratibhāsaṃ "gṛhṇatī" sā vikalpikā buddhi"rvastugrāhiṇīva pratibhāti" | kasmād "vikalpānāṃ prakṛtivibhramāt"
svabhāvenaiva svākārābhedenārthagrahaṇavibhramāt |

[170,5]

kathantarhyapohaviṣayetyucyata ityāha | "sā hi" vikalpikā buddhiradhyavasāyavaśāt "tadanyavivekiṣu bhāveṣu" svalakṣaṇeṣu "bhavantī vivekaviṣayeti gamya"te | kāryato na tu vivekasvabhāvaviṣayīkaraṇāt |

[170,6]

parastvaviditābhiprāyaḥ prāha | "nan"vityādi | sāmānyād bā"hyāḥ" svalakṣaṇānītyarthaḥ | evaṃ hi bāhyādhyātmikānāṃ saṃgrahaḥ kṛto bhavati | "vivekinaḥ" parasparavilakṣaṇā | "na ca teṣvi"ti svalakṣeṇeṣu | "kathanteṣu vikalpabuddhirbhava"tītyucyate | "vyākhyātāra" ityādinā pariharati | te hi yathāvasthitamvastu vyavasthāpayanta eva"mvivecayanti" | anyo vikalpabuddhipratibhāso nyatsvalakṣaṇamiti | "na vyavaharttāra"
evaṃ vivecayanti | "te tu" vyavaharttāraḥ "svālambanameve"ti vikalpapratibhāsame"vārthakriyāyogyaṃ" bāhyasvalakṣaṇarūpa"mmanyamānāḥ" | etadeva spaṣṭayati | dṛśyorthaḥ svalakṣaṇa"mvikalpyorthaḥ" sāmānyapratibhāsastā"vekīkṛtya" svalakṣaṇamevedamvikalpabuddhyā viṣayīkriyate śabdena codyata ityevamadhimucyārthakriyākāriṇyarthe "pravarttante |
tadabhiprāyavaśā"d vyavaharttṛṇāmabhiprāyavaśā"devamucyate" vivekiṣu bhāveṣu vikalpabuddhirbhavatīti dṛśyavikalpyāvekīkṛtya pravṛtteriti vadatā | na svākāre bāhyāropa ityuktambhavatyanyathā svākāra eva pravṛttiprasaṅgāt | marīcikāyāṃ jalāropādiva | nāpi bāhye svākārāropaḥ | āropyamāṇaphalārthitvenaiva pravṛttiprasaṃgāt |
jalārthina iva jalabhrāntau |

[171,1]

nanu dṛśyavilpayorekīkaraṇaṃ kimucyate | yadi dṛśyasya vikalpyādabhedaḥ bāhyerthe pravṛttirna syāt | vikalpyasya dṛśyādabhedaḥ svalakṣaṇaṃ śabdārthaḥ syāt | na ca dṛśyavikalpyayorekīkaraṇaṃ pratyakṣeṇa tasya vikalpyāviṣayatvāt | nāpi vikalpena tasya dṛśyāviṣayatvāt | atītādau ca dṛśyābhāvāt kathantayorekīkaraṇaṃ |

[171,2]

atrocyate | arthānubhave sati tatsaṃskāraprabodhena tadākāra utpadyamāno vikalpaḥ svākārambāhyābhinnamadhyavasyati na tvabhinnaṃ karoti | tena vikalpaviṣayasya dṛśyātmatayādhyavasāyād dṛśyavikalpayorekīkaraṇamucyate | darśanārho dṛśyaḥ śakyate"vā" draṣṭumiti vikalpakadarśanasyāpi yo viṣayaḥ sa dṛśyastenānāgatasyāpyarthasyāgamopadarśitasya dṛśyatvaṃ siddhantathā'bhāvasyāpi | ata evābhāvaḥ pratyayaḥ svākārambhāvarūpamapi padārthābhāvāvyatirekeṇādhyasya pratyetītyabhāvaviṣaya ucyate na tvabhāvaṃ gṛhṇāti | sarvavikalpānāṃ nirviṣayatvāt |

[171,3]

"tatkāritayetyādi" | na kevalantadabhiprāyavaśād vikalpabuddhiḥ svalakṣaṇeṣu vivekeṣu bhavatītyucyate | "tathā tatkāritayā" karaṇenā"tatkāribhyo bhinnāna"rthān"śabdena" vaktāraḥ "pratipādayantītyucyate" | vyākhyātāropi dṛśyavikalpayoraikyaṃ kimiti na pratipadyanta iti cedāha | "pratibhāsabhedādibhya" iti dṛśyasya hi spaṣṭaḥ pratibhāso na vikalpasya | vikalpānubaddhasya spaṣṭatvāyogāt | ādiśabdānniruddhepi dṛśye vikalpasyānirodhāt | arthakriyāyāḥ karaṇādakaraṇācca | "tattvacintakā" nyāyānusāriṇaḥ vyākhyātāraḥ | śeṣaṣaṣṭhī ceyantattvasya cintakā iti | tattvasya te cintakā nātattvasyeti sambandhyantaravyavacchedamātrāpekṣāyāṃ kriyākārakabhāvasyāvivakṣitatvāt || cintayatervā pacādyajantasya tattvaśabdena ṣaṣṭhīsamāsaṃ kṛtvā svārthikaḥ kanpratyayaḥ kṛtaḥ | tatotra "tṛjakābhyā(paā.2.2.15)"mityādinā ṣaṣṭhīsamāsapratiṣedho nāśaṃkyaḥ | "nābhedamanusandhatte" | dṛśyavikalpayoriti prakṛte |

[171,4]

"yadītyā"di codakaḥ | "pratipattrabhiprāyonuvidhīyate" bāhyeṣu sāmānyavyavasthānaṃ | "tadā'nyāpohopi sāmānyaṃ mā bhūta" | kiṃ kāraṇaṃ | "na hyeva"miti | anyāpohaḥ śabdena codyata ityevaṃ vyavaharttṝṇāṃ nāsti "pratipattiḥ" | ā cā ryo pi tulyatāṃkhyāpayannāha | "na vai kevalami"tyādi | "evamapratipatti"rityanyāpoharūpeṇa |
tvayā yathā "vyaktivyatiriktādibhirākārai"riṣṭaṃ sāmānyantathā"pi naiva pratipattiḥ" |
āśrayād vyatiriktaṃ vai śe ṣi kā dīnāmavyatiriktaṃ sāṃ khyā dī nā mādiśabdāt pratyekaparisamāptatvādiparigrahaḥ | tatra bhedastāvatsāmānyasya na pratibhāsata eva |
iha sāmānyamiti buddhyanutpatteḥ abhedepi vyaktīnāmeva pratibhāsaḥ syānna sāmānyasya | bhedābhede cobhayapakṣabhāvī doṣaḥ syāt | nāpi tatpratyekaparisamāptaṃ yujyate | yata ekavyaktāvekasambandhyeva tat syānnānekasambandhi | na caivaṃ sāmānyamanekasambandhitvādasya samānānāmbhāvaḥ sāmānyamiti vacanāt |

[172,1]

atha vyaktyantareṣu tasya pratyabhijñānāt tatsambandhitvamevamapi bhūtaguṇavadekamanekasambandhi syānna pratyekaparisamāptaṃ | ekaikasyāṃ vyaktāvanekasambandhitvenāpratīteḥ | pratītau vā tatrānekavyaktipratibhāsaḥ syāt | atha vyaktyantarāle'pratibhāsanāt pratyekaparisamāptantaducyate | tatkimetāvatā tasyānekasambandhitvamekatra sidhyati | na ca sāmānye pratyabhijñānaṃ yujyata ityapyuktaṃ | tasmānna tasya pratyekaparisamāptirnāpi nityatvamekatvaṃ vyāpitvaṃ ca pratibhāsata iti sthitaṃ |

[172,2]

yadi vastubhūtasya sāmānyasyāpohasya ca tulyaḥ pratipattyabhāvo vyavahāre | kastarhyasyā "āśraya" ityata āha | "kevala"mityādi | svalakṣaṇānāṃ vijātīyarahitatva"manyāpohaḥ" so'"bhinnākārāyā" buddhernimittatve"nocyate" | kiṃ kāraṇaṃ | "tasya" vijātīyavirahalakṣaṇasyānyāpohasya bhinneṣvapi sarvatra "vastuṣu bhāvāt" tathābhūtasya cānyāpohasya sāmānyabuddhihetutvampratya"virodhāt" | tathā hi yathaikamvṛkṣamavṛkṣād vyāvṛttaṃ paśyatyevamanyamapyatastatraikākārā buddhirutpadyate | na cātra bādhakaṃ pramāṇamasti |

[172,3]

tṛtīyakāraṇamāha | "vyavahārasya ce"tyādi | "tathā darśanā"diti | anyāpohanibandhanatvena darśanāt | etacca tadanyaparihāreṇa pravarttata iti ca dhvanirucyata ityādinā pratipādayiṣyate | "yathe"tyekākārā "iyaṃ" vikalpa"buddhiḥ pratibhāti" | tathā bāhyantatsāmānyannāstīti vākyārthaḥ | ta"to na vastubhūtaṃ sāmānyaṃ" vikalpadarśanāśraya ityabhiprāyaḥ ||

[173,1]

sāmānyābhāve ca kāraṇamāha | "yasmā"dityādi | "vyaktayaḥ" svalakṣaṇāni | "nānuyanti" na miśrībhavanti | etenāvyatiriktasāmānyābhyupagamo nirastaḥ |

[173,2]

vyatiriktanirākaraṇārthamāha | "anyadanuyāyī"ti | anuyāyi yadiṣṭaṃ bhedebhyonyat sāmānyarūpantatpratyakṣabuddhau "na bhāsate" |

[173,3]

nanu vikalpapratibhāsepi sāmānye bhedābhedapakṣayorayamananvayādidoṣastulya eveti kathaṃ sāmānyamiṣyate | samānākārastāvat pratibhāsata eva | yāvadasau na budhyate bhedābhedarahita iti tāvadasyālaṅkāra evāvastutvapratipādanād |
ata eva yathāpratibhāsaṃ tvasāvastītyucyate |

[173,4]

"anvāviśanti" miśrībhavanti | yadi "paraspara"manvāveśaḥ syāttadaikarūpāpatte"rbhedābhāvaḥ" | tena kāraṇena "sāmānyasyaivābhāvaprasaṅgāt" | tena bhedānāṃ samānānāmekākārapratyayanibandhanatvaṃ dharmaḥ sāmānyaṃ | tadbhedābhāvena bhavedityarthaḥ | "anyacce"ti vyaktibhyaḥ anyadityasya vivaraṇaṃ "vyatirikta"miti | "tathā" tena rūpeṇa sāmānya"buddhau" | anenopalabdhilakṣaṇaprāptasya sāmānyasyābhāvavyavahāre sādhye svabhāvānupalambha uktaḥ | na cānupalabdhilakṣaṇaprāptaṃ sāmānyamabhyupeyaṃ | yasmāda"pratibhāsa"mānaṃ "ca"
sāmānyaṃ "kathamātmanā" svena sāmānyarūpeṇa | "anya"miti sāmānyavantaṃ "grāhaye"t | "vyapadeśayedvā" | svena rūpeṇa | kathamanyamiti prakṛtena sambandhaḥ | sāmānyabalād vyaktiṣvabhinnābhidhānajñānavṛttiriṣṭā | tasmāt sāmānyamupalabdhilakṣaṇaprāptameveṣṭamiti samudāyārthaḥ | evantāvad grāhyalakṣaṇaprāptasyānupalambhānnāstyekamanekasambandhi |

[173,5]

bhavatu nāmaikamanekasambaddhantathāpi sāmānyarūpatā na yuktetyāha | "na ce"tyādi | "tairi"ti vyaktibhedaiḥ "ukta"miti dvitvādi | saṃyogakāryadravyeṣvapi sāmānyasvabhāvatvaṃ prāpnotītyaprasaṃgasyoktatvāt | ekamanekasambaddhamityeva kṛtvā na sāmānyaṃ kintva"bhinnābhidhānapratyayanimittamekasāmānyaṃ na sarva" dvitvādyapi | tasya yathoktaśabdajñānānimittatvāditi cet | "kathamanyataḥ" sāmānyā"danya"tra vyaktibhede sāmānyenaikarūpatāmanāpādite | "pratyayavṛttire"kākārajñānavṛttiḥ |

[174,1]

"tatsambandhādi"ti paraḥ | tābhirvyaktibhiḥ sambandhādanyatopi sāmānyādanyatra pratyayavṛttiḥ |

[174,2]

"saṃkhyetyā" cā ryaḥ | bhāvalakṣaṇā ceyaṃ saptamī | saṃkhyāyāṃ satyāṃ "kāryadravye'vaya"vini "sati | ādi"śabdāt saṃyogādiṣu sannapratyayavṛttestepi sāmānyaṃ prāpnuvantīti samudāyārthaḥ | "asāmānyātmakatvāt" saṃkhyādīnāntadvalena dravye naikākārapratyayavṛttiriti "cet" |

[174,3]

nanu sa evāyaṃ sāmānyātmā vicāryate | "koyaṃ sāmānyātme"ti | saṃkhyādibhyo vivekena sāmānyalakṣaṇasyaivāpratītatvāt | naitad vyaktamiti yāvat | tadevāha | "tatre"tyādi | "tatra" koyaṃ sāmānyātmeti pṛṣṭe tvayoktamekasyānekena "sati sambandhe"
vyaktiṣvabhinna"pratyayavṛttiḥ | tata" iti pratyayavṛtteḥ kāraṇādanekasambaddhamekaṃ"sāmānyami"ti sāmānyalakṣaṇaṃ |

[174,4]

atra sāmānyalakṣaṇe'smābhirucyate | "anekasambandhi"no vidyante yeṣāṃ kāryadravyādīnāṃ | ādiśabdāt dvitvādiparigrahaḥ | tebhyopi tadāśrayadravyeṣvekākārapratyayotpattiḥ syāt | kiṅkāraṇam | "nimittasambhavāt" | tathā hyanekasambandhādeva nimittāt sāmānyādekapratyayotpattiriṣyate | asti cānekasambandhitvamekapratyayanimittandravyādiṣvapi | "tata"ścetyekapratyayapravṛtteḥ saṃkhyādīnāṃ "sāmānyātmatā |
anya"theti | yathoktasāmānyalakṣaṇayogepi saṃkhyādiṣu sāmānyātmatā yadi neṣyate | "anyatrāpi" sāmānyābhimate "mā bhūt" | kiṃ kāraṇaṃ | "viśeṣābhāvāt | tathā ca"
dravyādīnāmapi sāmānyarūpatāpattau "dravyaguṇādīnāṃ rūpasaṃkaraḥ | buddhereva pratibhāsa"iti vikalpabuddherekākārapratibhāsaḥ "sāmānya"miti sambandhaḥ | sa ca jñānarūpatvāt |
jñānavat sanneva | taduktaṃ |

[175,1]

"sāmānyaṃ vastu rūpaṃ hi buddhyākāro bhaviṣyati | vasturūpā ca sā buddhiḥ śabdārtheṣūpajāyate | tena vastveva kalpyeta vācyaṃ buddhyanapohakamiti | "

[175,2]

"tanne"tyādinā pratiṣedhati | yattajjñānarūpaṃ sāmānyamiṣyate | tajjñā"nādavyatiriktaṃ"
jñānasvalakṣaṇavat "kathamathantara"mbāhyaṃ "brajet" | na teṣāṃ sāmānyamiti yāvat |

[175,3]

tad vyācaṣṭe | "jñānasye"tyādi | "tasya" jñānarūpasya "teṣvartheṣvabhāvāt" |

[175,4]

satyaṃ | na jñānarūpasya vyaktiṣvanvayaḥ kintu tasmin buddhipratibhāse "tadbhāvādhyavasāyā"t | bāhyabhāvādhyavasāyāt | "tathā bhrāntyā" samāna"vyavahāra"
iti cet |

[175,5]

etacceṣṭameva si ddhā nta vā di naḥ | kevalaṃ prakṛtyaikakāryāḥ vyaktayo'tatkāryād vyāvṛttāḥ | tathābhūtāyā vikalpabuddhernimittamityanyāpohāśrayā sā buddhirityabhimataṃ śāstrakārasya |

[175,6]

parastvevaṃbhūtaṃ nimittaṃ necchati | ata eva siddhāntavādī nimittameva paryanuyuṃkte | "tatre"tyādi | "tatra" vyaktibhedeṣvavastubhūteṣu vyaktīnāṃ ca prakṛtyā vijātīyavyāvṛttānāmekakāryatvānicchatatojñāno"tpatteḥ kinnibandhanaṃ" | naiva kiñcit | tathā hi paro vijātīyavyāvṛttānāṃ bhedānāmekapratyayahetutvannecchati |
na cāsti vastubhūtaṃ sāmānyaṃ | "anāśrayasye"tyanimittisya sāmānyajñānasyo"tpattau sarvatra syā"diti gaurityekākāraḥ pratyayo vṛkṣeṣvapi syāt |

[175,7]

"jñānādavyatirikta"mityāderaparamarthamāha | "athave"tyādi | pūrvamarthāntaraśabdenabāhyamuktamadhunā jñānāntaraṃ nirdiśyate | ata evāha | "kathamanyasya punarjñānasyeti" |
kimviśiṣṭasya jñānasya | "vyaktyantarabhāvi"naḥ | ekasyāṃ govyaktau yadvikalpavijñānantatonyatra govyaktyantareṇa samutpannasya vikalpajñānasyetyarthaḥ | tathā hyanekajñānavyāpanādvā sāmānyambhavet | bāhyavyaktivyāpanādvā | jñānapratibhāsasya tu dvayamapyasat | tadāha | "tataśce"tyādi | "vyaktyantara"miti bāhyaṃ ||

[176,1]

"tasmā"dityupasaṃhāraḥ |

[176,2]

"na hī"tyādinā vyācaṣṭe | "kenaci"diti sāmānyarūpeṇa | "tathaiṣāṃ grahaṇa"mityarthānāṃ samānā iti grahaṇaṃ ||

[176,3]

nanu si ddhā nta vā di nā pyasya vikalpasya nibandhanaṃ vācyamanāśrayasyotpattau sarvatra prasaṃgādityāha | "itaretarabheda" ityādi | "saṃjñā" saṃketakriyā "yadarthikā" |
ya itaretarabhedaḥ | arthaḥ phalaṃ pratyāyyatvena yasya iti kṛtvā sa evambhūta itaretarabhedo bhāvānāmanyonyavyāvṛttilakṣaṇosya mithyāvikalpasya "bījaṃ saṃjñā" saṃketakriyā | "yadarthikā" | yasyetaretarabhedasya pratyāyanaphalā |

[176,4]

"yasye"tyādinā vyācaṣṭe | yasye"taretarabheda"sya "pratyāyanārthaṃ saṃketaḥ kriyate |
atatsādhyebhya" ityatatkāryebhyo "bhinnāsādhyānbhāvā"nbhedena"jñātvā" ta"tparihāreṇe"tyetat kāryaparihāreṇa tatkāryeṣu "pravartte"teti kṛtvā "saṃketaḥ kriyate | soyaṃ" yathokta itaretarabheda"stasyaikātmatāpratibhā"sina ekākārasya mi"thyāvikalpa"sya "bījaṃ" kāraṇaṃ | "tameva gṛhṇa"nniti bhedaṃ bhinnamityarthaḥ | etaccādhyavasāyavaśāducyate | na punarvikalpasya vastugṛhaṇamasti | "eṣa vikalpa" iti sāmānyākāro vikalpaḥ "svavāsanāprakṛte"riti vikalpavāsanāsvabhāvāt | "e"vamityekākāratayā "pratibhā"ti || 74 ||

[176,5]

"kathaṃ punarbhinnānāṃ" svalakṣaṇānā"mabhinnaṃ kārya"mekākāravikalpātmakaṃ | "ye"netyekakāryatvena | "tadanyebhyo"'tatkāryabhyo "bhedā"ddhetorvyaktīnā"mabheda ityucte" |
ekāsaṃsargastadvyatirekiṇāṃ samānateti vacanāt |

[177,1]

"prakṛti"rityādinā pariharati | prakṛtiḥ svabhāva ekākāraṃ pratyabhijñāna"mekapratyavamarśaḥ" | anubhavajñānamarthajñānaṃ | "ekapratyavamarśaścārthajñā"naṃ ceti dvandvaḥ |
pūrvanipātalakṣaṇasya vyabhicāritvāt | "alpājtara"tvepyarthajñānaśabdasya na pūrvanipātaḥ kṛtaḥ | te "ādī" yasyeti vigrahaḥ | ādiśabdād dahanagṛhādikāryagrahaṇaṃ |
ekapratyavamarśādirevaikortha iti karmadhārayaḥ | "tasya sādhane" siddhau "bhedepi" nānātvepi"niyatāḥ" kecit | "svabhāvena" prakṛtyā | "indriyā"divat | athavaikāntena "bhede"pi svahetubhyaḥ "keci"t samānā utpannāḥ kecidasamānā ityetaccoktantatra ye samānā utpannāste tena svabhāvenaikākāraṃ pratyayañjanayanti vināpi "sāmānyenendriyādiva"t | tatraikapratyavamarśajñānasādhane "niyatā" ityetad dārṣṭāntikatvenopanyastamarthajñānādyekārthasādhana ityetattu dṛṣṭāntatvenobhayasiddhatvāt |

[177,2]

ata evādau vibhajyate | "yathendriye"tyādi | "yathendriyālokamanaskārā rūpavijñānamekaṃ janayantīti" sambandhaḥ | etadvastubalasiddhamudāharati | "ātme"tyādi parasiddhāntāśrayeṇa | nityamaṇu manaḥ śīghraṃ cetyaṇusvarūpammanaḥ | "tatsannika"rṣāityā"tmendriyamanorthasannikarṣāḥ" | "ātmā manasā saṃyujyate mana indriyeṇendriyamarthene"ti vacanāt | ātmendriyamanorthāśca tatsannikarṣāśceti dvandvaḥ | ātmendriyamanorthāḥ | yathāsvaṃ sannikarṣasahāyā vijñānaṃ janayantīti parābhyupagamaḥ | "asatyapi" ta"dbhāvani"yata ityekakāryatvaniyate | na hi cakṣurādīnāṃ cakṣurvijñānajanakatvaṃ nāma sāmānyampareṇeṣṭaṃ |

[178,1]

adhunā dārṣṭāntikamvyācaṣṭe | "śiṃśapādaya" iti śiṃśapākhadiranyagrodhādayaḥ"parasparānanvaye"pi | vṛkṣatvasāmānyavirahepi vṛkṣa it"yekākāraṃ pratyabhijñānaṃ janayanti" | pratyabhijñānā"danyāmvā dahanagṛhādi"kāṃ "kāṣṭhasādhyāmarthakri"yāṃ śiṃśapādayo"janayantī"ti prakṛtaṃ | "yathāpratyaya"miti yāvad | agnisahakāripratyayalābhastadā dahanaṃ janayanti | gṛhānukūlapratyayasaṃpāte gṛhaṃ | ādiśabdād rathādikāryaparigrahaḥ | "na tu bhedāviśeṣepi jalādayaḥ" kāṣṭhasādhyārthakriyāsamarthāḥ prakṛtyā teṣāmatatkāryatvāt | atrāpi dṛṣṭāntamāha | "śrotrādivad rūpajñāna" iti | yathā śrotraśabdādayo rūpavijñāne karttavye na samarthāḥ | ādiśabdād rasādivijñāne ||

[178,2]

syādetad | bahūnāṃ pratyekamekakāryakarttṛtvaṃ sāmānyamantareṇa na sidhyatītyata āha | "jvarā"dityādi | "sahe"ti vyaktyantarasahitāḥ | "pratyeka"mityekaikarūpā jvarādiśamane ekasmin kārye "dṛṣṭā yathauṣadhayaḥ | vā" śabdaḥ pūrvadṛṣṭāntāpekṣayā | "na cāparā" dadhitrapu"ṣā"dayaḥ |

[178,3]

"yathe"tyādinā vyācaṣṭe | "na tatra" jvarādiśamane karttavye "sāmānya"moṣadhitvaṃ nāmā"pekṣante" | kiṅkāraṇaṃ | "bhedepi tatprakṛtikatvā"t | jvarādiśamanakāryasvabhāvatvāt | yadi bhedānāmasāmarthyaṃ syāt | bhavetsāmānyāpekṣā | "na tadavi" bhedāviśeṣepi "dadhitrapusādayaḥ" | dadhyeva mandajātandadhitrapusaṃ | dadhi ca trapusaśceti dvandva"manye" vyācakṣate ||

[178,4]

tāsu guḍūcīvyaktyādiṣu "tathābhūtāsve"kakāryakāriṇīṣu | "kiṃcidi"ti vyatiriktamavyatiriktaṃ ca | taduktaṃ |

[179,1]

"nirvarttyamānaṃ yatkarma jātistatrāpi sādhanaṃ | svāśrayasyābhiniṣpattyai sā kriyāyāḥ prayojiketi | "

[179,2]

"tata eva" sāmānyāt "tadekaṃ" jvarādiśamanalakṣaṇaṃ "kāryan"tataścāsiddho dṛṣṭānta iti bhāvaḥ |

[179,3]

"tadayuktami"ti si ddhā nta vā dī | "aviśeṣāt sāmānyas"yeti | ekatvānnityatvācca aviśiṣṭaṃ "sāmānyan"ti śamanakāryakṛt | anyathā sāmānyasyāviśeṣā"ttāsāṃ" gūḍūcyādivyaktīnāṃ "kṣetrādibhede"pi tasyāpi jvarādiśamanakārya"syāviśeṣaprasaṃgataḥ | ciraśīghre"tyādi | viśiṣṭakṣetrotpannānāṃ śīghrapraśamanaṃ viparītānāṃ cirapraśamanaṃ | "ādi"śabdāccirataraśīghratarādiparigrahaḥ | kṣetrasaṃskārādibhinnānāṃ gūḍūcyādīnāmupayogāddehe ārogyādilakṣaṇasya "guṇasya tāratamyaṃ ca na syāt" | sāmānyasyaikyāt | "atha" kṣetrādibhedena "sāmānyasya viśeṣa" iṣyate |
tadā viśeṣe vā sāmānyasyeṣyamāṇe "svabhāvabhedaḥ" syād viśeṣalakṣaṇatvād bhedasya | "tata"śca "svarūpahānaṃ" | sāmānyasvarūpamekaṃ hīyate | "dhrauvyācca" kāraṇāt "sāmānya"sya vyaktibhyo"nupakārato" na sāmānyaṃ kāryakṛditi varttate | "yadi hi sāmānyamupakuryāt"
tadā nityatvāt sahakāribhi"ranādheyaviśe"ṣasyā"nyānapekṣaṇatvāt" sahakāryanapekṣaṇāt tat sāmānyaṃ "svakārya sakṛjjanayet" | atha na janayet tadā "tajjananasvabhāvaṃ na bhava"ti | ajananāvasthāyā aviśeṣāt kāryakālepi na janayediti yāvat |
vyaktīnāṃ tvanityānāṃ kāryakṛttve nāyaṃ doṣa ityāha | "vyaktayas"tvityādi | "saṃskāro" jalāvasekādi | "viśiṣṭā utpa"ttiryāṃsāntāstathā | viśeṣosyāstīti"viśeṣavat kāryaṃ" jvarādiśamanalakṣaṇaṃ | na ca tāsu vyaktiṣu yacchīghrakāritvādilakṣaṇamavāntarasāmānyamavasthintadeva viśeṣavat kāryakārīti yuktamvaktuṃ |
oṣadhyanupayogepi puṃsaḥ tatkāryodayaprasaṅgāt | "tadvadi"ti viśiṣṭavyaktivat | "keci"diti sajātīyā "ekapratyabhijñānā"dikaṃ | "ādi"śabdād ekodakādyāharaṇādi | "tadakāribhya" iti | pratyabhijñānādyakāribhyo "bhedāda"bhinnā ityucyante | na tvekasāmānyayogāt |

[180,1]

kāryadvāreṇābhedaṃ pratipādya kāraṇadvāreṇāha | "ekena ve"tyādi | yathā prayatnena ghaṭabhedā "atajjanyebhya" ityaprayatnajanyebhyo "bhedādabhinnā" ityucyante | yadyapi pratighaṭaṃ prayatnasya bhedastathāpyekapratyabhijñānahetutvena tasyāpyekatvaṃ | etaccottaratra niścāyayiṣyate |

[180,2]

"kimpunari"tyādi paraḥ | "bhedo" vyāvṛtti"rlakṣaṇaṃ" nimittaṃ yasya "tena" sāmānyenā tatkāryebhyo'tatkāraṇebhyaśca vyāvṛttaṃ "svalakṣaṇaṃ samānamiti pratye"yaṃ | "anyathānyadeve"ti svalakṣaṇādanyad vikalpabuddhiparivarttirūpamanarthakriyākāri | "tena" bhedalakṣaṇena sāmānyena samānamiti pratyeyaṃ |

[180,3]

"nanu" tadeṣāṃ buddhipratibhāsamanurundhānairbuddhiviparivarttināmeva bhāvānāmākāraviśeṣaparigrahād bahiriva parisphuratāṃ sāmānyamucyata iti pūrvamuktatvāt sandehānuvṛttireva |

[180,4]

satyaṃ | kintvadhikasya doṣasya vidhānārthaṃ upanyāsaḥ | doṣavijñānārthamāha | "kiṃcāta" iti | itaro "yadī"tyādinā praśnābhiprāyamāha | "yadi svala"kṣaṇaṃ pratyeyaṃ"kathaṃ vikalpaviṣayaḥ" | tathā hi vikalpabuddhyabhiprāyavaśād bhedalakṣaṇaṃ sāmānyaṃ vyavasthāpyate tasyā abhiprāyavaśāt | "sāmānyaṃ satprakīrti"tamiti vacanāt |
tathābhūtena cet sāmānyena svalakṣaṇaṃ samānaṃ pratyeyaṃ | tadā vikalpasya viṣayaḥ syāt |
na caitad yuktamathānyadeva buddhiparivartti rūpaṃ samānamiti pratyeyaṃ | atrāpi doṣamāha | "anyato vā kathamarthakri"yā | na hi buddhipratibhāsirūpād arthakriyā sambhavati | tataścātatkāribhyo bhedādabhinnā ityucyanta iti kāryadvāreṇa sāmānyavyavasthā na ghaṭate | yataśca buddhiparivartti rūpaṃ samānantataḥ "svalakṣaṇe cānityatvādi"sāmānyasyā"pratīteratādrūpyama"nityādirūpatvaṃ svalakṣaṇasya na bhavet | svalakṣaṇe cānityatvādīnāmapratīte"steṣāṃ cā"nityatvādīnā"mavastudharmatā" |

[181,1]

"ne"tyādinā pariharati | buddhipratibhāsinyeva rūpe sāmānyādivyavahāra ityayaṃ pakṣo gṛhītaḥ | tadāha | "jñānapratibhāsinyartha" ityādi |

[181,2]

etacca grahaṇakavākyaṃ | asyaiva vyākhyānaṃ | "yadetajjñānaṃ vikalpaka"mityanena sambandhaḥ | "atadviṣayama"pi vastusvabhāvaviṣayamapi "tadviṣayamiva" svalakṣaṇaviṣayamiva | "adhyavasitatadbhāvamāropitabāhya"bhāvaṃ svarūpaṃ yasya tattathā | yataścādhyavasitatadbhāvamataḥ svalakṣaṇaviṣayameveti manyate | "adhyavasitatadbhāvasvarū"patvameva kathamiti cedāha | "tadanubhavāhitavāsanāprabhavaprakṛte"riti | tasya svalakṣaṇasya yonubhavastenāhitā vāsanā tataḥ prabhava utpādastasya sāmānyasya sā prakṛtiḥ svabhāvo yenādhyavasitabhāvasvarūpambhavatītyarthaḥ | "abhinnakā"ryā ye "padā"rthā ghaṭādayaḥ | ekākārapratyayajñānahetava"stebhyaḥ" paramparayā "prasū"tera"bhinnārthagrāhī"va pratibhāti | na tu sāmānyavastubhūtaṃ kiṃcid vyatiriktamavyatiriktamvā'sti yat tad gṛhṇīyāt | "paramārthatastu tadanyabhedasamākā"raṃ tebhyaḥ sajātīyābhimatebhyo'nye vijātīyāstebhyo bhedaḥ bhinnaḥ svabhāvaḥ sa eva paramārthena samāna ākāro yasyeti vigrahaḥ | tata eva tasyotpattestannivarttanatvācca "tadanyabheda"stasya "samāna ākā"ra ityucyate |

[181,3]

"tatrā"nantarokte jñāne "eka ive"ti sarvavyaktyanugata iva | "tatkārīve"tyarthakriyākārīva | kiṃ punastathā pratibhātīti cedāha | "vyavahāriṇā"mityādi | "tathādhyavasā"yeti vikalpāṃśameva "bāhyatvenaikatvenārthakriyākāritve"nādhyavasāyavyavahāriṇāṃ "pravṛtteḥ | vyavahāribhi"rityanye paṭhanti | vyavahāribhirityadhyavasāyetyanena pūrvasambandhāt tṛtīyaiva kṛtā | na tu ṣaṣṭhī | "na lokāvyayaniṣṭhe(paā.2.3.69)"tiṣaṣṭhī pratiṣedhāt | "anyatheti" yadi vikalpāṃśe bāhyādhyavasāyo na bhavettadā tathābhūte vikalpe jātepyarthakriyākāriṇī "pravṛttirna syāt" | tadapi vikalpapratibimbakaṃ vyavaharttṛpuruṣādhyavasāyavaśā"darthakriyākārita"yā "pratibhā"sate | tataśca "tadatatkāribhyo bhinnamiva" | vikalpaprativimbakameva tattvaṃ kasmānneti cedāha | "na ce"tyādi | tadvikalpaprativimbakanna "tattvaṃ" na vastu | kiṅkāraṇaṃ | anarthakriyākāritvena pa"rīkṣā"yā vyabhicārasyā"naṅgatvā"t | etaccānantarameva pratipādayiṣyāmaḥ |

[182,1]

tatra ye svalakṣaṇadvārā yātā arthākārā vikalpabuddhau pratibhānti "te'rthā"
vikalpabuddhipratibhāsinas"tena" bhedalakṣaṇena sāmānyena "samā"nā "iti gṛhyante | kutaścid vyāvṛttā" iti vijātīyavyāvṛttyā | tathā hi | vikalpapratibhāsinopi vṛkṣabhedā adhyavasitabāhyarūpatvād avṛkṣebhyo vyāvṛttā iva bhāsante | tathānyeti | "na svalakṣaṇa"ntena samānamiti gṛhyata iti liṅgavacanavipariṇāmena sambandhaḥ |
kiṅkāraṇaṃ | "tatra" sāmānyapratibhāsini vikalpe svalakṣaṇā"pratibhāsanāt" |

[182,2]

evantāvad buddhipratibhāsinyarthe sāmānyavyavahāra uktaḥ | saṃprati sāmānādhikaraṇyavyavahāramāha | "ta eve"tyādi | "ta eva" vikalpapratibhāsinorthāḥ | "kutaścid vyāvṛttā" iva santo yathānutpalād vyāvṛttā utpalabhedāsta eva puna"ranyatopya"nīlād"vyāvṛttimantaḥ pratibhānti" | tataśca vyāvṛttidvayānugatasyaikasyaiva dharmiṇaḥ pratibhāsanāt sāmānādhikaraṇyaṃ |

[182,3]

ayaṃ cānantarānukrānto buddhipratibhāsiṣvartheṣu sāmānyasāmānādhikaraṇyavyavahāro mithyārtha eva kriyate | kiṃ kāraṇaṃ | "svayamasatāma"pi vikalpākārāṇāntathā ekākārānugatatvena | vyāvṛttidvayānugatena dharmmasvarūpeṇa | vikalpa"buddhyopa" | ekākāreṇa pratibhāsanāt "sāmā"nyavyavahāraḥ | anekākāreṇa caikasya pratibhāsanāt "sāmānādhikaraṇyavyavahāraḥ" |

[183,1]

yadi mithyārtha eva sarvo vikalpaḥ kasmāt kṛtakatvādidvārāyātā anityānātmādivikalpāḥ pramāṇaṃ nityā vikalpāstu netyata āha | "sarvaścāya"mityādi | "sarvo viplava" iti sambandhaḥ | "viplavo" bhrāntiḥ | "aya"miti sāmānyādirūpaḥ | "svalakṣaṇānāmeva" yaddarśanantenāhitā yā vāsanā tatkṛtaḥ | paramparayā sarvavikalpānāmvastudarśanadvārāyātatvāt | tathā hi nityādivikalpā api vastudarśanenaivotpannāḥ sadṛśāparāparotpattidarśanāyātatvāt | tatra tulye sarvavikalpānāmvastudarśanadvārāyātatve | "tatpratibaddhajanmanāma"nityādi"vikalpānāmatatpratibhāsitvepi"
svalakṣaṇāpratibhāsitvepi "vastunya"visamvādaḥ | adhyastasyānityādirūpasya vastuni vidyamānatvāt kevalaṃ svalakṣaṇarūpeṇa na pratibhāsata iti vikalpo vibhrama ucyate | "maṇiprabhāyāmiva maṇibhrānte"rmaṇisvarūpāgrahepyavisamvādo maṇiprabhāyā maṇau pratibaddhatvāt | prabhāśrayeṇa ca maṇibhrānterutpatteḥ |

[183,2]

na tvevannityādivikalpāsteṣāmvastudarśanadvārāyātatvepi vastunyavidyamānasyaivākārasya samāropāt | tadāha | "nānyeṣā"mityādi | anyeṣāṃ nityādivikalpānāṃ vastuni samvāda ityanena sambandhaḥ | "tadbhedaprabhave satyapī"ti | arthābhedād utpādepi satītyarthaḥ | "yathā dṛṣṭo" yo "viśeṣaḥ" kṣaṇikatvādilakṣaṇastasyā"nusaraṇaṃ" niścayaṃ "parityajya kiñcitsāmānya"miti vyatiriktasyāvyatiriktasya vā sāmānyasya "grahaṇena" viśeṣāttasya sthiratvādeḥ "samāropāt | dīpaprabhāyāmiva"
bhāsuratvādisāmyāt pravṛttāyā "maṇibuddherna" maṇivastusamvādaḥ | pāramparyeṇāpyadhyavasite maṇāvapratibaddhatvāt | yataśca mithyārthā eva vikalpās"tena na vikalpaviṣayeṣvartheṣvarthakriyākāritvaṃ" | tataśca yaduktamanyato vā kathamarthakriyeti tatsiddhaṃ sādhyate |

[183,3]

kathantarhyatatkārivyavacchedalakṣaṇaṃ sāmānyaṃ vikalpaviṣayeṣvartheṣu vyavasthāpyata iti cet | na | bahiriva parisphuratāmekārthakriyākāritayā tadakāribhyo bhinnānāmiva pratibhāsanāt | yaccoktaṃ | svalakṣaṇe cānityatvādyapratīteratādrūpyamiti tatparihārārthamāha | "nāpītyādi | calād vastuno" yasmā"nnānityatvannāma kiñcadasti" | yenāsambaddhāt svalakṣaṇasyānityatvenāyogaḥ syāt | kintu calameva vastu nityaṃ svalakṣaṇasyaivānityarūpatvādevamanātmādyapi draṣṭavyaṃ | tena pratyakṣeṇa svalakṣaṇe gṛhyamāṇe'nityatvaṃ gṛhītameva kevalaṃ bhrāntinimittasadbhāvādaniścitam | atastanniścayamātre'numānavyāpārastena tanniścaya eva svalakṣaṇe'nityatvapratītiriti siddhaṃ |

[184,1]

yadi svalakṣaṇamevānityaṃ kathamanityoyamartho'nityatvamasyeti vā dharmidharmarūpatayā pratītirityata āha | "kṣaṇe"tyādi | svalakṣaṇasya "tathābhūtasye"ti calarūpasya kṣaṇāpratyupasthānatayā | eka"kṣaṇasthāyitvena grahaṇād" uttarakālamantyakṣaṇadarśināmetadevambhavatyanityoyamityādi | bhedāntarāpratikṣepavivakṣāyā"manityoyamiti" bhedāntarapratikṣepavivakṣāyā"manityatvamasyetye"vaṃ dharmidharmabhāvapratītirbhavati |

[184,2]

vikalpakalpitatvāt kathaṃ bāhye dharmadharmibhāva ityata āha | "taddharmatā"mityādi |
taddharmatāṃ svalakṣaṇadharmatāme"vāvatarantaḥ" svalakṣaṇamadhyavasyanto "vikalpā" ityarthaḥ |
vyāvṛttibhede kṛtasaṃketaśabdānusāreṇa "nānā"rūpā "eka"rūpāśca "dharmā"ste ca "vyatire"kāśceti dvandvaḥ | nānādharmān anityakṛtakatvādīn | ekaṃ dharmaṃ bahūnāṃ ghaṭādīnāmanityatvaṃ vyatirekaśca ghaṭādīnāmanityatvamiti "darśaya"nti | vastunītyadhyāhāraḥ | na ca vikalpavyavasthāṃpitannānaikadharmādikantattvamvikalpasyāvastugrāhitvād | ata evāha | "darśayantī"ti |

[184,3]

avastugrāhitvāttarhi "te nirāśrayāḥ" prāpnuvantīti cedāha | "na ca ta" iti | na iti nānādharmādidarśakā vikalpavastu"bhe"dasyānityādirūpasya svalakṣaṇasya yad"darśa"namanubhavastadā"śrayatvād" vikalpānāṃ | tathā hi paramārthato'nityādirūpaṃ svalakṣaṇaṃ dṛṣṭvā darśanasāmarthyabhāvino vikalpā dṛṣṭākārādhyavasāyena pravarttante |
yataśca yathādṛṣṭasyaivābhilapanena pravarttante vikalpā anityākārā nārthāntarannityatvādivikalpavadanusaranti | tato yaduktaṃ | teṣāṃ cāvastu dharmateti parihṛtambhavatītyāha | "ne"ti | teṣāmanityatvādīnāṃ "nāvastudharmatā" | kiṃ kāraṇaṃ | "tatsvabhāvasyaiva tathā"'nityādidharmatayā khyāteḥ "pratibhāsanā"dadhyavasāyāditi yāvat | yadivastudharma evānityatvādikaṃ khyāti | kastarhi vikalpakṛto vibhrama ityāha | "vastunastvi"tyādi | ekasya vastuno "nānā"rūpeṇa grahaḥ | bahūnāṃ "caika"tvena | dharmadharmiṇośca "vyatirekeṇa graho vibhramo" bhrānta ityarthaḥ | kiṃ punaḥ kāraṇamekatvādigraho vibhrama ityāha | "tasyaikāne"ketyādi | ekakāryakāriṇo ghaṭādibhedasyaikodakādyāharaṇādikāryakāriṇaḥ | "tathā bhāvajijñāsā"su | ekakāryakarttṛtvajijñāsāsu | "tathābhāvakhyāpanā"yaikakāryakāritvakhyāpanāya | tathākṛtasthititvāt | ghaṭādinā ekarūpeṇa vyavahāralāghavārthamvyavasthāpitatvāt | tathakasyāpyanekāryakāriṇaḥ | yathā ghaṭasya cakṣurvijñānodakadhāraṇakādācitkajñānādikāryakāriṇastathābhāvajijñāsāsu tathābhāvakhyāpanāya | anekakāryatvakhyāpanāya tathākṛtasthitatvāt | cākṣuṣapārthivānityādirūpeṇa "vyavasthāpitatvā"t | evamanyatrāpi yathāyogaṃ vācyaṃ | "na vastubhedād"
ekasmin padārthe'nekadharmavyavasthāpanaṃ | kiṅkāraṇaṃ | "tasyaivaika"sya vastuno'"nekatvāyogā"t | tataścaikasyānekatvagraho vibhrama ityākhyātaṃ | tathānekasyāpyekatvavyavasthāpanantadakāryavyāvṛttidvāreṇaiva na vastvabhedādityāha | "anekasya caikatvāyogā"diti | tathā cānekasyaikatvagraho vibhramaḥ | evaṃ dharmadharmiṇorvyatirekagrahopi bhrānta eva | kiṅkāraṇaṃ | "vyatirikta"sya ca sāmānyasya prāgeva "niṣedhāt |
vyaktayo nānuyantyanyadityādinā" |

[185,1]

dharmiṇaḥ sakāśād vyatiriktā eva dharmāstataśca yathāvastu śabdārtho bhaviṣyatītyāha | "teṣā"mityādi | "teṣā"manityatvādīnāṃ dharmāṇāṃ "prakṛteḥ" svabhāvasya"bhedāt" kāraṇād "yathāvastu śabdārthābhyupagame" nīlotpalamanityaḥ śabda ityādi"sāmānādhikaraṇyāyogāt" | nīlādiguṇānāmutpalādijātīnāñca parasparaṃ svabhāvabhedāt | tadvācināṃ śabdānāmekasminnadhikaraṇe vṛttirnāstīti sāmānādhikaraṇyāyogaḥ | tasmānna yathāvastu śabdārthavyavastheti bhāvaḥ |

[186,1]

"tadupādhe"rityādinā parābhiprāyamāśaṃkate | te nīlādayo dharmā upādhiryasya dravyasya tasyai"kasya" dvābhyāṃ guṇajātibhyāma"bhidhānā"d "adoṣaḥ" | sāmānādhikaraṇyābhāvadoṣo nāsti | uttaramāha | "anupakāriṇī"tyādi | upādhitvenābhimatānāṃ nīlādīnāṃ dharmāṇāmanupakārakandravyaṃ | na hi nīlaguṇasyotpalatvajātervā dravyeṇopakāraḥ kaścid kriyate | tataścā"nupakāriṇi" dravye tadanādheyavṛttīnāṃ nīlādīnāṃ"pāratantryāyogā"t | nīlādayo dharmā anupādhiḥ | pāratantryābhāvāt | anyathā'syāyamupādhirityeva na syāt | atheṣyate dravyaviṣayaṃ pāratantryaṃ dharmāṇāntadā "pāratantryepi"
dravya"janya"tvamaṅgīkarttavyamanyathā dravyapāratantryāyogāt | "janakaṃ" ca kṣaṇikameṣṭavyamakṣaṇikasyārthakriyāyogāt | tataśca kāryābhimatānāmupādhīnāṃ kāraṇābhimatasya ca dravyasya "sahānavasthiteḥ" kāraṇāt | "dvayo"rviśeṣaṇaviśeṣyayorvasturūpayoryugapa"danabhidhānaṃ" | kāraṇābhimatasya viśeṣasya tadānīṃ nirodhāt | "ekasye"ti viśiṣṭasyāpyupādhimataḥ | "adhyāhāra" upadarśanantadā "na vastuviṣayaḥ śabdārthaḥ syāt" | buddhyāropitasyaiva viśeṣasya śabdenābhidhānāt |

[186,2]

syānmataṃ | yadvinaṣṭaṃ viśeṣyantadviṣayasya śabdasya bhavatu buddhipratibhāsaviṣayatvaṃ | yaḥ punaḥ sannevopādhistadvācinaḥ śabdasya vastuviṣayatvamevāstviti cedāha | "buddhipratibhāse"tyādi | buddhipratibhāso viṣayo yasyābhidhānasya tattathā | tadbhāvastasmin sati "sarvaṃ" viśeṣaṇaviṣayābhimatamapyabhidhānanta"thaiva"
vikalpabuddhipratibhāsaviṣayamevāstu | kiṃ kāraṇaṃ | "tathā bhinnopādhimato"
nānāviśeṣaṇavata "ekasya grahaṇe" buddhāvabhā"sanāt" | tathā hyupādhimato vinaṣṭasyādhyāhārikā vikalpabuddhiraṅgīkarttavyā | tadā copādhimato'bhāve upādherapyabhāvaḥ pāratantryābhāvāt | "bhinnopādhimata ekasyāpratibhā"sane kutaḥ sāmānādhikaraṇyaṃ |

[186,3]

yadā tu viśeṣaṇaviśeṣyayordvayorapi vikalpabuddhipratibhāsitvamiṣṭantadā kalpita dharmadvayagṛhītaikadharmipratibhāsinyekaiva buddhirjāyata ityaviruddhaṃ sāmānādhikaraṇyaṃ |

[186,4]

"upakāryetyā"dinā parābhiprāyamāśaṃkate | "adoṣo" yoyamekasya buddhyādhyāhāra ityādinoktaḥ | "upādhimatā samakāla"sya niṣpannarūpasyopādheḥ "pāratantryābhāvādanupādhitvaṃ" | prāk pāratantryantadevopādhitvamiti cedāha | "ne"tyādi | na hyaniṣpannasya śaśaviṣāṇatulyasya pāratantryamupādhitvamvā | sarvathā sato'sataścāsatpāratantryamiti hetoḥ kalpanāropitamupādhīnāmpāratantryaṃ kṛtvā pāratantryavyavahāre | "sarvathe"ti sarveṇa prakāreṇa yathā pāratantrya"vyavahāre" buddhiranuvidhīyate tathā viśeṣaṇaviśeṣyavyavahāre "saivā"ropikā "buddhiḥ kinnānuvidhī"yate | tadanuvidhānaṃ hi nyāyyaṃ buddhisandarśitārthapratibhāsamanāśritya vyavaharttumaśakyatvāt | "vastuna ekena śabdena pramāṇena ca viṣayīkaraṇe vastubalā"dvastusvabhāvabhūtā"śeṣadharmākṣepāt tadanyasya" śabdādervai"yarthyaṃ ca" yatprāguktamekasyārthasvabhāvasya pratyakṣasyetyādi |

[187,1]

va stu vā di pakṣe tadbuddhipratibhāsānurodhena syāt | kiṃ kāraṇaṃ | "buddhipratibhāsasya nirvastukatvād vastusāmarthyabhāvinā"ndoṣāṇāma"prasaṅgaḥ" | bahuvacanenaitadāha |
na kevalaṃ tadanyavaiyarthyadoṣasyāprasaṅgastathā vyatiriktasya sāmānyasyābhāva upādhīnāṃ ca pāratantryāyogāt |

[187,2]

viśeṣaṇaviśeṣyatvābhāvaḥ bhinnopādhimata ekasya buddhāvapratibhāsanāt |
sāmānādhikaraṇyābhāvaśca ya uktasteṣāmapyatra sambhavo nāstīti tadevāha | "tadabhinnami"tyādi | tathā hi tadbuddhipratibhāsi rūpamabhinnampratibhāti | tasmāt sāmānyaṃ yathā pratītirna virudhyata iti vacanapariṇāmaṃ kṛtvā vakṣyamāṇena sambandhaḥ | nīlamityukte'nīlavyāvṛttyā nīlatvasyai"kasyākārasya viṣayīkaraṇepi" vikalpabuddhyā tatraiva nīlākāre saṃśayavyāvṛtti"rnākārāntare" | tatastadbuddhipratibhāsi rūpamaniścitādyākāramanutpalavyāvṛttotpalākārasyā"niścayā"t | yasminnākāre niścayo notpannasta"dākārānta"rantatra "sākāṃkṣa"yotpalaśabdaprayogād utpannayā "buddhyā grāhyaṃ"
pratibhātīti sambandhaḥ |

[187,3]

etena viśeṣaṇaviśeṣyabhāvasya nimittamuktaṃ | sāmānādhikaraṇasyāha | "bhinne"tyādi | "bhinnasya śabdārthasya" nīlotpalalakṣaṇasyopasaṃhāre "pratipādanepi" | dharmadvayopagṛhīta"mabhinname"kadharmitayā buddhipratibhāsarūpaṃ vikalpa"buddhau pratibhātīti"
kṛtvā "sāmānyā"dīni "yathāpratīti na virudhyante" |

[188,1]

tena yaducyate bha ṭṭe na | "anyanivṛttimātramapohaṃ gṛhītvā anīlādivyāvṛttāvanutpalādivyāvṛtterabhāvādanutpalādivyāvṛttau cānīlādivyāvṛtterabhāvācca na viśeṣaṇaviśeṣyabhāvastayordharmayostadabhāvācca na tadābhidhāyakayoḥ śabdayoḥ śabdayorapi viśeṣaṇaviśeṣyabhāvaḥ | nāpi sāmānādhikaraṇyaṃ śabdavācyayorbhinnatvāt | nāpi yatrārthe'pohayorbhāvastaddvārakaṃ sāmānādhikaraṇyamavastutvenāpohasyādheyatvābhāvāt | na ca svalakṣaṇaṃ śabdaviṣayonyaccādhikaraṇaṃ neṣyate | na ca svalakṣaṇepohayorbhāvepi śabdayoḥ sāmānādhikaraṇyamekaviṣayatvasyāpratīteri"tyapāstaṃ |

[188,2]

bāhyabhinnasya svākārasya śabdādiviṣayatveneṣṭatvāt tena nīlotpalādiśabdeṣu śabdārthābhidhāyitvamiṣyata eveti sarvaṃ susthaṃ |

[188,3]

"dharmadharmibhedopyasya" buddhipratibhāsasya yathā pratītirna virudhyata iti vacanapariṇāmena sambandhaḥ | tamevā"neketyā"dināha | "anekasmādarthād" buddhipratibhāsasyālīkatvāt | kutonekārthabhedaḥ kevalaṃ puruṣādhyavasāyavaśādevamucyate | "ta"sya buddhipratibhāsas"yaikasmāda"rthād yo "bheda"stasya "vidhipratiṣedhajijñāsāyāṃ" | kimanityaḥ śabdo bhavati cākṣuṣo na bhavatīti "tadeva" buddhipratibhāsabhūta"mvastu" pradarśyata iti sambandhaḥ | kena prakāreṇetyāha | "pratikṣi"ptetyādi |

[188,4]

yadvā dharmadharmibhedopyasya vastuno na virudhyata iti sambandhaḥ | kuta ityāha |
anekasmādarthād bāhyasya bhedasambhave sati tasyaikasmād yo bhedastasya vidhipratiṣedhajijñāsāyāṃ kimanityaḥ śabdo bhavati cākṣuṣo na bhavatīti tadeva bāhyamvastu pradarśyata iti sambandhaḥ | kena pradarśyata ityāha | "pratikṣipte"tyādi | "dharmaśabdena saṃco"dya vya"tiriktaṃ dharmamiva vyavasthā"pyeti sambandhaḥ | tathā hyanityatvanna cākṣuṣatvamiti dharmaśabdena codane kṛte vyatirikta ivānityatvādiko dharmo vyavasthāpito bhavati | kiṅkāraṇamityāha | ta"thā buddheḥ pratibhāsanā"t | dharmaśabdena codane vyatiriktasyaiva dharmasya grāhiṇyā buddheḥ pratibhāsanāt | "aviśeṣeṇe"ti sarvabhedāpratikṣepeṇ"āparamasya" bāhyasyāpratikṣiptabhedāntaraṃ "svabhā"vaṃ "dharmitayā vyavasthāpya" śabdena pra"darśyate" |

[189,1]

etaduktambhavati | "dharmaśabdena saṃcodya vyatiriktaṃ dharmami"va pradarśya pu"narddha"miśabdena saṃcodyā"paraṃ svabhāvaṃ dharmita"yā "vyavasthāpya" tadeva bāhyaṃ vastu pradarśyate |
anityatvaṃ śabdasya na cākṣuṣatvam | anityo na cākṣuṣaḥ śabda iti | bhāvabhāvā'ṅśeneti | bhedāntarapratikṣepāpratikṣepeṇa "dharmadharmiṇorbhedād bhedavatīva buddhi"rvikalpikā"pratibhāti" bhinnākāreva | na tu vastuno bhedaḥ | "na vastubhedād" bhedavatī buddhiḥ |
kutaḥ | "yathoktadoṣād" anupakāriṇi dharmiṇi dharmāṇāṃ pāratantryāyogāt |

[189,2]

tathā sādhyamanityatvaṃ sādhanaṃ kṛtakatvamiti | sādhyasādhanabhedaścetyata āha | "tathābhūte"tyādi | "tathābhūtānā"mpratikṣiptabhedāntarāṇāṃ "dharmabhedānāmbāhulya"codanayā"vacanabhedaḥ sādhyasādhanabhedaśca" kriyata iti sambandhaḥ |

[189,3]

"tasya" tatastato vyāvṛttasya vastunaḥ svabhāvaḥ "samāśrayo" yeṣāntai"rddharmapratibhāsabhedai"rvikalpabuddhiprativimbairddharmātmakaiḥ pratibhāsabhedairityarthaḥ | kimarthaṃ kriyata ityāha | "tatsvabhā"vetyādi | tasyaiva vyāvṛttasya vastu"svabhāva"sya "pratipattaye" prāptaye vā ||

[189,4]

praṇālikayā teṣāmvastupratibandhāt prakṛtasyaivārthasya sukhagrahaṇārthaṃ saṃgrahaślokamāha | "tatsvabhāve"tyādi | tasya vastusvabhāvasyānubhavādūrddhvaṃ yā dhīḥ prajñāyate "vikalpikā" | apiśabdo bhinnakramaḥ | a"narthikā"pi "tadartheva" | vastuviṣayeva | adhyavasāyavaśādatatkāryebhyo yo "bheda"sta"nniṣṭhā" | tadanubhavabalotpattervyāvṛttasya ca vastunaḥ samvādāttanniṣṭhetyucyate ||

[189,5]

"tasyā"mitthaṃ bhūtāyāmbuddhau yorthākāraḥ dṛśyavikalpayorekīkaraṇād "bāhyamiva" | sajātīyāsu vyaktiṣu samampratibhāsamāname"kamivānyato" vijātīyād vyāvṛttami"vābhāti" | tattu "vyāvṛttame"va buddhirūpasyālīkatvāt | tadbuddhirūpaṃ "nistattvaṃ"niḥsvabhāvaṃ | "kiṅkāraṇaṃ | parīkṣānaṅgabhāvataḥ" | arthakriyāsamarthameva parīkṣāṅgamataḥ "parīkṣānaṅgabhā"venārthakriyāṃ pratyasamarthatvādityuktambhavati | yataśca buddhipratibhāsi rūpannistattvamatastadviṣayo vyavahāro mithyārtha eva pravarttate ityāha ||

[190,1]

"arthā" ityādi | "jñānaviśiṣ"ṭā iti vikalpabuddhyārūḍhāste jñānaviśiṣṭāssantaḥ yato vijātīyād "vyāvṛttirūpiṇo" vyāvṛttirūpavantaḥ | yathānutpalād vyāvṛttirūpiṇa utpalārthāḥ | "tene"tyantato vyāvṛttirūpeṇotpalatvenābhinnā ivābhānti na paramārthato buddhirūpasyālīkatvāt | etena sāmānyavyavahārasya nimittamuktaṃ | "vyāvṛttāḥ punaranyatasta eve"ti | ta eva jñānaviśiṣṭā arthā anyato vyāvṛttirūpiṇaḥ santaḥ punaranyataḥ sajātīyādapi vyāvṛttā bhānti | yathā ta eva nīlabhedā anīlāt | ataśca vyāvṛttidvayopagṛhītasyaikasyārthasya bhāsanāt ||

[190,2]

sāmānādhikaraṇyabījamuktaṃ | tadevāha | "teṣā"mityādi | teṣāmiti buddhipratibhāsināmarthānāṃ "vyavahāraḥ pratanyata" iti sambandhaḥ | teṣāmiti "vyavahā"rāpekṣā karmaṇi ṣaṣṭhī | kiṃviśiṣṭo "mithyā"rthaḥ | kaiḥ karaṇabhūtairityāha | "sāmānye"tyādi |
samānādhāratvaṃ sa"mānādhā"raḥ | bhāvapradhānatvānnirdeśasya | sāmānya"viṣayaiḥ" sāmānādhikaraṇyaviṣayaiśca jñānābhidhānaiḥ "sāmānyagocaraiḥ" sāmānyavyavahāraḥ pratanyate |
itaraiḥ sāmānādhikaraṇyavyavahāraḥ ||

[190,3]

yadyapi śabdajñānātmaka eveha vyavahārastathāpi savyāpāratāmupā"dāya jñā"naśabdayoḥ karaṇarūpatā | tayorevārthaprakāśalakṣaṇā kriyā vyavahāratvena vivakṣitetyadoṣaḥ |
yathā jñānasya pramāṇatvaṃ phalatvaṃ veti | "sa ca sarvaḥ" jñānābhidhānalakṣa"ṇo" vyavahāraḥ"padārthānāṃ" svalakṣaṇānāṃ yo"nyonyābhā"vaḥ parasparavyacchedastat"saṃśrayaḥ" | vyāvṛttapadārthānubhavadvāreṇotpatteḥ | "tene"tyanyonyābhāvasaṃśrayatvena sa vyavahāro"nyāpohaviṣaya" ucyate na tvanyavyāvṛttiviṣayatvāt | vidhiviṣayatvādasya vyavahārasya ||

[191,1]

"vastulābha"sya ca vastuprāpteś"cāśrayo" na bhavati vyavahāraḥ | na ca sarvaḥ kintu"yatra" vyavahāre'"sti" pāramparyeṇa tathābhūta"vastusambandhaḥ" | udāharaṇamāha | "yathoktānumitau yathe"ti | "yathoktānumi"tiḥ pūrvoktānumānavikalpaḥ | "nānya"tra sthirādivikalpe tatra pāramparyeṇāpi vastusambandhābhāvāt | vastuno'sthirādirūpatvāt |
anumānavikalpasyetarasya ca svapratibhāsenarthe'rthādhyavasāyad "bhrāntisāmyepi | dī"pa"tejo maṇau yathe"ti | yathā maṇitejasi maṇibuddhirbhrāntā | tathā dīpatejasyapitulyepi bhrāntatve maṇiprabhā maṇitvena gṛhītā maṇāvadhigantavye samvādikā | na tu dīpatejaḥ | tadvat sthirādivikalpo samvādaka ityarthaḥ ||

[191,2]

yadi jñānaniviṣṭānāmevārthānāṃ sāmānyādivyavahāraḥ bāhyeṣvartheṣu tarhi sāmānyādivyavahārābhāvāt pravṛttirna syādityata āha | "tatre"tyādi | "tatra" śabdo vākyopanyāse | nirddhāraṇe vā | tatra vyaktiṣvekakāryā vyaktayo nirddhāryante | "anekopyekakāryo" yathā ghaṭabhedā evodakāharaṇādikāryāstadakāryāya tathābhūtakāryanukurvate |
tebhyonyatāvyāvṛttiḥ sā āśrayo yeṣāṃ "jñānābhidhānā"ttairanekopi padārtha "ekatvena vyavahārampratārya"te | sāmānyavyavahāraṃ prāpyata iti yāvat ||

[191,3]

tathetyanantarasāmānyavyapekṣayā | "ekopyanekakārya"kṛt | yathā ghaṭaśca cakṣurvijñānodakāharaṇādikāryakṛt | "tadbhāvadīpane" | anekakāryakarttṛtvaprakāśane | "atatkārye"bhyo "bhedena" hetunā | "nānādharmā" ghaṭaścākṣuṣaḥ pārthiva ityādi | tena sāmānādhikaraṇyaviśeṣaṇaviśeṣyabhāvavyavahāraśca bāhyeṣveva darśitaḥ ||

[191,4]

yadi bāhyeṣu sāmānyādivyavahāraḥ pāramārthikastarhi prāpta ityāha | "yathāpratītikathitaḥ" iti | vikalpabuddhyanurodhena "śabdārthaḥ" sāmānyalakṣaṇaḥ paramārtha"tosāvasanna"pi yathāpratītikathitaḥ | "sāmānādhikaraṇyaṃ" ca yathāpratītikathitaṃ |
yasmād "vastunyasya" śabdārthasya sāmānādhikaraṇyasya ca "na sambhavaḥ" ||

[192,1]

dharmadharmivyavahāraśca jñānapratibhāsinyartha iti yat prakṛtantatsaṃgrahārthamāha | "dharme"tyādi | ayaṃ "dharmo"'yaṃ "dharmī"ti "vyavasthāna"ntayośca "bhedo"'syāyaṃ dharmaḥ kṛtakatvādilakṣaṇaḥ | a"bhedaḥ" kṛtakoyamiti "yādṛśaḥ" | ayaṃ ca vikalpāropitatvāt | "asamīkṣitatattvārthaḥ" | anapekṣitastattvārtho vastvartho yeneti vigrahaḥ | "yathā loke" buddhyārūḍhopyadhyavasitatadbhāvatayā "pratīyate" ||

[192,2]

"taṃ dharmādi"vibhāga"ntathai"veti yathālokapratītiḥ "sādhyasādhanasaṃsthitirvidvadbhiravakalpyata" iti sambandhaḥ | kimarthaṃ | "paramārthāvatārāya" | anityādivastusvabhāvasyāvagāhanāya ||

[192,3]

kiṃ punaḥ kāraṇamekatvādivyavahārasya vastunyasambhava ityāha | "saṃsṛjyanta"
ityādi | "pāramārthikā arthāḥ svato na saṃsṛjyante" | tato na sāmānyavyavahāro vastuni | "na bhidyante" kṛtakatvādidharmaiḥ pratyekaṃ tasya vastunonekatvāyogāt | ataśca "teṣva"rtheṣu bahuṣu rūpa"meka"mekaṃsminnarthe"'nekaṃ rūpaṃ" yadadhyavasīyate tadbuddhervikalpikāyā "upaplavo"
bhrāntiḥ | yataśca na saṃsṛjyante na bhidyante pāramārthikā arthāḥ ||

[192,4]

tataḥ kāraṇāt "sāmānya"midaṃ bahūnāṃ | tathā dharmāṇāṃ dharmiṇāṃ ca "bheda ityapi"
yoya"mbhedo" nānātvavyavahāraḥ sa "bauddherthe" | na bāhye svalakṣaṇe | buddhipratibhāsasyālīkatvāt | kathantarhi tatra svalakṣaṇe kṛtakatvādidharmabheda iti cedāha | "tasyaiva ce"tyādi | "tasyaiva" svalakṣaṇasyā"nyavyāvṛttyā dharmabhedaḥ prakalpyate" ||

[192,5]

kasmāt kalpitadharmabhedadvāreṇa gamyagamakabhāvo na vastudarśanamātreṇetyata āha | "sādhye"tyādi | idaṃ "sādhya"midaṃ "sādhana"mityasmin "saṃkalpe vastudarśanahānitaḥ" | yadvā pratyakṣavadanumānena sāmānyaviśiṣṭaṃ svalakṣaṇameva kasmānna gṛhyata ityata āha | "sādhyetyādi" | sādhyasādhanasaṃkalpe vastudarśanahānitaḥ | kutaḥ svalakṣaṇasya sāmānyaviśiṣṭasya grahaṇaṃ | "bhedaḥ sāmānyasaṃsṛṣṭo grāhya" ityācārya di gnā ga prabhṛtibhiḥ sāmānyasaṃsṛṣṭasya svalakṣaṇasya grahaṇaṃ pratijñātamityāśaṅkāmapanayannāha | "bheda"
ityādi | "bhedaḥ sāmānyasaṃsṛṣṭaḥ pratīyata" it"yatrā"pi vacane grāhyaṃ na "svalakṣaṇame"va nirdiṣṭamiti naivamboddhavyamityarthaḥ | kintu bāhyā eva bhedāstenānyāpohalakṣaṇena sāmānyena saṃsṛṣṭā adhyavasīyante na tu gṛhyanta iti tatrāpi boddhavyaṃ |

[193,1]

anye tu "bhedaḥ sāmānyasaṃsṛṣṭo grāhya" iti pulliṅgena paṭhanti | tatrāyamartho bhedaḥ | "sāmānyasaṃsṛṣṭo" grāhya ityatrāpi vacane | na svalakṣaṇaṃ boddhavyaṃ ||

[193,2]

kimpunaḥ kāraṇantatraiva boddhavyamiti cedāha | "samāne"tyādi | anekasminnekākāraḥ "samānā"kāraḥ | ekasminnanekadharmatva"mbhinnā"kāraḥ | "ādi"śabdād dharmadharmyākāraparigrahaḥ | "na tat" svalakṣaṇaṃ "grāhyaṃ kathaṃcana" | kiṃ kāraṇaṃ | tatraikasmin svalakṣaṇe kṛtakatvānityatvādirūpeṇa "bahubhedā"nāndharmāṇāṃ kimviśiṣṭānā"mbhedānā"mvasturūpāṇā"ntatraikasmin" svalakṣaṇe'"yogāt" | na hyekasya vasturūpāṇi bahūni yujyante niraṅśatvāt svalakṣaṇasya ||

[193,3]

upasaṃharannāha | "tadrūpa"mityādi | "tatta"smād "rūpaṃ" svalakṣaṇaṃ "sarvato bhinna"masādhāraṇa"ntathā" tenāsādhāraṇena rūpeṇa "ta"sya svalakṣaṇasya na"pratipādikā śrutiḥ"
śabdo "nā"sti | "kalpanā vāsti" | neti prakṛtaṃ | asādhāraṇena svarūpeṇa svalakṣaṇasya grāhako nāstītyarthaḥ | kiṃ kāraṇaṃ | "sāmānyenaiva" śabdasya kalpanāyāśca"vṛttitaḥ" ||

[193,4]

tatpratipādikā na śrutirastīti bruvatā svalakṣaṇe śabdā na niyujyanta ityuktamataścodayati |

[193,5]

"kimpuna"rityādi | saṃketena viṣayīkṛtāḥ "saṃketinaḥ" | tamā"huḥ" śabdāḥ | vyava"hārāya" saṃketaḥ "smṛtaḥ | tadā" vyavahārakāle ta"tsvalakṣaṇannāsti" yatra saṃketaḥ kṛtaḥ | ekasyāpi svalakṣaṇasya kṣaṇikatvāt kālāntare tenaiva rūpeṇānugamo nāstyakṣaṇikatve vā saṃketaḥ jñānābhāvādeva tadviṣayatvasya kālāntarenugamo nāsti kimuta deśakālabhinneṣu svalakṣaṇeṣu | "tena" kāraṇena "tatra" svalakṣaṇe "saṃketo na" kriyata ityadhyāhāraḥ |

[194,1]

"na hī"tyādinā vyācaṣṭe |

[194,2]

"api nāme"ti kathannu nāma | "prā"giti saṃketakālakṛtasambandhasya śabdasyeti sambandhaḥ | ekatraikassiman "svalakṣa"ṇe "paścā"diti vyavahārakāle | kiṅkāraṇaṃ | "na yukta"mityāha | "tasye"tyādi | "tasye"ti saṃketakāladṛṣṭasya vyavahārāvasthānādiṣu de"śakālabhedeṣvanāskandanā"t | anugamāt | na hyekatra dṛṣṭo bhedonyatra sambhavati ||

[194,3]

"vyatirikta"miti vai śe ṣi ka darśane"nāvyatiriktaṃ" sāṃ khya darśanena | samānajātīyavyakti"vyāpanād" vyāpi sāmānyaṃ | "tatta"smā"nna vyavahārakālābhāvadoṣaḥ" |
vyavahārakāle śabdārthasyābhāvadoṣo nāsti | sāmānyasya śabdārthatvāttasyaivaikatvena saṃketavyavahārakālayorvidyamānatvāt |

[194,4]

kathaṃ nāmetyasminnarthe "api"śabdaḥ | vyavahārakāle śabdāduccaritā"darthakriyākṣamā"n arthān "vijñāya tatsādhanāyā"rthakriyāsādhanāya kathannāma pravarttata"pumā"nityanenābhiprāyeṇā"rtheṣu saṃyojyante'bhidhāyakāḥ" śabdāḥ |

[194,5]

"na kha"lvityādinā vyācaṣṭe | phalanirapekṣaṃ kvacit tātparya "vyasanaṃ | yadayaṃ"
loko saṃ"ketayan" saṃketamakurvāṇaḥ saṃketiterthe śa"bdān prayuñjāno" vā | "sarva eveti"śābdonyo vā"vadheyo" grahaṇārha "ārambho" vyavahāraḥ "phalārthaḥ" | na tu niṣphalaḥ | kiṅkāraṇa | "niṣphalārambhasya" prekṣāpūrvakāribhi"rupekṣaṇīyatvā"dagrāhyatvāt | taditi tasmāt | "ayaṃ" pratipattā "kvacida"bhimaterthe "niyuñjā"naḥ saṃketayan "phalamevehituṃ yukta" iti prayojanamevāpekṣitumarhatīti yāvat | "tacce"ti phalamiṣṭasyāptilakṣaṇamaniṣṭasya ca tyāgalakṣaṇamiti yathāyogaṃ sambandhaḥ | yene"ṣṭāniṣṭaprāptiparihāra"rūpa eva puruṣārthobhipreta"stenāyaṃ" puruṣastayo"riṣṭayoḥ" phalayoḥ "sādhanamasādhanaṃ" cārthaṃ jñātvā "tatre"ṣṭasādhane "pravṛtti"maniṣṭasādhane ca "nivṛttiṃ kuryāṃ kārayeyamvā" parānityanenābhiprāyeṇa "śabdānniyuñjī"ta prayoktā śrotāpi "niyoge vādriye"ta |

[195,1]

yuktantāvat paraṃ vyavahārayeyamiti śabdaniyogaḥ | śabdaniyogasya parāṅgatvāt |
svayantu pravṛttinivṛttikāraṇe kaḥ śabdasyopayogaḥ |

[195,2]

satyaṃ | kevalaṃ śabdaprayogābhyāsāt svayamapi pratipadyamānaḥ kadācidevaṃ pratipadyata ityupanyāsaḥ kṛtaḥ | "anyathopekṣaṇīyatvādi"ti phalamantareṇa śabdaniyogasyopekṣaṇīyatvāt | "tatrai"vaṃ vyavasthite nyāye "jātiranarthakriyāyogyā"'to na śabdaviṣayā |

[195,3]

tadvyācaṣṭe "na hī"tyādi | "na jātirvāhadohādikaṃ" karttuṃ samarthā | tataśca vāhadohādyarthino jāticodanā niṣphaleti na tadarthaḥ "śabdaprayogaḥ" |

[195,4]

yāpi svapratipattilakṣaṇārthakriyā jāterupavarṇṇyate | na tadarthampuruṣaḥ pravarttate śabdaprayogādeva tasyāḥ siddhatvāt | jātimātrapratipattyarthaṃ śabdaprayogo bhaviṣyatīti cedata āha | "na ve"tyādi | "tādṛśa"miti vāhadohādi"prakaraṇaṃ" niṣphalasya śabdaprayogasyopekṣaṇīyatvādityuktatvāt | jātau ca vācyāyāṃ satyāṃ | gāmānayetyatra vākyena vākyārthapratītiḥ syāt | gotvasya kriyātvenvayābhāvāt | nāpi lakṣitalakṣaṇayā vākyārthapratītirapratīterna hi padebhyastāvat sāmānyānāṃ pratītiḥ |
punastebhyo viśeṣāṇāṃ viśeṣebhyaścānvayasyetyevaṃ vilambitarūpā vākyārthapratītiḥ |

[195,5]

nanvapohepi vācye kathaṃ bāhyārthapratītirnīrūpatvādapohasya | na ca jñānāṃśeśabdaniveśo yukto'narthakriyākāritvāt |

[196,1]

sattyaṃ | kevalamarthakriyākāritvenaiva pratibhāsanāttatra śabdaniveśo yukta iti pratipādayiṣyate |

[196,2]

na tvevamapi tasya jñānāṅśasya svalakṣaṇatvāt kathaṃ śabdavācyatvaṃ |

[196,3]

atrocyate | bāhyābhinnastāvat svāṅśo vikalpe pratibhāsata eva | na tāvadasya vikalpagrāhyatvāt pratibhāsaḥ sarvātmanā niścayaprasaṅgādanabhyupagamācca |

[196,4]

nāpi vikalpena bāhyātmatayādhyavasāya evāsya grahaṇaṃ yathāvasthitena svarūpeṇāgrahaṇādagrahaṇe ca kathantatra pratibhāsaḥ | jñānasvalakṣaṇatve tu svāṃśasya samvitsvabhāvatvāt pratibhāso yuktaḥ | tenāvidyārūpasya svāṃśasya vikalpasya ca yadi jñānasvalakṣaṇatvaṃ neṣyate tadā pratibhāsa eva na syādevamajñānarūpeṇa ca vikalpena kathaṃ svāṅśasya paricchedosya jñānadharmatvāt | tasmājjñānasvalakṣaṇatvādeva svāṃśasya vikalpe pratibhāsaḥ sa bāhyābhinno vikalpaviṣayo vyavasthāpyate | tasya samviditarūpasyaiva bāhyābhedena vikalpenādhyavasīyamānatvādata eva vikalpaḥ sāmānyaviṣaya ucyate na svalakṣaṇaviṣayo'rthasvāṃśayorekasyāpi svarūpeṇāgrahaṇāt | tena svāṃśasya jñānasvalakṣaṇasyāpi bāhyātmatayādhyastasya sāmānyarūpatvaṃ | tathā ca vakṣyati |

[196,5]

"jñānarūpatayārthatve sāmānye cet prasajyate | tatheṣṭatvādapohyartharūpatvena samānateti | pra0 vā0 3 | 9"(#pava.2.9ca)

[196,6]

tasya ca śabdavācyatvaṃ yuktameva |

[196,7]

"lakṣitalakṣaṇetyā"di paraḥ | satyaṃ na sāmānyamarthakriyākāri kintu vyaktireva kevalaṃ vya"kteraśakyacodanatvā"t kāraṇāt sāmānye niyuktaḥ śabdaḥ sāmānyaṃ lakṣayati | tena sāmānyena śabdalakṣitena sambandhād vyaktirapi lakṣyata iti |

[196,8]

tadetadapratītikaṃ | na hi gośabdāduccaritād gotvaṃ pratīyate gaurapi tu gaurevāvasīyate | na nāmaivantathāpyucyate | "aśabdacodi"tetyādi |

[196,9]

yadi nāma jātitadvatossambandhastathā"pyaśabdacodite" vyaktiviśeṣe "kathaṃ pravarttate" | naiva | daṇḍadaṇḍinossatyapi sambandhe "na hi kaści"t prekṣāpūrvakārī"daṇḍañchindhītyukte daṇḍinañchinatti" | aśabdacoditatvāttathā jātau coditāyāṃ"vyaktau pravṛttirna" yuktetyarthaḥ |

[196,10]

jātau vāhadohādīnāmasambhavādaśabdacoditāyāmapi vyaktau pravṛttirbhaviṣyatīti cedāha | "nāpī"tyādi | kevalamarthāntarasambhavi kāryamasambhavinyarthe codayan vaktā pratipādyasyā"sambaddhapralāpī syāt" | na punastatosamarthāccoditāt samarthe pravṛtti"rbalīvardadohacodanāvat" | na hi kenacid balīvardandogdhītyukte tatra dohā"sambhavā"t | balīvardā"danyatra" sambhavāyāṃ gavi dogdhuṃ "pravarttate" śrotā |
kevalanta"syaiva"mbhavatya "saṃ" vakteti |

[197,1]

syānmataṃ | valīvardacodane sambandhābhāvāt mā bhūt strīgavyāṃ pravṛttiḥ | jātau tu coditāyāṃ sambandhāt tadvyaktau pravṛttirbhaviṣyatītyāha | "na ce"tyādi | "arthānta"rasya sāmānyasya sambandhasyāpi "codanenārthānta" |

[197,2]

nanvaśabdacodite satyapi sambandha ityādinokta evāyamarthaḥ |

[197,3]

satyam | adhikavidhānārthantu punaḥ prastāvaḥ | tadeva pūrvapakṣayati | "aniyate"tyādi | "aniyataḥ samban"dho yasya daṇḍasya sa tathoktaḥ | tathā hi daṇḍinamantareṇāpi daṇḍe vidyate tadbhāvastasmāt | "tatre"ti daṇḍini | "neti ce"diti daṇḍe codite "pravṛtti"rna bhavatītyarthaḥ | jātau tu coditāyāṃ niyatasambandhād vyaktau pratītirbhavatīti bhāvaḥ |

[197,4]

"tadityā"di si ddhā nta vā dī | "tadi"tyaniyatasambaddhatvaṃ "tulyaṃ jātāvapi" |

[197,5]

kathamiti cedāha | "vyaktīnā"mityādi | syādetad | yathā bhrātrādiśabdāḥ svārthamabhidadhānā dvitīyamākṣipanti tathā jātiśabdā ityata āha | "bhrātrādiśabdāstvi"tyādi | ādiśabdāt putrādiśabdāḥ | "sambandhiśabda"vācya"tvāt" sambandhyantarāpekṣaiva teṣāṃ vyavasthāpitatvāditi yāvat | "ākṣipeyuḥ paramiti" dvitīyaṃ bhrātrādikaṃ | ākṣepaśca dvitīyasambandhākāravikalpajananaṃ | na tūpasthāpanameva vinaṣṭepi sambandhini vikalpotpatteḥ | "na tathe"ti vaidharmyakathanaṃ | yadi sambandhivācinyaḥ syustadāyandoṣaḥ syādityāha | "apete"tyādi | "ape"tā vinaṣṭā "vyakta"yassambandhitvena yāsāṃ pā ṇḍa vā di "jātī"nāntāsāmapi "tacchrutibhyo" jātivācakebhyaḥ śabdebhyo"nityama"petavyaktisambandhitvenāpya"nugamaprasaṃgaḥ" | evaṃ hyapetavyaktisambandhitvena tāsāmanugamo yadyapetānāmapi vyaktīnāmanugamaḥ syāt | yadvā jātīnāṃ sambandhibhyo yā apetā vyaktayastāsāṃ tacchabdebhyo nityama"nugamanaprasaṅgāt" |

[198,1]

"sarvade"tyādi paraḥ | "sarvade"ti vyaktyapāyānaṣāyakālayo"statsambandhayogyatāpratīteriṣṭameva" vyaktyanugamana"miti cet" | etatkathayati | yathā bhrātrādiśabdāḥ svārthamabhidadhānāḥ sambandhinamaviśeṣaṇāt kṣipanti tathā jātiśabdā apīti |

[198,2]

uttaramāha | "sarvade"ti | "sarvade"ti vyaktyapāyā'napāyakālayo"rgośabdādapravṛtti"rvāhadodādiyogye vyaktiviśeṣe | kiṅkāraṇaṃmiti cedāha | "sahite"tyādi |
saptamīdvivacanametat | jātervyakti"sahitāsahitāvasthayorviśeṣeṇā"rthakriyākṣamasya viśeṣasyā"nākṣepā"t | etaduktambhavati | yathā'tītānāgatavyakteḥ śabdārtharūpatayā jātiśabdenākṣepastathā varttamānāyā vyakterubhayatra śabdārtharūpatayā pratibhāsanasyāviśeṣaṇāditi |

[198,3]

vya"ktisambandhinyā jāteścodanā"d vyaktau pratītirna prāpnotītyaya"madoṣa iti cet" ||

[198,4]

bhavatvevaṃ kintu "sāpi" vyakti"stadviśeṣaṇatvena" jātiviśeṣaṇatvena jāticodanāyāmā"kṣiptaiveti" na jātiḥ kevalābhidheyā | kintu "tadvānabhidheyaḥ syā"diti pakṣāntaraparigrahaḥ syāt | tatra cānantarameva doṣamvakṣyāma ityākūtaṃ ||

[198,5]

"jātitadvatoḥ" sambandhamabhyupagamyaitaduktaṃ | "sambandha eva" tu nāstītyāha | "na ce"tyādi | kiṃ kāraṇam | "anyonya"mparasparama"janyajanakatvenānupakārāt |
tata" iti sambandhābhāvājjāticodanayā vyakterla"kṣaṇamapyuktaṃ | phalābhāvā"dityarthakriyāyā abhāvāt |

[198,6]

vyaktyabhinnasāmānyavādinopi pratyakṣavacchābde jñāne vyaktipratibhāsaḥ syāt |
bhedāṃśena tu tasyāpi lakṣaṇamayuktaṃ | "eva"mityādinā pakṣāntaramāśaṅkate | "tadvāni"ti jātimān | "alami"ti samarthaḥ | "tatre"ti tadvati | "sa ce"ti si ddhā nta vā dī |

[198,7]

asyaiva vyākhyānaṃ "sa ca śabda" ityādi | "tatre"ti vyaktau "kimanyena" sāmānyena"vyavadhinā" vyavadhāyakena kalpitena |

[199,1]

"ānantyācce"ti paraḥ | "idamānantyaṃ sama"mityuttaraṃ |

[199,2]

etadeva vyācaṣṭe | "syādeta"dityādinā | "tadvatya"pīti jātimatyapi | yasmā"jjātyā"divi"śiṣṭāḥ" satyo v"yaktaya eva" va"ktav"yā "iti" hetora"vaśyantatre"ti vyaktiṣu śabdasya "sambandhaḥ karaṇīyaḥ" | kasmād | "akṛtasambandhasyānabhidhānā"t |
karttari ṣaṣṭhī | kṛtaḥ sambandho yasya śabdasya | tenānabhidhānādityarthaḥ | karmaṇi vā ṣaṣṭhī | akṛtasambandhasya vārthasya śabdenānabhidhānāt | "sa ce"ti sambandhaḥ |
tadvatā saha "na" śa"kyaṃ" karttumānantyāt | tasmādayuktoyampakṣaḥ |

[199,3]

"tatsambandhini" | vyaktisambandhini sāmānye śabdasya sambandha"karaṇā"ddhetosta"trāpi" jātisambandhibhyāṃ vyaktau sambandhaḥ "kṛta eveti ce"t |

[199,4]

"uktamatro"ttaraṃ | sāmānyasya "satyapi sambandhe ekatra" jātau "kṛtāt" saṃketā"danyatra" vyaktā"vapratīti"rna ca jātitadvatoḥ sambandhostītyetaccoktaṃ | na hi satyapi sambandhe daṇḍaśabdād daṇḍini pratipattiḥ | tathā "na ca" jātitadvatoḥ kaścit"sambandhostīti" sampratyuktatvāt ||

[199,5]

evantāvat "sarvabhāvā" ityādinā vā rtti ka kā raḥ svābhimataṃ vidhiśabdaliṃgaviṣayamākhyāya saṃprati yenābhiprāyeṇācārya di gnā ge na bhedalakṣaṇaṃ sāmānyamuktantaddarśayituṃ pṛcchati | "api ce"tyādi | evammanyate | yathā gośabdādapratīyamāne gotve gośabdaḥ saṃketyate tathā | "tatkāriṇāṃ" vivakṣitārthakriyākāriṇāma"tatkāri"bhyo ye vivakṣitārthakriyākāriṇo na bhavanti tebhyo yo "bheda"stena "sāmā"nyaṃ sarveṣāntatkāriṇāmatatkāribhyo bhinnatvādatastasmi"nbhedasāmye" anyāpohalakṣaṇe "kinna kṛtaḥ" kasmāt saṃketo na kṛta iti pṛcchati paraṃ | etadevāha | "yāmarthakriyā"mityādi | dāhapākādilakṣaṇasyārthasya kriyāṃ niṣpatti"madhikṛtyā"bhipretyāyaṃ puruṣortheṣvabhipretārthakriyākāriṣa"śabdānniyuṅkte" prayuṅkte | "tatkāriṇā"mabhipretārthakriyākāriṇā"manyebhyo"'tatkāribhyo"bhedā"t kāraṇāt tatkāriṇaḥ sarvavijātīyavyāvṛttā abhinnā bhavanti | tata"eṣā"marthānā"ntatraivābheda iti" anyavyāvṛttilakṣaṇe "kinna śabdaḥ prayujyate" | vyāvṛttiviśiṣṭasyāpi saṃketavaśāt pratītiḥ syāditi praśnābhiprāyaḥ |

[200,1]

"tadvadit"yādi | jātimatpakṣe yo doṣa ācārya di gnā ge no kta"stadvato nāsvatantratvādi"tyādinā yastadvad"doṣa"sta"sya sāmyā"ttasya doṣasyāvatārād bhedenyavyāvṛttilakṣaṇe śabdo na niyujyate | "astvayandoṣa" ityabhyupagacchati | naivāyandoṣostīti pratipāditamabhyugamya tvevamuktaṃ | "jātiralamparā" | jātistvanyā na yuktetyarthaḥ |

[200,2]

"syādi"tyādinā vyācaṣṭe | "anyasmād" atatkāriṇo "vyāvṛttepi" vastuni "śabdārthe"bhyupagamyamāne | "tadvata" iti vyāvṛttimataḥ | na "ta"dva"tpakṣāda"sya vyāvṛttimatpakṣasya"viśeṣaḥ" | etadevāha | "ko hī"tyādi | tvayā vyāvṛttirityuktaṃ pareṇa jātirityādi | "atra" vācye "ko viśe"ṣaḥ | naiva kaścidanyatra śabdabhedāt ||

[200,3]

"astu nā"meti si ddhā nta vā dī | "jātira"nyeti vastubhūtā | kimpunastulye doṣe vyāvṛttiraṅgīkriyate na vastubhūtā jātirityāha | "jātimapi hī"tyādi | "tadabhāva"iti vyāvṛttyabhāve "asyā" apīti vastubhūtāyā jāteḥ | bhāvānāṃ bhedābhāve satyanekārthasamavetarūpāyā jāterabhāvāt | na ca jātyābhedaḥ kriyata ityuktaṃ |
tasmādavaśyambhedobhyupagantavyaḥ | sa "caikasmā"datatkāryāt "bheda"sta"danyeṣā"ntasmādatatkāryādanyeṣāntatkāryāṇā"mabheda"sta"dviśiṣṭe"ṣvabhedaviśiṣṭeṣu "pratipattirastu" |
pratipattyālambanatvāt pratipattirityuktaḥ | na punaḥ sa eva pratipattiḥ | karaṇasādhano vā pratipattiśabdaḥ pratipadyante'nayā vyāvṛttyā karaṇabhūtayā bhāvāniti kṛtvā |

[201,1]

"sarvathe"ti | yadi vyāvṛttiviśiṣṭo jātiviśiṣṭo vārtho vācyastadvatpakṣodito yathānantyādi"doṣa"stat"parihārasya karttumaśakyatvāt" | tulyaśceddoṣo jātireva kasmānnābhyupagamyata iti cedāha | "arthānta"retyādi | "arthāntara"mvastubhūtā jātiḥ |
bhinneṣvabhinnapratyayajananaṃ jāteḥ prayojanamiti cedāha | "tadartha"syeti jātisādhyasya | "anyene"tyatatkāryavyāvṛttilakṣaṇenābhedena | jātyāpi hi sorthaḥ sādhyata iti kasmājjātityāge vyāvṛttyabhyupagama ityata āha | tadityādi | "tadabhyupagamasye"ti vyāvṛttyabhyupagamasya | tadanabhyupagame hi jātikalpanaiva na syādityuktaṃ ||

[201,2]

adhunā śabdenāvaśyaṃ vyāvṛttiścodanīyetyata āha | "api ce"tyādi | vivakṣitādarthā"danya"stasya "parihāreṇa" śrotā "pravarteteti" kṛtvā "dhvanirucyate" pratipādakena |
cakāra evaśabdasyārthe bhinnakramaśca tadanyaparihāreṇetyasyānantaraṃ draṣṭavyaṃ | "tene"ti dhvaninā | "tebhya" ityanabhimatebhyastasyābhimatasyārthasyā"vyavacchede"'vyavacchedenābhidhīyamāna ityarthaḥ | "kathaṃ" śrotā "pravartte"teti |

[201,3]

"śabda"mityādinaitadeva vyācaṣṭe | "eṣa" vaktārtheṣvabhimatārthakriyākāri"ṣvaniṣṭaparihāre"ṇānabhimatārthavyavacchedena "pravartteta" kathaṃ nāma śrotetyanenā"bhiprāyeṇa prayuṅkte" |

[201,4]

yadi śabdenānyavyavacchedo na codyeta tadā "tatra" pratyāyyābhimate'"nyatra ce"tyanabhimatepravṛttiranujñātā bhavati | tasyāṃ ca satyāntasyābhimatasyārthasya ya"nnāma abhidhāna"ntasya "grahaṇavaiyarthyaprasaṅgāt" | tathā hyānayetyukte vastumātramākṣiptantatrānabhimatavyavacchedāyāgniśabdaḥ prayujyate'gnimānayeti | yadi tu tasminnapi prayukte'nagnyānayanaṃ na vyavacchinnantadāgniśabdenoccāritena na kiṃcit prayojanaṃ | ānayetyanenāpyanānayanasya pratikṣepādānayanamanānayanaṃ cānujñātaṃ syādataḥ pravṛttinivṛttyānujñāyāṃ ca satyānta"nnāmagrahaṇavaiyarthyaprasaṃgādi"ti pūrveṇaiva sambandhaḥ | evaṃ ekasyābhimatasyāgnyāde"reka"sya cānayanādilakṣaṇasyānuṣṭhānasya yā "codanā" tasyā "anādarādavacaname"va śabdānāṃ "syāt | anyavyāvṛttyanabhidhāne" sati |

[202,1]

athavā "pravṛttinivṛttyanujñāyā"miti vakṣyamāṇena sambandhanīyaṃ | yathoktavidhinā pravṛttinivṛttyanujñāyāṃ "caikacodanā'nādarā"t | ekasya pravṛttilakṣaṇasya nivṛttilakṣaṇasya vā vyāpārasya codanā'nādarāditi | śeṣaṃ pūrvavad vyākhyeyaṃ |

[202,2]

evaṃ ca śabdavyavahārocchedaḥ syānna caivanta"smādavaśya"mityādi | "sa ce"tyanyavyavacchedaḥ | "tadanyeṣ"viti tasmādatatkāryādanyeṣvekakāryeṣva"bhinnaḥ" | sarveṣāmatatkāryād vyāvṛttatvāt | iti kṛtvānekārthavyāvṛttitvaṃ "jātidharmopyasti" vyavacchedasya | "tami"ti vyavacchedaṅakimviśiṣṭaṃ "niyata"mabhyupagamo yasya sa tathā | tadanabhyupagame jāterabhāvaprasaṅgāt | "niyataṃ codanama"bhidhānaṃ yasya tattathā | tadacodane śabda prayogasya naiṣphalyaṃ syāt | vyaktiṣu buddhiśabdayoranugamalakṣaṇo "jātya"rthastasya "prasā" prasādhyate'neneti kṛtvā | evaṃbhūtaṃ vyavacchedaṃ "parityajyārthānta"rasya sāmānyasya"kalpanaṃ kevalamanarthanirbandha" evā'vastvabhiniveśa eva kevalaṃ nānyat kiñcita kāraṇamastītyarthaḥ | kiṅkāraṇaṃ || yathā kalpanaṃ nityavyāpitādyakārairasya sāmānyasyā"yogā"dityanyavyāvṛttyabhidhāne'yamabhiprāya ācārya di gnā ga sya ||

[202,3]

"netyā"di paraḥ | "na vai na kriyata eva" śabdena "vyavacchedaḥ" kintu kriyata eva |
kimarthantarhi jātiruktetyata āha | "pravṛttī"tyādi arthakriyārthino hi yā "pravṛtti"stasyā "viṣa"yo jātiḥ | taṃ "kathayadbhi"rasmābhirjātiruktā |

[202,4]

"vyavacchede"tyādi si ddhā nta vā dī | asya śabdasyābhidheyo "vyavacchedosti cet" | asya vā jātimato vyavacchedaḥ śabdavācyosti cet | "nanvetāvada"nyavyavacchedeneṣṭapravarttanaṃ "prayojanaṃ śabdānāmi"ti kṛtvā | "tatre"ti vyavacchedeneṣṭapravarttane karttavye |
tatra vā pravṛttiviṣaye "kiṃ sāmānyenāpareṇa vaḥ" prayojanaṃ ||

[203,1]

"nanvi"tyādi paraḥ | "ukta"mityā cā ryaḥ | "tathā hī"tyayuktatvapratipādanaṃ | seti jātiḥ | arthakriyāṃ pratyasāmarthyā"nna pravṛttiyogyā" jātiḥ | nāpi gośabdājjātiḥ pratīyate | "niveditameta"diti "tatrānarthakriyāyogyā jātiri" pra0 sa0tyādinā |
jātidvāreṇa ca dravye'rthakriyāsamarthe puruṣasya pravṛttirbhaviṣyatīti cedāha | "taddvāre"ṇetyādi | aśabdacodite sat"yapi" sambandhe kathaṃ pravarttetetyādinā |
jātidvāreṇa tadvāneva codyata iti cedāha | "tadvaccodana" ityādi | vyavadhānamuktamiti liṅgapariṇāmena sambandhaḥ | sāmānyena tatra vyavadhānamityuktaṃ |
sa ca sākṣānna yojyate kasmāt | kintatrānyena vyavadhānetyādinā |

[203,2]

syānmataṃ | na jātiḥ kevalā vyaktirvā śabdāśrayāḥ pravṛtterāśrayaḥ kevalāyā jātarerthakriyāyāmasāmarthyaṃ | vyakteśca kevalāyā aśakyacodanatvāt | tasmājjātitadvantau sahitau pravṛttiviṣayastayoreva samastayoḥ śabdārthatvamityata āha | "jātitadvato"rityādi | "pravṛttiviṣa"yatva iti śabdāśrayāyāḥ pravṛtterviṣayatvebhyupagamyamāne | "vyāvṛttitadvantau kinneṣye"te pravṛttiviṣayatvenetyadhyāhāraḥ | pramāṇasiddhau hi vyāvṛttitadvantāviti bhāvaḥ | "vyāvṛtteḥ" śabdabhūtāyāḥ buddhiparikalpitatvā"davastutva"mato vāhadohādyarthakriyāṃprat"yasādhanatvā"nna pravṛttiviṣayatvamiti cet | "tadeta"dasādhanatvaṃ"jātestulyaṃ" sāpi vāhadohādāvasamarthā |

[203,3]

"tadva"ta iti jātimatorthakriyā"sādhanā"t pravṛttyabhāvalakṣaṇo "doṣo na bhavatīti cet" |

[204,1]

"tulyamityādi" si ddhā nta vā dī | "tadi"ti arthakriyāsādhanatvaṃ |

[204,2]

evantāvatpratibandhakanyāyenāvidyamānāyā api vyāvṛtteḥ sadbhāvamabhyupagamya śabdārthatvamuktamācārya di g nā geneti vyākhyāya punarvidhimeva śabdārthamāha | "ava" cetyādi | yadyavastuviṣayaḥ kathamarthakriyārthinaṃ puruṣaṃ pravarttayatīti cedāha | "sa vibhrame"tyādi | sa iti śābdapratyayaḥ | "vibhramavaśā"t puruṣaṃ pravarttayati | vibhrama eva kathamityāha | "akārakepi" svapratibhāserthakriyāyogyatvāt "kārako" bāhyortha"stadadhyavasā"yī yataḥ | kathantarhyanumānādervastusamvāda ityata āha | "vastusamvāda" ityādi |
tasmin sādhye "pratibandhe sati" | pratibandha eva kutaḥ | "vastūtpattyā" sādhyavastūtpattyā hetubhūtayā "anyathe"tyasati pratibandhe | "nai"vāsti samvādaḥ śabdādeḥ pratyayasya | "vastūtpatterabhrāntiriti ce"t | syādetad yadi vastunaścotpadyate vastusamvādi śābdādijñānamiti vyāpakaviruddhopalabdhimmanyate | "naitadevaṃ" | satyapi vastūtpattā"vatatpratibhāsino" vasturūpāpratibhāsina"stadadhyavasāyā"d vastvadhyavasāyād bhrāntitvaṃ | tato vasturūpotpattibhrāntyorvirodhābhāvāt sandigdhavyatirekitā hetoriti bhāvaḥ |
maṇi"prabhāyā"mmaṇibhrāntirmaṇiṃ samvādayatyeva | vyabhicārameva samarthayannāha | "vitathe"tyādi | etadāha | "yadi bhrānteḥ" sa"mvā"dasya ca virodhaḥ syāt tadā bhrānteravastusamvādanaṃ sādhyaṃ pratyavyabhicāraḥ syāt | sa ca nāsti | yasmād "vitathapratibhāso bhrāntilakṣa"ṇaṃ na visamvādane | "tannāntarīyaka"tayeti vastunāntarīyakatayā tata utpatteriti yāvat | ayaṃ "samvādo na pratibhāsāpe"kṣī | na vastugatampratibhāsamapekṣate | vastupratibaddhatvenaivātatpratibhāsasyāpi samvādāt |

[204,3]

tasmāt sthitametad vitathapratibhāsyapi śābdaḥ pratyayaḥ sati vastupratibandhe tasya samvādaka iti |

[205,1]

atha punaryathāvastveva śābdaḥ pratyaya iṣyate | tadā "vastuni" bāhye | "yathābhā"vaṃ yathāvastu "arpitacetasaḥ" āropitajñānasya śabdabalādyanyathā vastūtpannajñānasyeti yāvat |
evaṃ "pravṛttā"vabhyupagamyamānāyāntasya śābdasya jñānasya sāmānyaṃ "grāhya"meṣṭavyaṃ svalakṣaṇe śabdena codanābhāvāt | tasya ca grāhyasya "sāmānyasyānarthakriyāyogyatvā"ddheto"rapravṛttistasmi"n vikalpavijñānaviṣaye sāmānye | "anyatre"ti sāmānyādanyatra vyaktāvaśabdacoditāyāmapi pravṛttā"vatiprasaṅgaḥ" | gośabdādaśvavyaktāvapi pravṛttiḥ syād gotvasāmānyasyāśvavyakteśca sambandhābhāvānnaivamiti cennāśabdacodite satyapi sambandhe pravṛttyayogādityādyuktaṃ |

[205,2]

atha na kevalā jātiḥ śabdena coditeti kintu tadvāniti | tadā "tadṛ"bhyupagamyamāne "sāmānyavaiyarthyādayaḥ proktāḥ" | vyaktiṣveva sākṣācchabdo niyujyatāṃ kiṃ sāmānyeneti sāmānyavaiyarthyamuktaṃ | ādiśabdād ānantyādidoṣaparigrahaḥ | jātireva śabdena codyate | sā tu jātirvyaktisamavetatvānna śakyate kevalā gṛhītumato vyaktirūpeṇaikībhūtā gṛhyate | tadevāśaṅkate | "jātī"tyādi | "śliṣṭābhā"seti svasāmānyalakṣaṇābhyāṃ sambhinnābhāsā "buddhira"rthakriyākāriṇyāṃ vyaktau "pravarttayatīti ce"t | tadā "na jātirna tadvā"n | svena rūpeṇa gṛhyata ityadhyāhāraḥ |
kiṅkāraṇam | "ekasyāpi" sāmānyasya tadvato vā yā "svabhāvasthi"tirasaṃsṛṣṭaṃ rūpaṃ tasya śliṣṭābhāsayā bhrāntayā buddhyā | "agrahaṇā"t | tataśca bhrāntāyā buddheḥ pravṛttyabhyupamagāt "paravāda evā"nyāpohavādidarśanameva ||

[205,3]

"evami"tyādi paraḥ | "anvayina" ityanekavyaktigamyasya sāmānyasya |

[205,4]

"naiṣa doṣa" iti si ddhā nta vā dī | ādiśabdādudakāharaṇāntāntām"bhedepi" parasparavyāvṛttatvepi vastudharmatayā "tāṃ tāṃ jñānādikāṃ" sadṛśīma"rthakriyāṃ kurvato dṛṣṭ"vā tadanyebhyotatkāryebhyo yo "viśleṣo" vicchinnaḥ svabhāvaḥ "sa viṣa"yo yeṣāṃ "dhvanī"nāntairdhvanibhirantarjalparūpaiḥ "saha saṃyojyārthā"n sa evāyamiti kuryādapi pumān | "api" śabdo bhinnakramonyadarśanepītyarthaḥ | pūrvadṛṣṭādarthādanyasya vilakṣaṇasya darśanepi sadṛśārthakriyākāritvena vipralambhādekatvamāropya "pratyabhijñānaṃ" kuryāditi samudāyārthaḥ |

[206,1]

kathaṃ punarbhinnā abhinnāmarthakriyāṃ kurvantītyata āha | "uktameta"dityādi |

[206,2]

"ekapratyavamarśārthajñānādyekārthasādhane"1 | 75

[206,3]

ityādinā prāguktatvāt | "ekā"miti sadṛśīnteṣviti bhinneṣvanyeṣu pa"śyataḥ"
puṃsaḥ | anyebhya ityatatkāṃribhyo vyāvarttamānā bhāvā "vastudharmatayaiva" vastusvabhāvenaiva | "tade"vedamityevamākāraṃ mithyā"pratyayaṃ janayantī"ti sambandhaḥ | kimviśiṣṭamityāha | tadityādi | tebhyo'tatkāryebhyo yā "vyāvṛtti"rekārthakriyākāriṇāmarthānāṃ sā "viṣa"yo yasya "dhva"nestena "saṃsṛṣṭaṃ" saṃsaktaṃ "sābhilāpa"miti yāvat |

[206,4]

yadi vastudharmmatayā "janayanti" kinna sarvadetyāha | "svānubhave"tyādi | teṣāmbhāvānāṃ yaḥ svonubhavaḥ pūrvamutpannastena yā pratyabhijñānotpattaye "vāsanā" śaktilakṣaṇāditā | tasyāḥ "prabodhaḥ" kāryotpādanaṃpratyābhimukhyantasyāśca prabodhaḥ punastajjātīyapadārthānubhavāt | evaṃlakṣaṇaśca prabodho na sarvakālamato na sadā pratyabhijñānasambhava iti | "saṃsṛṣṭabheda"miti pūrvapaścāddṛṣṭayorvyaktyorbhedaḥ saṃsṛṣṭa ekīkṛto yena sa tathā | "anyathe"ti yadyekakāryatvena sādṛśyenaikatvamāropya bhinneṣvapi bhrāntaṃ pratyabhijñānaṃ neṣyate | api tvekasāmānyayogāt tadā "na bhedasaṃsargavatī" | bhedānāṃ saṃsarga ekarūpatāpādanantadvatī buddhirna syāt | bahuṣvekarūpā "buddhirna" syādityarthaḥ |

[206,5]

na "hyekena daṇḍena yuktā" api daṇḍina ekatvena gṛhyante | tadevāha | "yathā daṇḍiṣvi"ti | na hītyetadeva vyanakti | "tatre"ti daṇḍiṣu | "anya"treti ekasmād daṇḍinonyasmin daṇḍini | taddaṇḍadravyaṃ yadekadaṇḍini dṛṣṭantadiha dvitīye daṇḍinītyevaṃ syāt | na tu taddvāreṇa "sa e"vāyandaṇḍīti | yadvā yathā bahuṣvekadaṇḍayogāt |
pratyekamayamapi daṇḍastathā sa evāyandaṇḍa iti na bhavati "pratī"tistadvat | vyaktīnāmapyekasāmānyayogānna sa evāyamiti pratītiḥ syā"dapi tu tadi"heti |

[207,1]

bhavatvevamiti cedāha | "naivami"tyādi | "tadi"tyādinopasaṃhāraḥ | "eka"miti samāna"maneka"tra vyaktiṣu "paśyato'"pi puṃso "bhedasaṃsargava"t | bhedānāṃ saṃsarga ekākāratā tadvajjñānaṃ "na yuktaṃ" | anyāpohavādinastvayamadoṣa ityāha | "vibhra"metyādi |
bhrāntisāmarthyādityarthaḥ | "tathe"tyekarūpatayā vastubhūtamekaṃ sāmānyaṃ pratyabhijñānasya"nimitta"ntasyā"bhāvā"d "vibhramo na yuktamiti ce"t | "ta eve"ti vyāvṛttā "bhāvāsta"sya jñānāde"reka"syārthasya "kāri"ṇaḥ karaṇaśīlāḥ | "anubha"va eva "dvāraṃ" hetustena "prakṛtyā"
svabhāvena "vibhramaphalāyā" bhrāntiphalāyā "hetutvānnimittaṃ" |

[207,2]

nanu "marīcikādi"ṣu "jalādibhrāṃteḥ" sādṛśyamantareṇotpattāvatiprasaṃgaḥ |
sādṛśyaṃ cediṣyate sāmānyamapi kasmānneṣyata ityāha | "marīcikādiṣvi"tyādi |
prathamenādiśabdena rajvādiparigrahaḥ | dvitīyena sarpādibhrānteḥ | "tāveveti" jalamarīcikā"rūpau" bhāvo a"bhinnākā"rasya tadevedaṃ jalamityevaṃ rūpam"parāmarśapratya"yasya"nimitta"bhūto yo"nubhavastasya janakau kāraṇaṃ bhinnāva"pi |

[207,3]

etaduktambhavatyasadṛśānāntāvanna sādṛśyamasti | sadṛśānāmapi sadṛśameva svarūpaṃ bhrāntinimittaṃ | na tu sādṛśyaṃ | tathā hi jalānubhavajñānantāvat jalākāraparāmarśavāsanāmādhatte | sā ca vāsanā yathā punarjalasvalakṣaṇānubhavena prabodhyate |
tathā marīcikākhyapadārthānubhavenāpi prakṛtyā | tasya tatsvabhāvatvāt | tato yathā jalānubhavājjalākāraparāmarśapratyaya ucyate | tathā marīcikānubhavādapi | ataśca tau jalamarīcikākhyau bhāvānubhavadvāreṇa jalabhrānternimittaṃ bhavataḥ | na cātiprasaṅgaḥ |
tulyepyajalarūpatve marīcikāsvarūpasya svahetubhya eva sādṛśyotpannatvānna tu sādṛśyayogāt sadṛśo bhavatīti sāmānyaprastāve nyāyasyoktatvāt |

[207,4]

evantāvad u dyo ta ka rā dimataṃ nirākṛtya mī māṃ sa ka mataṃ nirākarttumāha | "na hī"tyādi | tathā hi jalajñāne dvayaṃ pratibhāsate jalasāmānyantasya ca deśādisambandhitvantato neti bādhake pratyaye na deśādisambandhitvaṃ bādhyate na jalasāmānyamato jalajñānaṃ sāmānyālambanamevetyata ucyate | "na tatra marīcikāsu anyade"veti bhinnaṃ"kiṃci"t "sāmānyaṃ" jalasāmānya"ntathe"ti jalarūpeṇa | "sattve vā" jalasāmānyasyābhyupagamyamāne vastubhūtasāmānyagrāhitvena "sadarthagrāhiṇī buddhiḥ" |

[208,1]

atha syād | anyadeśādyavasthitajalasāmānyālambikaiva jalabuddhirna bhrāntistaduktaṃ |

[208,2]

"sarvatrālambanaṃ bāhyaṃ deśakālānyathātmakamiti | "

[208,3]

kathantarhi marīcikāyāṃ jalapratītirbhrāntiranyadeśādyavasthitasya jalasāmānyasya tatra samāropāditi cet | etadevāha | "abhūte"tyādi | marīcikāsvavidyamānasya jalā"kāra"sya sa"māropā"d "bhrāntiḥ" |

[208,4]

"netyā"di si ddhā nta vā dī | "tat"sāmānyagrāhiṇī anyadeśāvasthitajala"sāmānyagrāhiṇī sā" jalabuddhir"na bhavati" | kasmādityāha | "yameva ce"tyādi | "yamevākā"ramityabhūtaṃjalākāra"miyaṃ" jalabuddhistatra marīcikāsvā"ropayati" | āropyamāṇasyāpi kasmād viṣayatvamityata āha | "aviṣayīkṛ"tasyetyādi | etadāha |
vikalpotpattikāle yatsāmānyaṃ na viṣayīkṛtantena na tasya samāropaḥ | ākārā"ntarava"t | na hyākārāntaramagnyādi tatra samāropyate tasya tadānīmaviṣayatvāt |
yaścākāro bāhyābhedenāropyate tasyaiva viṣayatvena pratibhāsanaṃ | "sa ce"tyāropyamāṇo jalākāras"tatra" marīcikāsu "nās"ti bādhyamānatvā"dato sāmān"yaṃ jalajñānanna vidyate sāmānyamasyeti kṛtvā | "tathā" marīcikāvat sattyajaleṣvapi jalākārādhyāropakaṃ jalajñānamasāmānyaṃ |

[208,5]

"satīt"yādi paraḥ | anyadeva jala"sāmā"nyaṃ sati tasya "grahe tadāropo" jalāropaḥ"nānyathā" | yadi jalasāmānyamantareṇa satyajale jalāropaḥ syāt tadā"'tiprasaṃgaḥ" |
agnyādāvapi jalāropaḥ syāt |

[209,1]

"satī"ti si ddhā nta vā dī | "ekaṃ kāryaṃ" pānāvagāhanādi ta"tkaraṇaśīlānāṃ" sattyajalānāṃ "grahe sati kinneṣya"te jalāropaḥ | sāmānyamantareṇa bhinnānāmekakāryakaraṇaśaktireva nāstīti cedāha | "avaśyaṃ ce"tyādi | pratipāditaṃ caitad |

[209,2]

"ekapratyavamarśārthajñānādyekārthasādhana"3 | 72

[209,3]

ityatrāntare |

[209,4]

anye tu "na hi tatrānya"deva kiṃcit sāmānyamastītyādikaṃ granthaṃ sāmānyaśabdaṃ sādṛśyārthaṃ kṛtvā vyācakṣate | tatteṣāṃ vyākhyānannātiśliṣṭaṃ yattathā pratīyata ityāderavācakatvāt | na hi sādṛśyaṃ jalarūpatayā pratīyata iti |

[209,5]

"tata" ityekakāraṇaśakteḥ | "ta eve"ti yathoktaśaktiṣu yuktā vyaktaya eva na tu sāmānyaṃ | "anyebhya" ityatatkāryebhyaḥ | "tādṛśa"mityekākāraṃ | "yathābhāva"miti padārthānativṛttāvanvayībhāvaḥ | yathā svalakṣaṇaṃ sāmānyavirahi sthitaṃ |
tadativṛttyā "kinna pratyeti vikal"papratyayaḥ | kasmāttatrābhūtaṃ sāmānyamāropayati | "yathābhāva"mityasyaivārtho"saṃsṛṣṭe"tyādi | asaṃsṛṣṭa ekarūpatāmanāpannaḥ | "bhedaḥ" parasparaṃ viśeṣo yasya bhāvasya sa tathā | aśaktireṣā | yathāvasthitagrahaṇaṃprati "vikalpā"nāṃ | kasmāt "avidyāprabhavā"t | bhūtārthagrahaṇaṃ vidyā | tadvirodhād vikalpa evāvidyā | prabhāva eva prabhavaśabdenoktaḥ |
vikalpasāmarthyādityarthaḥ | yathāsthitavastvagrahaṇaṃ hi vikalpasya svabhāvaḥ prakṛtyā bhrāntatvāt tasya vastubhūtaṃ sāmānyaṃ vināśa eva vikalpasya vibhramo na yukta iti cedāha | "na ce"tyādi | vikalpasvarūpamevātrāntaro viplava uktaḥ | vikalpasyaiva tatsvarūpaṃ yenāsau "bāhya"sādharmya"manapekṣya vibhramo bhavatī"tyarthaḥ | keśādyākārā bhrāntiḥ "keśādivibhramaḥ" | sa yathā bāhyārthānapekṣaḥ sannabhūtākāropagrahaṇamā"ntaramviplava"māśritya bhrānto bhavati | tadvad vikalpopyabhūtasāmānyākāragrahaṇādityayamatrārthobhipretaḥ | bhrāntibījamāntaro viplavastasmādutpatterityayantāvadarthotra nābhipretaḥ | etaccottaratra vyaktīkariṣyate |

[210,1]

codakastvavidyāprabhavādityatrāvidyāśabdenāprahīṇāvaraṇasantatau dvayanirbhāsabījamevoktaṃ | tataścodbhava utpattistathā āntaropi viplavastadaiva bījamevaṃbhūtaṃ cāvidyodbhavatvaṃ sarvavijñānānāmastītyata āha | "avidyodbhavād viplavatva"
ityādi | avidyāyā udbhavādutpādād viplavatve bhrāntatve "cakṣu"rvijñānā"diṣvapi"
viplava"prasaṃgaḥ | ne"tyādinā svābhiprāyamāha | "tasyā" ityavidyāyāḥ sāmānyākārāropakaṃ jñānam"vikalpa"sta"llakṣaṇatvā"t | tadāha | "vikalpa eva hī"tyādi | "set"yavidyā | "svabhāve"neti prakṛtyā | "naiva"mityādinā prasaṃgaṃ pariharati | teṣāṃ svalakṣaṇākāratvenāvikalpakatvāt | tasmānna tāni vikalpavat svabhāvena viparyastāni "indri"yādivikāreṇa tu keṣāṃcid bhavati bhrāntatā |

[210,2]

bāhyārthanayenoktā'dhunāntarjñeyanayenāha | "na ce"tyādi | etadāha | bhavatunāma yādṛśaścodyākāreṇāvidyāśabdasyārthaḥ kalpitastathāpyatiprasaṅgadoṣo nāstīṣṭatvāditi | "na vā teṣvapi" cakṣurādijñāneṣ"veṣa" bhrāntatva"doṣa"steṣāmapi viplutatvāt | tadevāha | "advayānā"mityādi | cakṣurādivijñānānāmātmasamvedanamevādvayannātra dvayamastīti kṛtvā | tathā hi vijñānasamānakālamvicchinnapratibhāsi |
grāhyatvenābhimataṃ nīlādi | ekānekavicārākṣamatayā na paramārthaṃsat | tadapekṣayā ca yadvijñānasya grāhakatvaṃ karttṛrūpantadapyasat | na tu samvedanantasya pratyakṣatvāt | bhrāntagrāhakākārāvyatiriktatvātsvasamvitterapi bhrāntatvamiti cenna tasyāḥ svarūpeṇāsattve pratibhāsa eva na syācchaśaviṣāṇavat | bhrānterapi ca svarūpeṇa sattyatvamanyathā bhrāntitvāyogāt | svarūpavijñānaikarūpaṃ jñānañca svasa mvidrūpameveti kathanna saṃvitteḥ sattyatvaṃ | yadvā dvayapratibhāso bhrāntirbhrāntiśca tattvādhiṣṭhānā | dvicandrādibhrāntivat | tattvaṃ ca dvayaviparītamadvayantacca svasamvidrūpameva | na tu dvayābhāvatāsyāsattvāditi kathaṃ na sā samvitteḥ...tadevaṃ yathoktacodya... ... ... ...yāni ca.........syād grāhyagrāhakarūpeṇa pratibhāsanāt tānyapi bhrāntānīti vakṣyāmaḥ tṛtīye paricchede | ata eva dvayanirbhāsavatāṃ svasaṃvitteḥ pratyakṣatvepi na tattvadarśitvaṃ vyavasthāpyate pramāṇāpramāṇavibhāgaḥ | kathamiti cedāha | "sarveṣāmi"tyādi | "vipla"vo bhrāntatvaṃ | "tadābhāsaḥ" | pramāṇābhāsaḥ | tayo"rvyavasthā"vibhāgaḥ | āśrayo bhrāntibīja"mālaya"vijñānantasya parāvṛttirāvaraṇavigamaḥ | āṅ maryādāyām | "āśra"yaparāvṛtteḥ sarvadā"rthakriyāyogyā'bhimatasamvādanā"t prāmāṇyavyavastheti sambandhaḥ | "arthakriyā" dāhapākādinirbhāsavijñaptilakṣaṇā | tasyāṃ "yog"yaṃ ca tada"bhima"taṃ puruṣasyeṣṭatvāt | tasya "samvādanā"diti vigrahaḥ | abhimatasyeva samvādanādityavadhāraṇaṃ na punassamvādanādeveti pramāṇādapi kadācit pratyayavaikalyena samvādāsambhavāt | arthakriyāyogyābhimatasamvādanādityupalakṣaṇaṃ | tathābhimatāsamvādanādityapi draṣṭavyaṃ |

[211,1]

evaṃ hi pramāṇābhāsavyavasthāyāḥ kāraṇamuktambhavet | vijñānavāde bāhyābhāvāt kathamarthakriyāyogyābhimatasamvādanaṃ | nāyandoṣognirjalanirbhrāsasyaiva jñānasya dāhapākādinirbhāsajñānotpādanasamarthasya yogyaśabdenābhidhānāt | evantāvaccakṣurādivijñānasya dhūmādiliṅgajanyasya cāgnyādinirbhāsinaḥ pramāṇavyavasthoktā | kṛtakādiliṅgajanyasya tvanātmādijñānasyāha | "mithye"tyādi |
sāmānyākārāropapravṛttatvādanātmādijñānasya "mithyātvaṃ" | tathāpi "praśamānukū"la"tvāt" prāmāṇyaṃ praśamo rāgādiprahāṇaṃ | anātmādisāmānyākāreṇa vastu gṛhītvā bhāvayatāmbhāvanāniṣpattāvanātmādisvalakṣaṇapratyakṣīkāreṇa rāgādiprahāṇāt | kasya punarmithyātvepi praśamānukūlatvaṃ dṛṣṭamityata āha | "mātṛsaṃjñe"tyādi | amātari mātṛsaṃjñā mithyāpi satī | rāgānutpattikāraṇaṃ | iyatā ca sādharmyeṇāyaṃ dṛṣṭāntaḥ | na tu mātṛsaṃjñādikaṃ pramāṇaṃ | ādiśabdād bhaginyādisaṃjñāparigrahaḥ |
ṣaṣṭhyarthe cāyamvatiḥ |

[211,2]

bāhyārthadarśanepi vastubhūtasāmānyābhāvād yadi sarvo vikalpo bhrāntastatra yathā jalasāmānyarahitāt "ma"lakṣaṇādutpanno "jalavikalpo" bhrāntastathā sattyajalādapi jalatvaśūnyājñāto jalavikalpastasyāpyatasmiṃstadgrahapravṛttatvād bhrāntatvaṃ | tatkuta etadekasyārthasamvādo parasya netyāha | "marīci"ketyādi | "anyasya ce"ti sattyajale jalajñānasya jalatvasāmānyasyābhāvānmarīcayo jalaṃ ca "bhinno bhāvas"tata u"tpatti"stasyā "aviśeṣepī"ti sambandhaḥ | "vibhrasmaya cāviśeṣe"pīti jalarahite marīcidravye yathā jalasāmānyādhyāropājjalavikalpo vibhramastathā sattyajalepi tasyāpyatasmiṃstadgraharūpatvādana"bhipretārthakriyā pānā"diḥ | tasyāṃ "yogyaṃ" jalasya svalakṣaṇa"mayog"yaṃ marīcikānāṃ | tata "utpatte"rhetoḥ sattyajale marīcikāsu ca jalavikalpasya | "yathākramaṃ samvādeta"rau itara ityasamvādaḥ | "ayo"gyamarīcikāsvalakṣa"ṇāt" | na hyajalarūpaṃ jalākārasya yogyamiti manyeta |

[212,1]

"vikalpe"tyādinā parihāraḥ | "arthapratibaddho"rthākārānuvidhānenotpattiḥ |
tadeva vyācaṣṭe | "na hī"tyādi | "yathārtha"miti padārthānativṛttāvavyayībhāvaḥ | evakāraśca bhinnakramaḥ | naiva hi padārthānurūpaṃ grāhakamutpadyata ityarthaḥ ||

[212,2]

kathantarhi jalajñānasya marīcikābhya utpattirukteti cedāha | "satī"tyādi |
marīcikāsu cakṣurvijñānādau bhrāntamupajāyate tasmin satyanubhūtākārādhyāropiṇī"jalabhrānti"riti pāramparyeṇa "tadudbhavā" marīcikodbhavetyucyate | "yathāsvabhā"vamiti pūrvavadavyayībhāvaḥ | jalabhrāntijananāsamarthaṃ ghaṭā"dyajala"mityuktaṃ | tato "viveki"nā jalabhrāntijananasa"marthe"neti yāvat | evaṃbhūtena marīcikākhyenārthena | "na yathāsvabhāvaṃ jananā"t tadudbhavetyucyate iti sambandhaḥ | yathā svabhāvamityasyaivārthaḥ | "svabhāvānukā"retyādi | svabhāvamanukarotīti svabhāvānukāraḥ | svalakṣaṇānurūpaṃ prativimbakantas"yārpaṇena" jñāne samāropaṇena | sā punaḥ kena sākṣājjanyata ityāha | "sā tvi"tyādi | "se"ti jalabhrāntirjalāt marīcikāyā yo "viśe"ṣasta"sya lakṣa"ṇambhedenāvadhāraṇantatrā"pāṭavā"ddhetoḥ | "svavāsanā" | jalabhrāntibījantasyāḥ"prabo"dha ānuguṇyaṃ tena "janyate" | kimviśiṣṭena "pratyayāpekṣiṇā" pratyayo marīcikādarśanaṃ jalasādharmyasmaraṇaṃ ca | "tasmā"dityupasaṃhāraḥ | vijātīyād "bhinno bhāvaḥ"svalakṣaṇamātrantato "jan"ma yasya vikalpavibhramasya sa tathā vikalpa eva vibhrama iti vigrahaḥ | "na vyatiriktasya sāmānyas"ya "darśanāt | ihe"ti pratītiprasaṅgāt |
nāvyatiriktasya sāmānyasya darśanāt | "pratyabhijñā"namiti prakṛtena sambandhaḥ | "vyaktivadana"nvayāditi | vyaktyātmake tadvadeva tasyānanvayāt sāmānyarūpameva nāstīti ||

[213,1]

"parasye"ti sāmānyavādinaḥ | seti sāmānyākārā | "kevalā"diti vyaktinirapekṣatvāt || 101 ||

[213,2]

"na hī"tyādi vivaraṇaṃ |

[213,3]

kasmānnāhetītyāha | "nitya"mityādi | "tanmātravijñāna" iti sāmānyamātragrahe |

[213,4]

"yadī"tyādinā vyācaṣṭe | "anaye"ti sāmānyākārayā | "anena jñānene"ti sāmānyālambinā |

[213,5]

"tade"ti vyakteragrahe | "samba"ddhasya sāmānyayuktasya "tadva"taḥ sāmānyavataḥ ||

[213,6]

"tadvattā" sāmānyavattā | yadi sāmānyantadāśrayaśca tena jñānena gṛhyeta tadobhayagrahaṇapūrvakasta"dvattāniścayo" na bhavet | "tataḥ" sāmānyagrahād "vyavahāro" vyaktau pravṛttiḥ "kathan"naiva |

[213,7]

"yade"tyādinā vyācaṣṭe | "na tāvi"ti sāmānyatadvantau | "idamasya" bhedasya "sāmānyaṃ | tathā ce"ti sāmānyatadvatoḥ sambandhāpratipattau | "tatpratipattyā" sāmānyapratipattyā | "tadvati" sāmānyavati | "arthāntarava"diti na hyaśvapratipattikāle tadrūpeṇā gṛhīte godravye'śvapratipattyā pratipattirasti | ekavastusahāyā iti sāmānyasahāyāḥ |

[214,1]

"syādeta"dityetasyaiva vyākhyānaṃ | "tasye"ti jñānasya | "ekaṃ sahakā"ryastīti sāmānyaṃ sahakāri bhavatītyarthaḥ | "tadā tatsahi"tāḥ sāmānyasahitāḥ | evaṃ ca sāmānyatadvatordvayo"rgrahaṇāt" sāmānyapratipattyā tadvati pratipattiḥ siddheti bhāvaḥ ||

[214,2]

"tadi"tyā cā ryaḥ | "ekamvastu" sāmānya"ntāsāṃ" vyaktīnāṃ "nānātvaṃ samapoha"tyapanayati | kiṃ punastāsāṃ nānātvāpoha iṣyata ityāha | "nānātvāc"cetyādi | hyarthaḥ ca śabdaḥ | "tā"sviti vyaktiṣu | "ki"mityādinā vyācaṣṭe | "tenaikena" sāmānyena |
bhedeṣu ya"nnānātvantadekavijñānākāraṇa"tve bhedānāṃ "kāraṇamucyate" | nānātvādvyaktayo naikaṃ vijñānaṃ janayantīti | ekasāmānyasambandhepi yadi bhedānānnānātvādapracyutirna teṣ"vekā"kāraṃ "vijñā"namiti pūrvavadvyaktīnāmagrahaṇaṃ ||

[214,3]

"anekamapi" vyaktirūpaṃ | "eka"miti sāmānyaṃ | "net"yādinā vyācaṣṭe | yadi"bhedājananavirodhī" syāt tadā satyapi sāmānye "bhedānna janayaṃtyevaikaṃ vijñānaṃ" |

[214,4]

"tābhi"riti vyaktibhiḥ | kiṃ punaḥ samastābhireva "vinā | ne"tyāha | "pratyekami"ti | tathā hi śāvaleyābhāve bāhuleye gobuddhistathā tadabhāvenyatrāpyevampratyekaṃ sarvāsāṃ vyaktīnāmabhāvepi | "tenaike"na sāmānyena "kriyamāṇāṃ" ghiyaṃpratyabhijñānātmikāṃ prati "sāmarthyantāsāṃ" vyaktīnāṃ nāsti | iti hetora"graho dhiyā"
sāmānyajñānena "tāsāṃ" vyaktīnāṃ |

[215,1]

tadevāha | "katha"mityādi | "tatra" jñāne sāmānyākāre | "tadbhāvādi"ti sāmānyapratyayasya bhāvāt | etena vyatirekābhāva uktaḥ | prayogastu yo yadabhāvepi bhavati na tattannimittaṃ yathā śālibījābhāvepi bhavan yavāṅkuraḥ | bhavati ca pratyekaṃ śāvaleyādyabhāvepi bāhuleyādau gobuddhiriti vyāpakaviruddhaḥ | tannimittatāyāstadabhāvena vyāptatvāt | sāmānyasya tu tatra śaktirityāha | "asatī"tyādi | asati "sāmānye" sāmānyabuddhe"rabhāvāt" | anena vyatireka uktaḥ | "itarathā ce"ti sati sāmānye sāmānyabuddhe"rbhāvā"t | anenānvaya uktaḥ ||

[215,2]

yadi sāmānyasahitānāmeva vyaktīnāṃ sāmānyabuddhiṃ prati sāmarthyamiṣyate |
tadā tathoktanyāyena sāmānyasyaiva śaktirna vyaktīnāmiti |

[215,3]

"naiṣa doṣa" ityāha paraḥ | "ekāpāyepī"tyekaikasyāpāyepītyarthaḥ | tathā hi yathā nīlādisamudāyālambanaṃ "cakṣurvijñāna"mutpadyate | tatra caikaikasmin nīlādāvapanīte bhavatyeva pariśiṣṭe ca varṇṇasa"samū"he cakṣurbuddhi"rna" ceyatā nīlādīnā"masāmarthya"
samūhe kintu sāmarthyameva | pratyekaṃ nīlādīnāṃ samūhajñāne | "tathehāpi" vyaktiṣ"vekaikāpāyepi" bhavati sāmānyavijñānamiti | neyatā pratyekaṃ "sarvadā" vyaktīnā"masāmarthya"miti sambandhaḥ | tataśca yo yadabhāvepi bhavatītyādi prayoge'nekānta iti |

[215,4]

"viṣama" i tyā cā ryaḥ | upanyasyata ityupa"nyā"so nīlādidṛṣṭāntastasya prakrāntena sāmyannāstītyarthaḥ | naivaṃ vyakteḥ kathaṃcaneti | na pratyekaṃ samastānāṃ vyaktīnāṃ sāmarthyamityarthaḥ |

[216,1]

tadvyācaṣṭe | "nīlādīnāmi"tyādi | "pratyekama"pi "sāmarthya dṛṣṭamiti" |
nīlādayo hi yathā svena svena rūpeṇa bhinnāstadvaccakṣurvijñānānyapi |
svākārabhedāt | tatra nīlasahitena samūhena yajjanyate cakṣurvijñānanna tattadvikalena yacca tadvikalena na janyate tadanyadeva | tasmāt samūhākāroparaktasya vijñānasya "pratye"kanna nīlādīnpratyanvayavyatirekānuvidhānād gamyate teṣāṃ pratyekaṃ sāmarthyamiti "samūhepi śaktiraviruddhā | tathe"ti nīlādivat | "na kadāci"diti pratyekaṃ saṃhatā vā |

[216,2]

etadāha | yadi śāvaleyasahitasāmānyajanyaṃ gojñānamanyadanyacca bāhuleyasahāyajanyaṃ syāt | tadā vyaktīnāṃ pratyekaṃ svāśrayadvārabhāvijñāne śaktirgamyeta |
kintvekameva sarvāsu vyaktiṣu pratyabhijñānantasya sarvatraikākāratvāt | pratyekaṃ vyaktīnāṃ cābhāvepi sāmānyādevāsyotpatteḥ | "tasmādasamarthā eva vyaktayastatra" sāmānyajñāne | "iti" hetos"tena" sāmānyajñānena "na gṛhyeran" ||

[216,3]

"tāsām"vyaktīnāmmadhye'"nya"ta"māpekṣa"miti kāṃcidvyaktimapekṣyetyarthaḥ | "tadi"ti sāmānyaṃ "kevalaṃ" vyaktinirapekṣaṃ |

[216,4]

"athe"tyādinā vyācaṣṭe | "kuvinda"stantuvāyaḥ | bahūnāṃ vemānāmmadhye "pratyekaṃ vemābhāve"pyekenānyatamena "paṭaṃ ka"rotīti | yadyapi sarveṣāṃ vyabhicārastathāpi "na tata" eva "kuvindāde"va vemarahitāt "paṭotpattiḥ" śakyā vaktuṃ | yasmānna vemarahitaḥ kuvindaḥ paṭaṃ karoti kevalasya paṭakaraṇāśakteḥ | "tathā ca na sāmānyaṃ kevalantaddhe"turvijñānahetuḥ |

[216,5]

"evami" tyā cā ryaḥ | "tāsā"manyatamāpekṣaṃ sāmānyaṃ śaktamiti bruvatā vyaktyupakāryaṃ sāmānyamiṣṭamanupakāriṇyapekṣāyogāt ||

[217,1]

evaṃ ce"ttadekaṃ" sāmānya"mupakuryustā" vyaktayaḥ "kathamekāṃ dhiyaṃ ca na" | evaśabdārthe caśabdaḥ | ekāṃ pratyabhijñānātmikāndhiyameva kathaṃ nopakuryastāmevopakuryuriti yāvat |

[217,2]

"bhinnetyā"dinā vyācaṣṭe | bhinnānāṃ vilakṣaṇānāmekārthopakriyā | pratyabhijñādyekārthakriyāvirodhinyasati sāmānya iti "sarvoyaṃ" sāmānyasiddhyarthaṃ "ārambhaḥ |
āsā"miti vyaktīnāṃ vi"jñāne"na pratyabhijñānākhyenāparādhaḥ kṛto yat tadvijñānanna kurvanti | na kaścitkṛtastasmāttadeva kurvantīti bhāvaḥ | tathā ca "kimatrāntargaḍunā" | ghaṭāmastakayorantarālavarttī māṃsapiṇḍontargaḍustena tulyastathoktaḥ |
tadvanniṣphalenetyarthaḥ ||

[217,3]

syānmataṃ | "bhinnānāmekasāmānyopakāraśakti"rastyataste sāmānyameva sākṣādupakurvate na tu vijñānamityata āha | "yathe"tyādi | "evantade"kamiti sāmānyajanyaṃ yadvi"jñāna"ntadeva kurvantu | kiṃ sāmānyopakāreṇa niṣphalena | evammanyate | vijñāne vyaktayo na svākāropadhānena vyāpriyante | sāmānyajñāne svalakṣaṇasyāpratibhāsanāt | kiṃtvādhipatyamātreṇa | tacca yathā sāmānye tathā tadvijñānepi tulyamiti |

[217,4]

kiṃ ca yadi vyaktayaḥ sāmānyamupakurvate tadā "tāsāṃ" vyaktīnāṃ "kāryaścāsau"
sāmānyātmā prāptaḥ | yasmāj"jananamevopakriyā" ||

[217,5]

tadeva sphuṭayannāha | "na hī"tyādi | atiśayo viśeṣastadabhāvādanatiśayamātmānaṃ svabhāvamasya | sāmānyasyopakārakāsannidheḥ pūrvavadupakārakasannidhānepi vibhrataḥ ka"ścidupakārako" na hīti sambandhaḥ | "atiprasaṅgāt" | evaṃ hi sarvaḥ sarvasyopakārakaḥ syāt | tasmādupakārakeṇaivopakāryasyātiśayo janyata ityabhyupeyaṃ | sa cātiśaya upakāryasyātmabhūta iti jananamevopakriyā | sāmānyādarthāntarabhūta evātiśayo vyaktibhirnānyata ityāha | "arthāntara" ityādi | tasyopakāryasya sāmānyasya "kintenā"rthāntareṇopakāreṇa "kriya"te | tasya copakārasyārthāntarasya kintena sāmānyena yena tasya sāmānyasyāsāvupakārasambandhī syāt |
sāmānyasya sambandhina upakārasya karaṇād vyaktayopyupakāriṇyaḥ syuḥ | upakārasya sāmānyamāśrayastata āśrayāśrayibhāvalakṣaṇaḥ sambandhastayorityata āha | "tasye"tyādi | tasyopakārasya "tadāśrayatve" | tatsāmānyamāśrayo yasyeti kṛtvā |
tasya vā sāmānyasya tadāśrayatve | tasyopakārasyāśraya iti kṛtvā | upakarotītyupakārī tadabhāvādanupakāri sāmānyamupakāraḥ sāmānyakṛto'styasyopakārasyetyupakārī | tatpratiṣedhādanupakārī | anupakārya ityarthaḥ | arthadvayaṃ caitattantreṇopāttam | tenāyamarthaḥ | anupakārakasya sāmānyasyānupakāryasya copakārasya yathākramaṃ "ka āśrayāśrayibhāva" iti | "atiprasaṅgo ve"ti | anupakāriṇa āśrayāśrayibhāve sarvatra tatprasaṅgāt | "upakāre vā" sāmānyakṛte upakārasyābhyupagamyamāne | "tatraiva" sāmānye tasyopakārasya "pratibandha iti kimanyo" vyaktibheda"stasyo"pakārasya "karaṇā"t "tas"ya sāmānya"syopakārī" naiveti cet | "tadapekṣa"syeti vyaktyapekṣasyā"śraya"syeti sāmānyasya | upakāraṃ pratyāśrayatvāt | "tadupayoge" tasminnupakāre | upayoge kalpyamāne nityatvādanupa"kāryatve" sāmānyasya "keyaṃ" vyaktiṃ pra"tyapekṣā nāma" | naiva | kastarhyapekṣata ityata āha | "tadutpattī"tyādi | tasmādapekṣaṇīyādutpattiḥ sā dharmaḥ svabhāvo yasya sa "tadutpattidharmma"bhāvaḥ | svabhāvasya "prativandhādā"yattatvā"dapekṣate nāma"
upakāriṇaṃ | nāmaśabdaḥ prasiddherdyotakaḥ | anutpattidharmakamapi sāmānyamapekṣata iti cedāha | "anādheyetyā"di | yattairupakārakairanādheyonutpādya ātmā"tiśayo" yasya sa tathā | evaṃbhūta ātmīyasyeti punarbahubrīhirevambhūta"tve" sāmānyapadārthaḥ"apekṣate ca parāniti vyāhatametat" | vyāpakaviruddhopalabdhyā | tathā hyapekṣādheyātiśayatvena vyāptā | tadviruddhamanādheyātiśatvamiti |

[219,1]

"yaḥ kaści"d bhāvaḥ pratibandhaḥ kasyacid vastunaḥ "kvaci"dāśraye "sa sarvo janyatāyāṃ"
kāryatāyāme"vodbhavati" | āśrayeṇāśritasyānātmabhūta evopakāraḥ kriyata iti cedāha | "parabhāvetyā"di | "tadanupakārātta"syopakāryasyānupakārāt | na hyanyasminnupakṛtenya upakṛto nāma | tasya tadāśrayatve'nupakāriṇaḥ koyamāśrayāśrayibhāva iti sarvamvācyaṃ |

[219,2]

na ca paunaruktyadoṣaḥ | pūrvaṃ sāmānyatadvatorupakāryopakārakabhāvadvāreṇoktamadhunā sarvaviṣayaṃ vāstavaṃ sambandhamupādāyeti | tasmādarthāntarakaraṇādāśrayābhimatokiṃcitkaraḥ | tathābhūtopyupakāraka iti cedāha | "akiñcitkara"syetyādi | yata eva"ntasmād vijñānajanana" ityanvayivijñānajanane | "vyakta"mavaśya"masya" sāmānyasya | "tatkārya"tā vyaktikāryatā |

[219,3]

yathoktadoṣabhayāt "kevala"sya vyaktyanapekṣasyānvayivijñānajananaṃ prati "sāma"rthyebhyupagamyamāne "vyaktīnāṃ kvacida"pi kāle | "atre"tyanvayivijñāne "sāmarthyāsi"ddheḥkāraṇāda"grāhyatvaṃ vyaktīnāṃ" | akāraṇasya viṣayatvāyogāt | "vijñāne pratibhāsanā"diti | na hyasamarthasya śaśaviṣāṇāderanvayivijñāne pratibhāsanamasti | "vyaktayastu" pratibhāsante | tasmāt sāmānyavattā api "samarthā" iti | asiddhaḥ sāmānyavijñāne upakāro yāsāṃ vyaktīnāntā "asiddhopakā"rāstā"sāṃ kathaṃ" sāmānyavijñāne "pratibhā"saḥ | naiva | upakāra eva kathamasiddha "iti cedā"ha | "sa eve"tyādi | "sa" ityupakāraḥ "sāmānyābhyupagame" hi tasyaiva tatra sāmarthyanna vyaktīnāṃ | yathoktaṃ |

[219,4]

"tābhirvināpi pratyekaṃ kriyamāṇāṃ dhiyaṃ pratī" tyādi 1 | 105 |

[219,5]

mābhūd vyaktīnāmupakāraḥ sāmānyavijñāne pratibhāsastu kasmānna bhavatītyāha | "yasmā"dityādi | "atiprasaṃ"gāditi | "anupakārakasya viṣayatve" sarvasya vijñānasyasarvo viṣayaḥ syāt | mābhūd viṣayaḥ pratibhāsastukasmānneti "cedāha | nāviṣayasye"tyādi | "anupakārakasye"tyādi | anupakārasyeti pāṭhāntaraṃ | tatra na vidyate vijñānakāryasyopakāro yasmādarthāt sonupakāra iti vyākhyeyaṃ | tasyā"viṣayatve'tītānāgatā"dīnāṃ | ādiśabdāt pradhāneśvarādīnāṃ yathāgamakaṃ kalpitānāṃ "grahaṇaṃ |
asatā"mityasāmānyahetuḥ | "bhavantvit"yādinā siddhasādhyatāmāha | "tadviṣayāṇī"tyatītaviṣayāṇi | "nirviṣayatve" kathanteṣvantarbhaviṣyati cetyevamādyarthānukārī pratibhāsa ityata āha | "nirviṣayatve"pītyādi | "tadanupakārī"ti yosāvarthonubhūto'tītaśca tadanupakārī | aspaṣṭena rūpeṇātītasyaivārthasyānukārānnātītā dikannāma kiñcidasti yasya rūpamanukuryāt | sa ca pratibhāso"vijñānasyātmabhū"ta "evā"spaṣṭarūpasya bahiravidyamānatvāt | tadrūpānukāritve kāraṇamāha | "tadrūpānubhave"tyādi | yadrūpo varttamānārthānubhavo jātastena yā "vāsanā āhitā" tata "utpadyamānaṃ" jñānamanubhūtārthākāreṇotpadyata ityarthaḥ | yuktamatīte tadrūpārthānubhavotpattirvarta mānāvasthāyāmarthasyānubhūtatvād anāgatādau kathaṃ | na hi tatrānubhavosti | tatrāpyevambhūtortho bhaviṣyatītyevaṃbhūtācchabdād yobhilāpasaṃsṛṣṭo vikalpaḥ sa eva svasaṃviditatvāt tadrūponubhavastenāhitavāsanotpatteradoṣaḥ |

[220,1]

evaṃ pradhānādivikalpeṣvapi yathāgamaṃ śabdārthākāravikalpānubhavavāsanotpattirvyākhyeyā | evamatītādīnāmaviṣayatve prasaṅgādanupakārako viṣaya iti yaduktantadaikāntikameva | tathā vyaktīnāmasiddhopakārāṇāmaviṣayatvānnāsti sāmānyajñāne pratibhāsaḥ | tataśca yaduktaṃ | samarthā vyaktayo vijñāne pratibhāsanāditi | tasyāsiddhatvamuktaṃ |

[220,2]

adhunā pratibhāsamaṅgīkṛtyānaikāntikatvamāha | "bhāvābhāvet"yādi | arthabhāve bhāvastadabhāve cābhāvo vijñānasya "bhāvābhāvānuvidhānaṃ" | ta"smā"ddhetorarthasya vijñāne "sāma"rthyaṃ gamyate | "na tu pratibhāsanāt" | yasmād vastusthityā sāmānyasyāsatyapi pratibhāsane vikalpavijñāne sāmarthyābhyupagamāt | tadevāha | "apratibhāsino"pītyādi | "na hi vyaktivyatirekeṇa sāmānyaṃ pratibhāsate" | yadapi sāmānyapratibhāsi vikalpavijñānantadapi varṇṇasaṃsthānādyākārameva | na hi tatrāpi varṇṇādyākāraviviktonyaḥ sāmānyākāro lakṣyate | na ca varṇṇasaṃsthānādyātmakaṃ sāmānyaṃ | tasmānna vastusthityā sāmānyaṃ pratibhāsate | tathāpi tasyāpratibhāsino bhavanmatena bhāvāt | vijñāne sāmarthyāt | bhāvyate janyate kāryamaneneti bhāvaḥ sāmarthyamucyate | satyapi ca pratibhāsane nāsti sāmarthyamiti darśayannāha | "pratibhāsinā"mityādi | viplavante vastutvādapagacchantīti "viplavāḥ keśādaya" eva |
viplavā iti vigrahaḥ | te hi taimirikādidarśane pratibhāsante tathāpi te"ṣāmabhāvāt" |
pūrvavad bhāvaśabdavyutpatterasāmarthyamabhāvaśabdenocyate | vijñānajananaṃ pratyasāmarthyamityarthaḥ | tadeva sāmarthyepi pratibhāsadarśanāt pratibhāsanāt sāmarthyamityasyānekānta ukto bhavati |

[221,1]

"tadaikamupakuryustāḥ kathamekāndhiyaṃ ca neti 1 | 107"(#pava.3.105)

[221,2]

yaduktantatra parasyottaramāśaṃkate | "abhinne"tyādinā | "abhinnapratibhāsā"
ekākārā | "bhinneṣu" svalakṣaṇeṣu | teṣāṃ svalakṣaṇānāmākārastadākāraḥ sorpita āhito yasyāmbuddhau sā tathā | evaṃbhūtā cāsā"vabhinnapratibhāsinī ca na hi syād" yadi vilakṣaṇebhya evotpadyeta | bhavati cābhinnapratibhāsinī | tasmānna vilakṣaṇebhya evotpadyate kintu sāmānyapadārthāditi |

[221,3]

"ne"tyādinā pratividhatte | etatkathayati | yadi svalakṣaṇāni svākārā vā tena sāmānyākārāṇāṃ buddhīnāṃ janakānīṣyante tadetad yujyate | "bhinneṣu"
kathamabhinnapratibhāsā buddhiriti | tacca nāsti yato "na sāmānyapratibhāsinīṣu"
buddhiṣu "svalakṣaṇapratibhāsaḥ" | yasmāt "sāmānyagrāhiṇīṣu" buddhiṣu svalakṣaṇapratibhāsābhyupagame tisraḥ kalpanāḥ | <1>yena rūpeṇa cakṣurādibuddhiṣu vyaktayo bhāsante tenaiva sāmānyabuddhiṣvapi | <2> sāmānyabuddhau vā yadrūpamābhāti tadeva svalakṣaṇānāṃ | <3> rūpadvayaṃ vā ekasya bhedasyābhyupagantavyaṃ | yena kena cakṣurādibuddhiṣu bhāsate'nyena vikalpabuddhiṣviti |

[221,4]

<1>tatrādye pakṣe cakṣurādibuddhivat svalakṣaṇābhāve sāmānyubuddhīnāmapyabhāvaḥ syānna caivaṃ | ta"dabhāvepi" tasya svalakṣaṇasyābhāvepi "tāsāṃ" sāmānyabuddhīnāṃ"bhāvā"t | <2> dvitīyasya pakṣasyābhāvamāha | "ākārā"ntaretyādi | sāmānyākārā"dākārāntare"ṇāsādhāraṇena "svajñāne" cakṣurādijñāne pratibhāsanānna sāmānyākāra eva rūpaṃ vyaktīnāṃ | <3> tṛtīyampakṣaṃ nirākarttumāha | "anekākārāyogāditi" |
ekasyānekatvamayuktamekānekatvayorvirodhāt | "atiprasaṅgācce"tyekasyānekatvakalpanāyāṃ na kvacidekatvaṃ syādityarthaḥ | svalakṣaṇaṃ ca sāmānyabuddhau na pratibhāsate |

[222,1]

yata eva"ntasmānneyaṃ" sāmānyākārā buddhiḥ | "bhinnārthagrāhiṇī" | āhitasvalakṣaṇākārā sat"yabhinnākārā bhāti | tadudbhavā" bhinnapadārthodbhavā | kintu svala kṣaṇagrāhiṇonubhavenāhitāṃ vāsanāmāśritya prakṛtyā bhrāntaiveyamutpadyate | pāramparyeca vyaktayastasyāḥ kāraṇaṃ kathyante |

[222,2]

yadi sāmānyabuddhirna svalakṣaṇapratibhāsinī kathaṃ svalakṣaṇe lokaṃ pravarttayatīti cedāha | "atatpratibhāsinyapī"tyādi | asvalakṣaṇapratibhāsinyapi svapratibhāse'narthe'arthā"dhyavasāyavibhramā"ddheto"rvyavahārayati lokaṃ" dṛśyavikalpyāvekīkṛtya pravarttayatīti yāvat | yadi sāmānyabuddhiḥ sāmānyākārā sa eva pāramārthikantarhi sāmānyambhaviṣyatītyāha | "sa tu" tasyāmityādi | "sa pratibhāsamānaḥ" sāmānyā"kāro nārtheṣvasti" | tasya vyatiriktasya vyatirekeṇānupalambhanāt | avyatiriktasya ca vyaktivadananvayāt |

[222,3]

kathantarhi vyaktiṣvabhinnākārapratibhāsa ityāha | "anyatra bhedādabhedina" iti |
bhedonyāpohaḥ sa eva prativyaktyabhedī | tathā hi yathaikā govyaktiragovyāvṛttā tathānyāpi | tadanena prakāreṇa svalakṣaṇānyeva vijātīyavyāvṛttānyabhedīni bhedaityucyante | anyatra śabdaścāyamvibhaktyantapratirūpako nipātaḥ | anyaśabdasamānārthaḥ | na tvayantralpratyayāntaḥ saptamyarthasyāvivakṣitatvāt | tenāyamartho yathoktena prakāreṇa svalakṣaṇātmakād bhedādabhedinonyaḥ pratibhāsamāna ākāro rtheṣu nāsti kintu svalakṣaṇātmaka eva bhedo vijātīyavyāvṛtterabhedī sarvatra vidyate'bhedādhyavasāyāt | abhedādhyavasāyasya ca sa eva bhedaḥ pāramparyeṇa nimittaṃ |

[222,4]

nanu buddhāvabhinnākāraḥ pratibhāsate kathamartheṣu nāstītyucyata ityāha | "sa cārūpa" iti | hyarthe ca śabdaḥ | sa hi vikalpapratibhasyākāro niḥsvabhāvastattvānyatvena paramārthato vyavasthāpayitumaśakyatvāditi saṃpratyevoktatvāt | "tamevākāraṅgṛhī"tabuddhistadākārotpattirevāsyāḥ grahaṇa"ntathe"tyarūpasyākārasya grahaṇād"viplavate" bhrāntā bhavatī"tyuktamprāk" | aśaktireṣā vikalpānāmavidyāprabhavatvādinoktatvāt |

[223,1]

doṣasya parihāramuktvā'dhunā tulyadoṣatāmāpādayannāha | "api" cetyādi | "na tulyami"ti paraḥ | "tatreti bhinnāsu" vyaktiṣu tata eva sāmānyāttulyākārād buddhiriti "na tulyaṃ codyaṃ" |

[223,2]

"nanvi"tyādi si ddhā nta vā dī | "tatra" vyaktiṣu tasya sāmānyasya "satopyābhāsa" ākāro "na" lakṣyate | yadvā tatreti vikalpikāvikalpikāyāṃ buddhau |
syādetad | vikalpikāyāntasyābhāsostītyāha | "sā hītyā"di | "sā hi"
vikalpikā buddhi"rvarṇṇasaṃsthānavatī vibhāvya"te'nubhūyate | varṇṇādyākārameva sāmānyamiti cedāha | "na ce"tyādi | īdṛśamiti varṇṇasaṃsthānākāraṃ guṇatvād varṇṇasaṃsthānādeḥ sāmānyasya ca guṇavyatirekāt | "na ca tata" iti varṇṇasaṃsthānādeḥ |

[223,3]

evaṃ tāvad bhinnaṃ sāmānyaṃ nirākṛtyābhinnaṃ nirācikīrṣannāha | "ākṛtī"tyādi | svalakṣaṇānāmātmabhūtameva sādṛśyamākṛtistadeva sāmānyantasya vādaḥ sa yasyāsti | tadvā vadituṃ śīlaṃ yasya sāṃ khya sya "sa tathā | viśeṣavat" svalakṣaṇavat "tasya" sāmānyasya svalakṣaṇā"davyatirekā"ddheto"rarthā"ntare dvitīyādivyaktiṣ"vavṛttiḥ | iti" hetostadapi sāmānyaṃ svalakṣaṇameva jātantato bhedāddhetorvidyamānasya"nābhinnaḥ pratibhāso yujyate" vyaktiṣvityadhyāhāraḥ |

[223,4]

tadevamu dyo ta ka rā dyabhihitamabhinnapratibhāsamabhyupagamya vyatiriktasyāvyatiriktasya ca sāmānyasyāyogād bhrāntirevāyaṃ vyaktiṣvekākārapratibhāsa ityuktaṃ |

[224,1]

adhunāstyekapratibhāso vyaktiṣvityāha | "athavāstvi"tyādi | yaduktam | "abhinnapratibhāsā dhīrna bhinne"ṣvityatadastu | iṣṭamevaitadityarthaḥ | yataḥ "pratibhāso dhiyāṃ" sāmānyabuddhīnāṃ "bhinnaḥ" | kiṅkāraṇaṃ | "samānā iti tā"sāṃ vyaktīnāṃ "grahaṇāt" |

[224,2]

"naivetyā"dinā vyācaṣṭe | "tāsvi"ti sāmānyabuddhiṣu"abhinna" ityekaḥ "pratibhā"sosti | kiṃ kāraṇaṃ | "tāsāṃ" vyaktīnāṃ "samānā iti grahaṇāt" |

[224,3]

nanu "samānā" iti grahe satye"kapratibhā"saḥ kasmā"nna yujya"ta evetyata āha | "na hī"tyādi | "kintarhi tadeve"ti yatpūrvadṛṣṭantade"vedan"dṛśyata ityevaṃ syānna tu pūrveṇedaṃ samānamiti bhedādhiṣṭhānatvāt samānavyavahārasya | dvayasyetyādi | "yadi" sāmānyameva kevalantābhirbuddhibhirgṛhyate tadā bhavedayaṃ doṣaḥ | kintu sāmānyaṃ viśeṣaśca dvayamapi sāmānyabuddhyā gṛhyate | tato dvayasya grahaṇādadoṣaḥ | yatastenaiva sāmānyena yuktā viśeṣāḥ samānā iti gṛhyanta iti |

[224,4]

"tathāpī"tyā cā ryaḥ | dvayasya grahaṇepi kalpyamāne ta"diheti syāt" | tat sāmānyaṃ yatpūrvaṃ vyaktau dṛṣṭantadiha vyaktyantare dṛśyata ityevaṃ syānna tu samāna iti vyaktibhya ekāntabhinnatvāt sāmānyasya | "tadevetya"rthāntarabhūtaṃ gotvādikaṃ "tāsāṃ" vyaktīnāṃ sāmyaṃ yena "tāssamānā iti cet | anyaḥ" sāmānyāt "sā'nyasya" svalakṣaṇasya "kathaṃ"
kena prakāreṇa "sām"yaṃ | na kenacidityabhiprāyaḥ | tathā hi vyaktirūpānukārāt sāmānyaṃ vyaktīnāṃ sāmyaṃ kalpyeta | tacca nāsti vyaktibhyo'tyantaṃvilakṣaṇatvāt sāmānyasya | nāpyanenānye samānā yena tatsāmyaṃ syāt | na hi vyaktirūpānukārādinā sāmyaṃ kintu tatsa"mbandhāt" | vyaktibhiḥ sambandhāt | sāmānyaṃ vyaktīnāṃ sāmānya"miti cennai"tadevaṃ | kiṅkāraṇam | a"pratibaddha"sya vyaktāvanāyattasya tābhiranupakṛtasyetyarthaḥ | samavāyalakṣaṇena sambandhena sambandhāt sāmānyasya"sāmye"bhyupagamyamāne"'tiprasaṃ"gaḥ saṃkhyāsaṃyogakāryadravyāṇāmapi sāmānyarūpatā syāt |
tataśca tatsambandhāt saṃkhyeyādiṣu samānapratibhāsaḥ syāt |

[225,1]

"kathami"tyādi paraḥ | samānā iti grahaṇād vyaktiṣu pratibhāsabhedaḥ sādhyate | taccaitad "viruddhaṃ" | yasmāt "samāścetā" vyaktayaḥ ka"thambhinnadhīgrā"hyā eveti sāvadhāraṇaṃ | abhinnadhīgrāhyā api prāpnuvantītyarthaḥ | tathā hi yatra kiñcit sāmānyaṃ kaścicca viśeṣastatra samānā iti grahaṇaṃ yuktamanyathā ghaṭapaṭādivadabhedapratibhāsaḥ syānna samānā iti |

[225,2]

tadvyācaṣṭe | "nanvi"tyādi | "āsu vyakti"ṣvityanena viśeṣarūpamāha | "abhinnaḥ pratibhā"saḥ siddha ityadhyāhāryaḥ |

[225,3]

anena ca sāmānyasya rūpamuktaṃ |

[225,4]

tadevaṃ sādhāraṇā'sādhāraṇarūpagrahaṇād vyaktayaḥ samānā gṛhyanta iti samudāyārthaḥ | tatkiṃ samāneṣvekānekapratibhāso vidyate yenaivamucyate | yadi syādiheti buddhiḥ syādityuktaṃ | sāmānyātmakatvād viśeṣāṇāṃ "samānā iti pratibhāsa iti cet" | nanvanugatapratibhāsābhāve sāmānyamastīti kutaḥ | na ca samānarūpānyathānupapattyā sāmānyakalpanā yuktā | svahetubhya evaṃ keṣāṃcit samānāmevotpatteḥ keṣāṃcidasamānāṃ | na ca sāmānyāt teṣāṃ samānarūpatā yujyata ityuktaṃ |

[225,5]

tena yaducyate bha ṭṭe na ||

[225,6]

"na cāprasiddhasārūpyānapohaviṣayātmanā | śaktaḥ kaścidapi jñātuṃ gavādīnaviśeṣataḥ || athāsatyapi sārūpye syādapohasya kalpanā | gavāśvayorayaṃ kasmādagopoho na kalpyate || śāvaleyācca bhinnatvaṃ bāhuleyāśvayossamaṃ | sāmānyaṃ nānyadiṣṭaṃ ca kvāgopohapravarttanaṃ || apohyānapi cāśvādīnekadharmānvayādṛte | na nirūpayituṃ śakyastadapoho na sidhyatīti | "

[226,1]

apāstaṃ | sāmānyamantareṇāpi svahetubhya eva gavādīnāṃ samānāmutpatteryadi nāma sārūpyamarthāntarabhūtaṃ neṣyate sarūpāstviṣyanta eva te | evaṃrūpāśca yena bhavantyaśvādayaste sarve'viśeṣeṇāgorūpatayā niṣidhyanta iti na kācit kṣatiḥ |

[226,2]

ā cā ryastu "na nāma svahetubhyaḥ samānā utpannāstathāpi na sāmānyabalāt samānā iti pratītiri" ti darśayannāha | "net"yādi | "taddarśana" iti vyaktigrāhiṇi jñāne | sāmānyajñāne vā | "bhinnābhinnayo"riti viśeṣasāmānyayoḥ | "ekakāryatāsādṛśya"miti | ekakāryataiva sādṛśyaṃ sāmyaṃ "tenaiva" samānā vyaktayaḥ "pratī"yanta ityarthaḥ | na tu pāramārthikena sāmānyena | tenaikakāryatā sādṛśyaṃ yeṣānta evāpohaviṣayā yeṣāṃ tvekakāryatā nāsti te'pohyā iti siddhaṃ | yathā caikāntabhinnā apyekakārya kurvanti tathoktaṃ prāk |

[226,3]

kasmānna sāmānyena samānā pratīyanta ityāha | "na hī"tyādi | "arthajñāna itya"nubhavajñāne "dvāvākārau" bhinnau | "arthadvayakalpanena" samānāsamānakalpanena | "kalpanāviṣayatā"mityekatvāropavikalpaviṣayatāṃ | "tathe"ti samānarūpatayā | "anayā"
vikalpabuddhyā |

[226,4]

"nanvi"tyādi paraḥ |

[226,5]

"tāsāṃ" vyaktīnāṃ "dhīḥ kāryaṃ sā ca vibhidyata" ityetāvān kārikābhāgaḥ | "pratibhāva"mityetadapekṣya paṭhitaḥ | evambhāvaṃ prati | "tadvadi"tyādi vivaraṇaṃ | "tatpratibhāsinopi" vyaktipratibhāsinopi "jñānasya | tadvadvya"kti"bhedāt | kathamekakāryā vyaktayo" naiva || 110 ||

[226,6]

syādetat | nānubhavajñānenaikakāryāḥ vyaktayaḥ kintu yattadvikalpakamekarūpādhyāropeṇa tadapekṣayetyata āha | "taddhīt"yādi | taddhyanubhavajñāna"ntāsāṃ" vyaktīnāṃ"kāryaṃ" na vikalpavijñānantasya vyaktyabhāvepi bhāvāt | tasyaiva ca vikalpasya samānā ityevamutpadyamānasya vyaktiṣu kiṃ sāmyaṃ | paṭādīnāṃ śītāpanayanamityevamādiparigrahaḥ | "pratidra"vyamityavyayībhāvāt ṣaṣṭhyā ambhāvaḥ | dravyasya dravyasya yo bhedastasmād "bhedāt" kāraṇabhedād "bhidyata" iti yāvat |

[227,1]

"netyā cā ryaḥ | ekapratyavama"rśasyeti svaviṣayasyaikākārapratyayasya "hetutvād"
dhīrnirvikalpikā savikalpikā vā'"bhedinī" bhāti | "ekadhīhetubhāvene"tyadhyavasitaikarūpāyā buddherhetutvena "vyaktīnāmabhinnatā" bhāti |

[227,2]

etaduktambhavati | pratyekaṃ yadyapi vyaktisvarūpagrāhiṇyo dhiyo bhinnāstathāpi pratyabhijñayā tāsāmekatvamadhyavasīyate | anena caikakāryatāsādṛśyena vyaktīnāmekatvaṃ | na tvekaparāmarśahetutvenānubhavajñānānāmekatvamupacaryate | nāpi tathābhūtānubhavajñānahetutvena vyaktīnāmekatvamupacaryate | skhalitapratyayaviṣayatvābhāvādupacaritopacārābhāvācca | vṛttyarthānurūpaśca kārikārtho na vyākhyātaḥ syāt || 111 ||

[227,3]

nanu yadyekakāryatāsādṛśyena vyaktīnāmekatvādhyavasāyaḥ kathantarhi buddhīnāmekatvādhyavasāyaḥ | ekakāryatvābhāvāt | atha tāḥ svabhāvata ekatvāvasāyaṃ janayanti vyaktayopyevambhaviṣyantīti kimekakāryatāsādṛśyena |

[227,4]

sattyam | ācārya di gnā gā bhiprāyeṇaivamuktamityadoṣaḥ | tasmādekatvādhyavasādekatvamiṣyate | na paramārthata ityata āha | "nivedi"tamityādi | "sarvabhāvāḥ svabhāvena vyāvṛttibhāgina(#pava.3.39)"pra0 vā0 1 | 42 ityatroktatvāt | "tatre"tyasaṃsargiṣu bhedeṣu | "ekākārā buddhi"ratasmiṃstadgrahād "bhrāntireva" |

[227,5]

atha syāt | sāmānyamantareṇa bhrāntarevāyoga ityata āha | "tāntvi"tyādi |
tāmbhrāntimbhedinaḥ "padārthā vyāvṛttāni" svalakṣaṇāni "krameṇa" janayanti na sākṣāt | "svabhāva"ta iti prakṛtyā | cakāro niveditamityasyānukarṣaṇārthaḥ | "etadapi" tatraiva prastāve "niveditaṃ | krameṇe"ti yaduktantasya vyākhyānaṃ "vikalpahetavo bhavanta" iti |
vikalpakāraṇatvādanubhavajñānamvikalpaḥ | vikalpahetoranubhavajñānasya hetavo bhavanta ityarthaḥ | vyaktayonubhavajñānaṃ janayanti taccaikākārāṃ bhrāntimityayaṃ kramārthaḥ |

[228,1]

"sa tveṣā"mityādinā kā ri kā rthamāha | sarveṣāmbhāvānāmbhedonyāpohaḥ | kiṃ svabhāvo"'tatkārivivekaḥ" sa eṣā"mabhinna" ityucyate | kasmād | "jñānāde"rarthasyendriyasyodakāharaṇādeśca "kasyaci"dityātmānurūpas"yaikasya karaṇāt" |

[228,2]

yadvā | nanu buddherevāyamabhinnākāraḥ kathaṃ vyaktīnāmityata āha | "sa"
tvākāra "eṣāṃ" bāhyānāma"bhinna"stathaiva "pratīteḥ" | pratītireva kutaḥ | jñānādeḥ kasyacidekasya karaṇāt | sa cākāro bhedonyāpoha ityucyate na sāmānyaṃ |
kiṅkāraṇam | "atatkārisvabhāvaviveko" yataḥ |

[228,3]

etaduktambhavati | prativyaktirgaurgauriti pratyayenātatkārisvabhāvavivekotatkārisvabhāvavivikta eva svabhāvo viṣayīkriyate | na tvarthāntarabhūtaṃ sāmānyantena bheda ityucyate | etatpaścārddhasya vyākhyānaṃ || 111 ||

[228,4]

nanu kathaṃ jñānāderekatvamityāha | "tadapī"tyādi | pūrvārddhasyaitad vyākhyānaṃ | "tadapi" jñānādikārya"mabhinnaṃ khyātīti" sambandhaḥ | "prakṛtye"ti svabhāvena | "abhedāvaskandina" ityabhedādhyavasāyinaḥ | "tathābhūtet"yādinā vyaktīnāmapi vikalpaṃ prati pāramparyeṇa kāraṇatvamāha | "abhedāvasāyo" vidyate yasmiṃstasya jñānāde rityanubhavajñānasyodakādyāharaṇādeścārthasya "hetutvāt" kāraṇāt krameṇa vyaktayopyekaṃ pratyayaṃ janayantīti sambandhaḥ | kimviśiṣṭamityāha | "saṃsṛṣṭākārami"tyādi | saṃsṛṣṭo vyaktiṣvāropita eka ākāro yena sa tathā | "svabhāvabhedo"nyavyāvṛttaṃ rūpaṃ sa eva "paramā"rthonu"pacarito"'syeti vigrahaḥ | pāramparyeṇa vyāvṛttasvalakṣaṇadvārāyātatvād vikalpasya |

[228,5]

nanu ca tāntu bhedinaḥ padārthā ityādinā'yamartho'nantaramevoktaḥ |

[229,1]

sattyaṃ | kintu krameṇa vikalpahetavo bhavanta ityādyasyaivārtho'nena sphuṭīkṛtaḥ |
ekakāryabhedavastubhūtaṃ sāmānyambhaviṣyatītyata āha | "sā ce"tyādi | sā caikakāryatā | "atatkā"ryebhyo "viśleṣo" vyāvṛtta eva svabhāvo na vastubhūtaṃ sāmānyaṃ | kiṃ kāraṇanta"danyasya" svalakṣaṇādanyasyā"nuvarttino"nvayino vastuno vyaktivyatirekeṇādṛṣṭeḥ"pratiṣedhācca" pūrvoktāt |

[229,2]

"na hī"tyādinā vyācaṣṭe | "dṛśyamu"palabdhilakṣaṇaprāptaṃ "vibhāgena" vyaktibhyo bhedena | "sati vā" sāmānye nityatvādanādheyātiśayatvena "kvacid" vyaktyantare"anāśritaṃ kathaṃ jñānahetuḥ" | naiva | āśrayavyaṃgyasya tasya "jñānahetu"tvamiṣṭamityabhiprāyaḥ | etadapyuktamityanena sambandhanīyaṃ | asyāpi prāguktatvāt |

[229,3]

yata evambhūtaṃ sāmānyaṃ nāsti | tasmāt "saṃketopī"tyādi | "tadi"tyanyāpohaḥ sambadhyate | tasyāsyāpohasya vikalpena svākārābhedenādhyastasya "vit" jñānaṃ |
tatpūrvako lābhaśca | tadvit | saivārthaḥ phalamiti viśeṣaṇasamāsaḥ | sa mayasyāsti saṃketasyeti matvarthīyaṣṭhan | vikalpādhyavasitabāhyārthapratipattyarthamiti samudāyārthaḥ | sarvaścārambhaḥ phalārtha iti vidirlābhārthopyākṣipta evānyathā saṃketakaraṇasya vaiyarthyāt |

[229,4]

nanu tadvidartho yasyeti bahubrīhiṇā bhavitavyaṃ lāghavāt | bahubrīhiṇoktatvānmatvarthasya tadvibhāgānutpattirlāghavatvaṃ | tathā ca bhāṣya uktaṃ "karmadhārayād bahuvrīhirbhavatītyādi" |

[229,5]

naiṣa doṣaḥ | idamapi tatroktaṃ"kvacitkarmadhāraya eva sarvasādhanādyartha" iti |
ākṛtigaṇatvācca sarvasādhanādestatrāyantadvidarthikaśabdo draṣṭavyaḥ || 112 ||

[230,1]

"yoyami"tyādi vivaraṇaṃ | "anyonyaṃ viveko"nyavyāvṛttaḥ svabhāvo "bhāvānānta tpratīta"ye tanniścayārthaṃ svapratibhāse'dhyavasitabāhyarūpe "saṃketopi kriyamāṇaḥ śobheta"
yuktiyuktatvāt | kimarthaṃ kriyata ityata āha | "atatkārī"tyādi | vivakṣitārthakriyākāriṇo ye na bhavanti teṣāṃ "viveke"na parihāreṇa "pravṛttyarthatayā" | atatkāriṣupravṛttirmābhūdityarthaḥ |

[230,2]

amumevārthaṃ vyatirekamukhe"na" draḍhayannāha | "yadīt"yādi | tasyānyaparihārasya "pratītyartho" yadi "na saṃke"tastatkāriṇī tadanyaparihārasya vyavahārakālepyasaṃsparśāt | yadvā yadi na tatpratītyarthaḥ saṃketa iti vijātīyavyāvṛttasvabhāva pratītyarthaḥ saṃketaḥ | "tadā" tasyānyavyāvṛttasya svabhāvasya "vyavahārakālepi" na kevalaṃ saṃketakāle'"saṃsparśā"cchabdenāviṣayīkaraṇā"nnānyaparihāreṇa pravartteta" |

[230,3]

etaduktambhavati | yadā vidhirūpeṇānyavyāvṛtortho viṣayīkṛtastadānyavyavacchedaḥ pratīyeta | etadevāha | "na hī"tyādi | "viveka" iti viviktaḥ svabhāvaḥ | "teṣānta"tkāriṇā"ntebhya" ityatatkāryebhyaḥ | yadi hi tasya viviktasya svabhāvasya pratītaye saṃketaḥ kṛtaḥ syādevaṃ vyavahārepi "śabdena codyeta" | tathā cānyaparihāreṇa pravartteteti saṃketopi tadvidarthika eva yuktaḥ |

[230,4]

nanu ca śabdajanitā buddhiḥ svākārameva bāhyatayādhyasya grahaṇādalīkā |
tataśca tajjanakasya śabdasya kathamvastusamvādaḥ kathaṃ cānyāpohaviṣayatvamityata āha |

[230,5]

"sā cetyā"di | anyāpohapratipattyarthaṃ yā saṃketikā | "sā ca śrutiḥ | dhiyaṃ janayant"yapīti sambandhaḥ | kimviśiṣṭām | "akāryakṛti" | avāhyarūpe svākāre | "tatkāri tulyarūpe"ṇārthakriyākāri bāhyaikarūpe"ṇāvabhā"sodhyavasāya iti tṛtīyāsamāsaḥ sa yasyā vidyata iti paścāt matvarthīyaḥ |

[231,1]

etaduktambhavati | svākāramabāhyaṃ bāhyamivādhyavasyantīmiti yāvat |

[231,2]

etena pravṛttyarthatvaṃ śruterākhyātaṃ |

[231,3]

vastubhūtasāmānyamantareṇa kutastasyā utpattiriti cedāha | "vastvityā"di | "vastūnāmpṛthagbhāva" itaretarabhedasta"nmātraṃ bīja"ṅkāraṇaṃ pāramparyeṇa yasyāḥ sā tathoktā | yataścānugataṃ rūpaṃ vyāvṛttaṃ caikīkṛtya gṛhṇātyatona"rthikāṃ" janayantyapi śrutirarthe na visamvādikā | kasmād | "atatkāriparihārāṅgabhāvataḥ" | vijātīyāvyavacchedahetubhāvataḥ |

[231,4]

etaduktambhavati | yadyanyavyāvṛttavastvadhyavasāyinīṃ buddhiṃ janayecchrutistadā tadanyavyāvṛtta eva svalakṣaṇe puruṣaṃ pravarttayatīti samvādikā syāt | saṃketakāle ca śruteritaretarabhinna eva svabhāva āśrayastatrāsyāḥ saṃketitatvāt | tadevampāramparyeṇa "vastubhedāśrayācca" kāraṇā"darthe | na visamvādikā matā" | vyavahārakālepyanyavyāvṛttasyaiva vastunaḥ prāpaṇāt |

[231,5]

nanu vidhirūpeṇa vastvadhyavasāyātkathaṃ śruteranyāpohaviṣayatvamityata āha | "tata" ityādi | yataścā"tatkāriparihārāṃgabhāva"taḥ śrutervastubhedāśrayatvaṃ ca "tataḥ"
kāraṇāda"nyāpohaviṣayā" | etadeva dvayamāha | "tatkartrāśritabhāvata" iti | tasminnapohe karttṛbhāvataḥ | āśritabhāvaśca svārthābhidhānadvāreṇārthādatatkāriparihārāṅgabhāvatastasminnapohe karttṛbhāvaḥ śruteḥ | vyavahārakāle saṃketakāle ca vastubhedāśrayadvāreṇa pravṛttestasminnapohe śruterāśritabhāvaḥ |

[231,6]

"eke"tyādinā kārikārthamāha | "tamityekamākāraṃ" svapratibhāsina"māropyārthe"ṣvadhyasyo"tpadyamānāṃ" | sa ca svapratibhāso"mithyāvabhāsitvādakāryakārī" | tamevaṃbhūta"mapi kāryakāriṇamivādhyavasyantī" | anenā"kāryakṛtī"tyādi vyākhyātaṃ | "vastupṛthagbhāvamātra"manyavyavacchedamātraṃ yasyā buddheriti vigrahaḥ | "mithyā"buddhiṃ "janayantyapi" śrutiḥ | kasmānmithyābuddhirityata āha | "samānādhyavasāyā"mekākārādhyavasāyāṃ | "tadanyaparihārāṅgabhāvāt" | vivakṣitādarthādanyasya parihārāṃgabhāvatayā vyavacchedāśrayabhāvataḥ | "paramārthato" vastutaḥ | "tadvyatirekiṣva"tatkāryavyatirekiṣu"na visamvādike"tyucyate | tathā hyanityakṛtakādiśrutayo yathābhūtasya nityādivyāvṛttasya vastuno vyāvṛttimupādāya saṃketitatvād vyavahārepi tathā bhūtasyānyaparihārāṅgabhāvena prāptihetavo bhavanti | tena yathārthadarśanānyāyātatvācchruterapi samvādaḥ |

[232,1]

yadvā yathābhūte vyavacchede sā śrutiḥ saṃketitā tasya paramārthatosti vastuṣu sadbhāva itīyatā leśenāvisamvāditvaṃ na tu dhūmādivacchabdānāmāvaśyako vastuni pratibandhasteṣāmicchāmātrapratibaddhatvāt |

[232,2]

avisamvāditvameva samarthayannāha | "tathā hī"tyādi | "teṣu" bhāveṣu "sa vyatireko"
vyavacchedo "bhūtaḥ" satyaḥ | kutaḥ | "sarvathā" sāmānyābhyupagamepyavaśyaṃ vyavacchedasyā"bhyupagamanīyatvā"danyathā vyavacchinnasvabhāvābhāve sāmānyasyaivābhāvaprasaṅgādityuktaṃ | sāmānyoktāpi tatra bhūta iti cedāha | "naika" ityādi | "ekaḥ" sāmānyapadārtho vyaktervyatirikto vai śe ṣi kā dīnāmavyatiriktaḥ sāṃ khyā nāṃ na teṣu bhūta iti sambandhaḥ | kasmāt | "sarvathā vyatiriktasyāvyatiriktasya" ca pramāṇabādhitatvenā"yogāda"sambhavāt | bādhakampramāṇaṃ prāguktaṃ vakṣyate ca |

[232,3]

yadi punaryathā pratibhāsamapi sāmānyaṃ śabdena codyeta tadā tasya sāmānyasya vastunyavidyamānasya samāveśane śabdena viṣayīkaraṇe | "tasya" vā sāmānyasya pramāṇabādhitasya "vastuni" bāhye "niveśane"'bhyupagamyamāne"dūrotsṛṣṭamevā"tyantaviprakṛṣṭameva "vastu syāt" | kutaḥ | "śabdajñānābhyāṃ" śabdāt taduktācca jñānādityarthaḥ | yadvā śabdajñānābhyāṃ dūramutsṛṣṭaṃ tyaktaṃ syāt | kutaḥ | "tadviṣayābhimatasya" śabdādiviṣayābhimatasya | "tasye"ti sāmānyasya vastusvabhāvāt | "anyasya" sāmānyavyatiriktasya "vastudharma"sya vastusvabhāvasya svalakṣaṇasyā"saṃsparśā"dagrahaṇāt | yataśca svalakṣaṇanna gṛhṇātyatha ca svākārābhinnamadhyavasyati | "tata eva sā śrutiranyāpohaviṣayetyucyate" |

[233,1]

nanu vidhirūpeṇa bāhyasyaivādhyavasāyāt kathamanyāpohaviṣayetyucyata ityāha | "anye"tyādi | vijātīya"vyāvṛtteṣvartheṣu vyāvṛttibhe"damvijātīyavyacchinnasvabhāva"maviśeṣeṇopādāya" vijātīyavyāvṛttamātraṃ rūpamāśritya sajātīyavyaktiṣu śabdasya "niveśanāt" saṃketakaraṇādityarthaḥ | anenānyāpohāśritatvaṃ śruterākhyātaṃ | "anya"dityanyāpohaṃ prati karttṛbhāvaḥ śruteruktaḥ || 115 ||

[233,2]

"avṛkṣetyā"dinā parasya codyamāśaṃkate | anyāpohavādinaḥ kila na vidhirūpeṇa vṛkṣārthasya grahaṇaṃ nāpyavṛkṣārthasya | kintvanyonyavyavacchedena | tatra | avṛ"kṣavyatirekeṇa vṛkṣārthagrahaṇe" vṛkṣaśabdasya yorthastasya grahaṇe'bhyupagamyamāne | dvayaṃ vṛkṣāvṛkṣagrahaṇa"manyonyāśrayaṃ" | tathā hyavṛkṣārthavyavacchedena vṛkṣārthagrahaṇe satyavṛkṣagrahaṇapūrvakaṃ vṛkṣagrahaṇamaṃgīkṛtaṃ | agṛhītasyāvṛkṣasya vyavacchetumaśakyatvāt | avṛkṣasyāpi grahaṇaṃ vṛkṣārthavyavacchedeneti tatrāpi vṛkṣagrahaṇapūrvakamavṛkṣagrahaṇamāpatitaṃ |
vṛkṣamagṛhītvā tadvyavacchedenāvṛkṣārthasya vyasthāpayitumaśakyatvāt | evaṃ vṛkṣāvṛkṣayormadhye "eka"sya vṛkṣasyāvṛkṣasya vā "grahābhāve dvayāgrahaḥ" |

[233,3]

yataśca dvayorapyagraha"stasmāt" kāraṇādanyavyavacchinnerthe śabdasya yaḥ "saṃketa"
uktastasyā"sambhava iti kecidācakṣate" | tathā cāho dyo ta ka raḥ | "sa yāvaccāgānna pratipadyate tāvadagavi pratipattirna yuktā | yāvacca gānna pratipadyate tāvadgavītyubhayapratipattyabhāva" iti |

[233,4]

etamevārtha mbha ṭṭo pyāha |

[233,5]

"siddhaścāgaurapohyeta goniṣedhātmakaśca saḥ | tatra gaureva vaktavyonanyo yaḥ pratiṣidhyate | sa cedagonivṛttyātmā bhavedanyonyasaṃśrayaḥ | siddhaśced gaurapohyārthaṃ vṛthāpohapravarttanaṃ | gavyasiddhe tvagaurnāsti tadabhāvepi gauḥ kuta iti | "

[233,6]

tasmād vastubhūtaṃ sāmānyameṣṭavyaṃ | tatra vidhirūpeṇaiva saṃketa iti te manyante |

[234,1]

"yadī"tyādinā vyācaṣṭe | "tasye"tyavṛkṣabhedalakṣaṇasya vṛkṣasya | evantāvanna vṛkṣasya grahaṇaṃ nāpyavṛkṣasyetyāha | "avijñā"tetyādi | "avijñāto vṛkṣo" yasya puṃsastena"tadvyavacchedarūpasye"ti vṛkṣavyavacchedarūpasya "buddhāvanārūḍhertha" iti | yadi vṛkṣāvṛkṣau buddhāvārūḍhau syātāṃ tadā'vṛkṣaparihāreṇa vṛkṣe saṃketaḥ syāt | anārūḍhe ca vṛkṣe'vṛkṣe cārthe kathaṃ saṃketaḥ |

[234,2]

"teṣā"mityādinā parasyāpyayandoṣastulya ityāha | tataśca yastasya parihāro mamāpi sa eveti bhāvaḥ || 116 ||

[234,3]

"ya e"kamityādinā vyācaṣṭe | anyavyavacchedena saṃkete kriyamāṇe ye vādina"ekamvastu sāmānyamabhyugamyetaretarāśrayadoṣaṃ codayan"ti | "teṣāntatrāpi" vastubhūte sāmānye vṛkṣatvalakṣaṇe "saṃkete kriyamāṇe" dvayī kalpanā avṛkṣā "vyavacchinnā na veti" | 117 ||

[234,4]

yadi "vyavacchi"nnāstadā te "jñātā" aṅgīkarttavyā | ajñātānāṃ vyavacchedābhāvāt |
tacca jñānanteṣu na yujyate | tadāha | "kathami"tyādi | "kathaṃ" jñātā "vṛkṣārthagrahaṇād ṛte" | ityetāvān "kārikā"bhāgaḥ | "prāk"chabdastu miśrakavyākhyānenopāttaḥ | vṛkṣārthagrahaṇamvinā prāg vṛkṣārthagrahaṇādavṛkṣāḥ | "kathaṃ jñātā" ityarthaḥ | ye tu prākśabdaṃ kā ri kā yāṃ paṭhanti tairarthaśabdo na paṭhitavyaḥ | na hyavṛkṣaniścayakāle vṛkṣārthagrahaṇamastyavṛkṣagrahaṇapūrvakatvāt vṛkṣagrahaṇasya | na ca vṛkṣaniścayamantareṇa vṛkṣārthagraho yuktastasyāpi vṛkṣagrahaṇapūrvakatvāt | etadevāha | "na hī"tyādi | "tade"ti saṃketakāle "pratipattā" | yasmai saṃketaḥ kriyate | kasmā"nna vettī"tyāha | "tadi"tyādi |
tasya vṛkṣāvṛkṣasya "jñānāyaiva tadarthitayā" saṃketārthitayo"pagamādu"pasthitatvāt | kathaṃ nāma saṃketottarakālaṃ vṛkṣāvṛkṣau jñāsyāmīti | yadvā tadarthitayopagamāditi saṃketārthitayā pravṛteḥ | ato nāsti saṃketakāle vṛkṣāvṛkṣajñānaṃ pratipattuḥ | "sa ca" vṛkṣāvṛkṣamajānānaḥ "kathamavṛkṣavyavacchedaṃ pratipadyeta saṃke"te | naiva pratipadyeta | avṛkṣavyavacche"dāpratipattau" ca satyā"maparihṛto" na vyavacchinnastadanyastasmād vṛkṣādanyo yasmin vṛkṣārthe so "parihṛ"tatadanyasta"sminniveśa"ssaṃketaḥ | saptamīti yogavibhāgāt samāsaḥ | sa yasmin śabdestīti matvarthīya iti | aparihṛtatadanyannirdeṣṭuṃ śīlamasyeti ṇinirvā | avṛkṣādavyavacchinnerthe saṃpramugdharūpe saṃketitāditi yāvat |

[235,1]

aparaḥ prakāraḥ | vṛkṣādanyastadanyastasminniveśaḥ saṃketaḥ | aparihṛtaścāsau tadanyaniveśaśceti karmadhārayaḥ | sa yasyāsti vṛkṣaśabdasyeti pūrvavat | avṛkṣādavyavacchinnatvād vṛkṣārthasya | tatra saṃketyamānasya śabdasyāvṛkṣepi niveśaḥ prasaktaḥ |
vṛkṣabhedeṣviveti samudāyārthaḥ || 118 ||

[235,2]

tasmādevaṃbhūtād vṛkṣaśabdād "vyavahāriṇāṃ" puṃsāṃ vyavahārakāle "tatparihāre"ṇāvṛkṣaparihāreṇa niyate śākhādimati "pravṛttirna syāt" | kintvaviśeṣeṇa vṛkṣāvṛkṣayoḥ pravṛttirbhavet | kimvat | "vṛkṣabhedavat" | na hi vṛkṣaśabdāt prakaraṇādirahitād vṛkṣaviśeṣe khadirādau tadanyavṛkṣaparihāreṇa pravṛttirbhavati | "saṃketakā"le teṣā"mavyavacche"dāt |

[235,3]

"na hī"tyādinā vyācaṣṭe | "saṃketa"kālaḥ saṃketaśabdenoktaḥ"parārthavyavacchedeneti"
parasmādavṛkṣād vṛkṣād vṛkṣārthasyāvyavacchedena | dvitīye tu vyākhyāne |
parasminnavṛkṣe vṛkṣaśabdasya saṃketāvyavacchedeneti vyākhyeyaṃ | "niveśitā"diti saṃketitāt | "tatparihāreṇā"vṛkṣaparihāreṇa "vṛkṣava"dityasya vyākhyānaṃ "śiṃśapādibhedavadi"ti | śiṃśapādaya eva bhedā iti viśeṣaṇasamāsaḥ vatiḥ saptamyarthe | sūtre tu vṛkṣabhedā iti ṣaṣṭhīsamāsaḥ | śiṃśapādayo hi bhedā vṛkṣasya bhedā bhavantītyanurūpaiva vṛttiḥ teṣu ca yathā vṛkṣaśabdānna parasparavyavacchedena pravṛttistathā sūtravibhāga eva vyākhyātaṃ |

[235,4]

"athe"tyādinā parābhiprāyamāśaṃkate | "avidhāyāniṣidhyānyadi"ti pratiṣedhadvayaṃkecit paṭhanti | saṃkete viṣayamabhidhāyātonyaccāniṣidhyeti | taccāyuktamiva dṛśyate vidhipratiṣedhau muktvā śabdapravṛttyasambhavāt | ekasya hi pradarśanamabhidadhatā vidheraṅgīkṛtaḥ | tataścāvidhāya pradarśyetipadadvayaṃ vyāhataṃ syāt | tasmādavidhāyetyatraiva nañ draṣṭavyaḥ | "avidhāya niṣidhyānyaditi" pāṭhaḥ | niṣidhyānyat pūrvantadvyavacchedenāparaṃ saṃketaviṣayamavidhāya | pratiṣedhapūrvakaṃ vidhimakṛtvā vidhimātrameva kevalaṃ kṛtvetyarthaḥ ata | eva "pradarśyaika"miti vṛttāvapi na kasyacid vyavacchedena kiṃcid vidhīyata ityanyaniṣedhapūrvakameva vidhānaṃ pratiṣedhati | kevalastu vidhiragīkṛta eva | "eka"miti sāmānyaṃ | etena sāmānye saṃketakaraṇāt sarvavyaktiṣu kṛta ityācaṣṭe | 119 ||

[236,1]

"vṛkṣoyami"ti "saṃketa"svarūpandarśayati | yadvastu pradarśya saṃketaḥ "kṛtastat pratipadyate vyavahārepi | tena" kāraṇenāyamanantarokto "vastusāmānyavādino'doṣaḥ | tathā dṛṣṭamevārtha"miti sāmānyaṃ yatra "saṃketaḥ kṛtaḥ | tatsambandhinaṃ" veti sāmānyasambandhinamāśrayaṃ | "tatrāpī"ti vidhinā kevalenāpi saṃkete kriyamāṇe dvau vikalpau vṛkṣoyamiti saṃketaṃ kurvāṇaḥ "tarurayama"pīti vidadhīta | tarurayameveti vā | ādye pakṣe tarutvamanyasyāpyaniṣiddhamiti vyavahāre niyamena pravṛttirna syāditi sa eva prasaṅgaḥ | atha tarurayameveti tadā sa evātaruravyavacchedoṅgīkṛtaḥ | tataśca saṃketakāle pratipadyamānena kathaṃ vṛkṣāvṛkṣau jñātāviti tadavasthaḥ prasaṅgaḥ | tadāha | "prasaṃgo na nivarttata iti" |

[236,2]

"eka"mityādinā vyācaṣṭe | "ayamapi vṛkṣo'yameva vṛkṣa iti | gatimiti"
prakāraṃ | "tayośce"ti dvayorapi prakārayoḥ | "na doṣa" ityādi paraḥ | "dṛṣṭopaṭākāro"nubhūta"stadviparīta"sya tato vilakṣaṇasya "sujñānatvāt" |

[237,1]

etadeva grahaṇakavākya"mekaṃ hī"tyādinā vyācaṣṭe | ekaṃ hi "kiṃci"t sāmānyaṃ vṛkṣatvādika"mpaśyatonyatra" tatsāmānyarahite vilakṣaṇe vastuni"tadākāravivekinīṃ"
yathā paridṛṣṭākāravilakṣaṇākārā"mbuddhimanubhavataḥ" puṃso "yathānubhavantato" yathā paridṛṣṭā"danya"dityevaṃrūpo "vaidharmyaniścayo" vailakṣaṇyaniścayaḥ |

[237,2]

etena vaidharmyaniścayasya svabhāva uktaḥ || 120 ||

[237,3]

"tadvivecana" iti vyāpāraḥ pūrvadṛṣṭādṛṣṭārthavivecanaḥ pṛthagbhāvasya vyavasthāpayati | "tato"nyadityanenaiva tadvivecane siddhe yatpunastadvivecanagrahaṇantatspaṣṭārthaṃ |
tatraitasmin krame sati yathānubhavamvaidharmyaniścayavān "sa" pratipattā | "yaṃ" śākhādimantamarthamviśiṣṭasāmānyavantamākārāntarād "viveca"yati | taṃ purodhāyā"yameva vṛkṣa iti" pradarśya "vyutpādi"taḥ saṃketaṃ grāhito | "yatraiva taṃ" saṃketānurūpaṃ sāmānyātmānanna"paśyati | tamevāvṛkṣaṃ svayameva" śabdavyāpāramvinā "pratipa"dyate | tadevamākārāntarāt svayameva vivekenāvadhāritaṃ sāmānyātmānamupādāya saṃkete kṛte sarvāsu sajātīyavyaktiṣu kṛto bhavati | sāmānyasya sarvatrānvayāt | "ayame"veti cāvadhāraṇāt saṃkete kṛte dṛṣṭaviparītasya sujñānatvāt | tatonyatrāvṛkṣa iti niścayo bhavatīti na yathoktadoṣaḥ |

[237,4]

anyāpohavādinopyevamiti cedāha | "neda"mityādi | "ekatra" saṃketakāle "dṛṣṭa"syāsādhāraṇasya "rūpasya kvacid" vyaktyantare'"nanvayādana"nugamāt | tataśca saṃketakāle yo vṛkṣa ityeva gṛhīto bhedastasyānyatra darśanannāsti | tatra saṃketakāle dṛṣṭe paścād "dṛśyamāne" ca svalakṣaṇe yad bhinnapratibhāsi darśanamutpannantena hetunā | vṛkṣāvṛkṣayoḥ "pratipattau" kriyamāṇāyāṃ vyaktyantarepya"nyasmin" vṛkṣabhede"pi na syāttathā" vṛkṣa iti "pratītiḥ" | tathā hi yo vṛkṣabhedaḥ saṃketakāle dṛṣṭastasmād ghaṭādayo vilakṣaṇāstathānyopi vṛkṣabhedaḥ | tatra yathā ghaṭādiṣu vṛkṣa iti pratipattirna bhavati tathā vṛkṣabhedepi na syāt kintvavṛkṣa ityeva pratipattirbhavedityarthaḥ |

[237,5]

"evantarhī"tyā cā ryaḥ ta"trāpī"ti vikalpākāropi sāmānye saṃkete kriyamāṇetu"lyame"taditītaretarāśrayapratividhānaṃ |

[238,1]

etaduktambhavati | sarvabhāvāḥ svahetuto bhinnā iti pūrvameva pratipāditaṃ | tena vṛkṣā avṛkṣāśca bhinnā eva nirvikalpake jñāne pratibhāsante | vṛkṣeṣu ca vidhirūpeṇaiva vṛkṣavikalpa ucyate | tathā'vṛkṣeṣu vṛkṣaniṣedhenāvṛkṣavikalpa utpadyata iti kuta itaretarāśrayatvaṃ |

[238,2]

nanu yadyapi vidhirūpeṇa vṛkṣavikalpasya pratipattistathāpyavṛkṣādivyāvṛttidvāreṇotpadyamānatvādavṛkṣādipratipattyapekṣatvantataśca sa evetaretarāśrayadoṣaḥ |

[238,3]

naitadasti | yato'vṛkṣādivyāvṛttirvṛkṣādisvarūpameva tadanubhavadvāreṇaiva vṛkṣādivikalpa utpadyate na tvavṛkṣādipratipattyapekṣa iti kuta itaretarāśrayatvaṃ | tatra vṛkṣavikalpe pratyekaṃ śiṃśapādyabhedena vṛkṣākāro'bhinnaḥ pratibhāsate | sa ca saṃketāt pūrvaṃ svasamvedanapratyakṣasiddhaḥ jñānarūpatvādatastatraiva śabdaḥ saṃketyate |

[238,4]

tena yaducyate bha ṭṭe na ||

[238,5]

"saṃketāt pūrvamindriyairanyāpoho na gamyate | nānyatra śabdasaṃketaḥ kindṛṣṭvā sa prayujyatāṃ || anvayena vimuktatvānnānumāpyatra vidyate | sambandhānubhavopyasya tena naivopadyata iti"

[238,6]

nirastaṃ |

[238,7]

kasmāditaretarāśrayapratividhānantulyamityāha | "yasmā"dityādi | sajātīyavyaktiṣvekākārampratyabhijñāna"mekapratyavamarśa"stathā'"khyā" saṃjñā yasya "jñā"nasya tattathā |
anena bhinnāsvapi vyaktiṣvekākāraṃ pratyabhijñānamekatvamāropayatītyuktaṃ | tataśca vikalpavijñānāropitaikatvāsu vyaktiṣu yatra kvacit saṃketaḥ kṛtaḥ sarvatra kṛto bhavatītyasya bījamākhyātaṃ | "ekatra hī"tyanena vijātīyapadārthaparāmarśaśūnyākārantena parāmarśasya pratiniyatākāratvamāha | vijātīyapadārthākāravyāvṛttyā sajātīyeṣu sarveṣu yadekapratyavamarśajñāna"ntatra sthita" ityarthaḥ | etenāpi sajātīyā'sajātīyāvastuvibhāgabījamuktaṃ | ata evāha | tadityanenaikaḥ parāmarśo gṛhyate'tacchabdena tadviparītaḥ | sa cāsaśca tadatau | tayorhetavas"tadataddhetavaḥ" | tān "vibhaja"te | ekaśākhādimadākāraparāmarśahetūn tadviparītāṃśca pṛthak karoti "svayame"va saṃketāt | "prāgapi" niveditametad | "ekapratyavamarśārthajñānādyekārthasādhanaṃ"1 | 75
ityatrāntare | vyatiriktasyāvyatiriktasya ca sāmānyasya niṣedhānniṣetsyamānatvācca | "bhāvāḥ prakṛtibhedinaḥ" svabhāvenaiva vilakṣaṇāḥ | "jñānādika"mityādiśabdād udakādyāharaṇādikaṃ "kecide"va "kurvanti nānye" || 121 ||

[239,1]

prakṛtyā tadatajjananasvabhāvatvātteṣāṃ | "tān"bhāvā"nayaṃ" pratipattā "svayameva" śabdavyāpāraṃ vinā "vibhajya" vibhāgaṃ kṛtvā "taddhetūnataddhetūṃśca pratyeti" | tena kuta itaretarāśrayatvadoṣaḥ | yo hi taddhetūnataddhetūṃśca bhāvātsvayameva pratipadyate | tasya pratipattustadbuddhiparivartina ityādi karmapadaṃ pratipadyetetyetat kriyāpadāpekṣaṃ | ataddhetubhyastaddhetūn vibhajya sthāpayati yā "buddhiḥ" sā | "tadbuddhistatpariva"rttinastadārūḍhān | vikalpikāyā "dhiyo hetuta"yā "bhāto" bhāsamānāt |

[239,2]

iva śabdasya vakṣyamāṇasya sambandhāddhetutayeveti draṣṭavyaṃ na tu te vikalpapratibhāsino hetavaṃsteṣāṃ bahirasatvāt | kevalampratipattustathādhyavasāyādevamucyate | "aheturūpavikalān bhā"ta ityatrābhisambandhaḥ | "iva" śabdayogaśca pūrvavat | ekākāraparāmarśabuddherye na hetavasteṣāṃ rūpeṇa vikalāniva | dṛśyavikalpayorekīkaraṇād bāhyena sa"haikarūpāni"va bhāta ityatrābhisambandhaḥ | "sva"yaṃ saṃketāduttarakālamapi |
atatkāribhyo "bhedena" tān bhāvān "pratipadyeteti" kṛtvā | "uktiḥ" śabdo "bhede" vijātīyavyāvṛtte svabhāve vikalpena svākārābhedenādhyaste "niyujya"te saṃketyate | "tam"bhedaṃ yathoktaṃ | "tasyāḥ" śruteḥ sakāśād vyavahāre "pratiyatī" pratipadyamānā pari"dhī"rbhrāntyā"ekamvastvivekṣate" | sajātīyavyaktiṣu tamvijātīyavyāvṛttaṃ svabhāvaṃ svākārābhedena pratiyatī dhīrekamiva vastu prekṣata ityarthaḥ |

[239,3]

tataḥ sarveṣvekaparāmarśahetuṣu vṛkṣa iti pratipattirato yaduktaṃ darśanena pratipattau vyaktyantarepi na syāditi tadapāstaṃ |

[239,4]

yaccāpyuktambha ṭṭe na ||

[240,1]

"gośabdānabhidheyatvamaśvādīnāṃ hi te kathaṃ | na dṛṣṭastatra gośabdaḥ saṃketasamaye yadi | ekasmāttarhi te piṇḍādyadanyat sarvamava tat | bhavedapohyamityevaṃ nahi sāmānyavācyateti | "

[240,2]

tadapi nirastaṃ | ekavyaktau gośabdasya saṃkete viṣayasya vyaktyaṃtarenugamāt sa evāyaṃ gauriti pratīteriti | tathāpi |

[240,3]

"teṣā"mityādinā kā ri kārthamāha | "teṣāṃ" vijātīyavastuvivekināmarthānāṃ"prakṛtyā" tathābhūtavikalpakāraṇānāmanvayāditi sambandhaḥ | "prakṛtyā" svabhāvena na punarekasāmānyayogāt | sarve tarhi parāmarśaṃ kasmānna janayantītyāha | "pratyayavaśā"diti | anubhavajñānaṃ pratyayastaddvāreṇa teṣāṃ vikalpajananāt | "tathābhū"tasyaikapratyavamarśātmakasya "vikalpasya kāraṇānāmanvayāt" sadbhāvād | yathaiko vṛkṣabhedaḥ prakṛtyā tathābhūtavikalpahetubhūtastathā dvitīyādirapītyanenākāreṇānvayo na punarekamvastu sāmānyātmakamasti | tasmādanvayāddhetorekakāryavattvenaikādhyavasāyayogyāniti vākyaśeṣaḥ |

[240,4]

"taddraṣṭu"riti vyaktiṣvekakāryakaraṇasya draṣṭu"rbuddhau viparivarttamā"nānārūḍhān |
tasmād draṣṭuriti bhavitavyaṃ | "kartari ce" ti ṣaṣṭhīsamāsapratiṣedhāditi cenna |
śeṣaṣaṣṭhyā vivakṣitatvāt | draṣṭṛśabdasya cātṛnpratyayāntatvāt | tatra tṛnniti ṣaṣṭhī pratiṣedhāt | tacchabdasya dvitīyāntasya "sādhanaṃ kṛte"ti samāsaḥ | anye tu "tatprayojaka"
ityādinirdeśāt pratiṣedhasūtrasyānityatvaṃ jñāpayanti | evamanyeṣvapi nirdeśeṣvevaṃjātīyeṣvevaṃrūpāḥ parihārā vaktavyāḥ | "tajjñānahetutayā" tasya vikalpajñānasya hetutayā | "tadanyavyāvṛttyā ce"tyekākārapratyabhijñānahetubhyo ye'nye tathābhūtavikalpā'hetavaḥ | tebhyo vyāvṛttyā ca | a"tathābhūtāna"pi na hi te vikalpārūḍhāstaddhetavo bahiravidyamānatvāt | ata evāheturūpavikalpatvamapyasatteṣāmavastusattvāt |
ta"thādhyavasitān" | tajjñānahetutayā tadanyavyāvṛttyā cāropitān | anena "bhātohetutayā dhiyaḥ" | aheturūpavikalāniveti vyākhyātaṃ |

[241,1]

"avibhaktabāhyādhyātmikabhedā"nityanenaikarūpānityetad vyācaṣṭe | avibhakto bāhyādhyātmikabhedo yeṣviti vigrahaḥ | dṛśyavikalpayorekīkaraṇena gṛhītānityarthaḥ |
yasmai saṃketaḥ kriyate sa "pratipattā | pratipattimanusṛt"ya | saṃketakāle yādṛśī tasya pratipattiḥ | aheturūpavikalā ekakāryā bhāvā ekarūpā yeṣvayaṃ vṛkṣaśabdaḥ saṃketitasta evāmī | tasmād vṛkṣā ityevamākārā | tāmanusṛtya | tāṃ smṛtvā | vikalpavijñāne sthitassan | tān yathoktān bhāvān "tadvijñānahetūna"tadviparītebhyo bhedena | "ete vṛkṣā iti" vyavahārakālepi vṛkṣaśabdaśravaṇāt kathannāma pra"tipadyetetyanenābhiprāyeṇā"kta"mataddhetubhyo bheda"vyavacchinne svabhāve "vika"lpena viṣayīkṛte ni"yuṅkte"
saṃketasya karttā || 123 ||

[241,2]

nanu vyāvṛttasya svalakṣaṇasya vyavahārakālenugamo nāsti | nāpi vikalpapratibhāsinaḥ sāmānyākārasya svajñānābhinnatvād vikalpāntarenvayosti | nāpi vaktṛsambandhinastasya śrotuḥ śrotṛsambandhino vā vaktuḥ pratītiranyacetodharmatvenātīndriyatvāt | na cāpratipanne samaṃ pratipādyapratipādakābhyāṃ saṃketaḥ sambhavatītyāha | "svapare"tyādi | svasya pratipādakasya parasya ca pratipādyasya "vikalpe"ṣvekakāryakaraṇalakṣaṇena bhrāntinimitte"naikapratibhāsān" bhāvān saṃketaviṣayān"ādarśya" |

[241,3]

etaduktambhavati | yathaikastaimiriko dvicandrandṛṣṭvānyataimirikāyopadiśan svadṛṣṭamevopadiśati na paradṛṣṭamapratyakṣatvāt | atha ca tasyaivambhavatyayameva mayā parasmai pratipādita iti | paropi ca svasantānabhāvinameva dvicandrākārampratiyan ya eva pratipādakena mama pratipāditassa eva mayā pratipanna iti manyate | tadvat pratipādyapratipādakayorbuddhyākārasyādhyavasitabāhyarūpasya bhedepyekatvādhyavasāyāt saṃketakaraṇaṃ vyavahārakāle ca tasyaiva pratītirekatvādhyavasāt | tamityanyavyavacchinnaṃ svabhāva svākāreṇābhinnama"dhyasya pratipadyamānā buddhiḥ | tasyā" iti śruteḥ | "ekavastugrāhiṇīva pratibhāti" |

[241,4]

tena yaducyate bha ṭṭe na ||

[241,5]

"na cānvayavinirmuktā pravṛttiḥ śabdaliṅgayoḥ | tābhyāṃ na vināpohe dhīrna cāsādhāraṇenvayaḥ | apohaścāpyaprasiddho'vyabhicāraḥ kva kathyatāṃ | tasminnavidyamāne ca na tayoḥ syātpramāṇateti | "

[242,1]

apāstaṃ | yata ekasminnanyavyāvṛtte svalakṣaṇe śabdaliṅgābhyāṃ sambandhampratipadyamānopyanyatrāpyevaṃrūpeṣu sambandhaṃ pratipadyata evaikatvādhyavasāyāditi kutonvayarahitatvādidoṣa iti | vastubhūtantu sāmānyamāśritya vṛkṣāvṛkṣavibhāgo na ghaṭate |
tadāha | "na puna"rityādi | "ekamvastu" sāmānyaṃ dṛśyamupalabdhilakṣaṇaprāptantatra svalakṣaṇeṣ"vasti" | yathā vṛkṣabhedebhyo ghaṭādayo bhinnāstathā ghavādayopi |
parasparanteṣām"bhinnānāndarśanepi yasya" sāmānyasya "darśanādarśanābhyāṃ vṛkṣāvṛkṣavibhāgaṃ kurvī"ta yatredaṃ sāmānyaṃ dṛśyate sa vṛkṣo yatra na dṛśyate so'vṛkṣa iti |

[242,2]

kasmānnāstītyāha | "tasye"tyādi | sāmānyasya v"yatiriktasya śākhādipratibhāsā"d vibhāgenāgrahaṇāt | na hi vṛkṣādiṣu dvau pratibhāsāvupalabhyete | ekaḥ śākhādyākāro'paraścāśākhādyākāraḥ | na ca śākhādyākāra eva sāmānyaṃ pratibhāsata iti śakyamvaktuntasya śākhādyākāratvāt | "daṇḍavaddaṇḍinīti" vaidharmyadṛṣṭāntaḥ | yathā"daṇḍini daṇḍasya" bhedena grahaṇaṃ | naivaṃ sāmānyasya | "aparasmā"cchākhādimataḥ "pravibhā" ca sāmānyasya vyaktiṣ"vanupalakṣaṇāt" | svarūpeṇa parasyopalambhanamupalakṣaṇantacca svayamagṛhītasya kathambhavet | anarthāntarasāmānyavādina"stvākṛterekatra" vyaktau "dṛṣṭāyāḥ" svalakṣaṇādavyatirekāttadvadevā"nyatra" vyaktyantare "draṣṭumaśakyatvāt" | tataśca ta"datadvato"riti saṃketakālaparidṛṣṭaikavṛkṣākṛtiryasyāsti sa tadvān |
paścād vyavahārakāle dṛśyamāno vṛkṣabhedaḥ pūrvadṛṣṭavṛkṣākṛtirahito'tadvān | tayoryathākramaṃ "vṛkṣāvṛkṣatve" nyāyaprāptatve sati "vyaktirekai"veti saṃketakāle dṛṣṭaiva "vṛkṣaḥ syā"nna tu vyavahārakāle dṛśyamānā | saṃketakāle dṛṣṭāyā ākṛteranyatrādarśanāt |

[242,3]

anyāpohe śabdārthaparairavyāpitvaṃ coditaṃ tatparijihīrṣavān pūrvapakṣadigmātrantāvat karoti | "bhavatu nā"metyādi | kasmāttatrārthāntaravyavacchedo nāstītyāha | "na hyajñeyami"tyādi | "yata" ityajñeyāt | ajñeyaṃ kasmānnāstīti cedāha | "tata"
ityādi | ajñeyād vijñeyasya "bhedena viṣayīkaraṇama"ṅgīkarttavyamanyavyavacchedavādinā'nyathā kathamajñeyāt jñeyasya vyavacchedaḥ | "tata"ścājñeyāt "jñeyasya" bhedena viṣayīkaraṇe satyeva tasyājñeyābhimatasya jñeyatvāt | na hyaviṣayīkṛtād vyavacchedaḥ śakyo darśayituṃ |
ādiśabdāt sarvasamudāyadvyādiśabdānāṃ grahaṇaṃ |

[243,1]

taduktambha ṭṭo dyo ta ka rā bhyāṃ | anyāpohaśca śabdārtha ityayuktamavyāpakatvāt |
yatra dvairāśyambhavati tatretarapratiṣedhāditaraḥ pratīyate yathā gauriti pade'goḥ pratiṣedhena gauḥ pratīyate |

[243,2]

na punaḥ sarvapada etadasti | na hyasarvannāma kiṃcidasti yatsarvaśabdena vinivarttyeta |
atha manyase ekādyasarvaṃ tat sarvaśabdena nivarttyate | tatra svārthāpavādadoṣaprasaṅgāt | evaṃ hi satyekādivyudāsena pravarttamānaḥ śabdaḥ | aṅgapratiṣedhādaṅgavyatiriktasya cāṅginonabhyupagamādanarthakaḥ syāt | evaṃ sarvasamudāyaśabdā ekadeśapratiṣedharūpeṇa pravarttamānāḥ samudāyivyatiriktasamudāyānabhyupagamādanarthakāḥ prāpnuvanti | dvyādiśabdānāṃ ca samuccayaviṣayatvādekādipratiṣedhe pratiṣidhyamānānāmasamuccayatvāt | dvyādiśabdānāmanarthakatvamiti |

[243,3]

"naiṣa doṣa" ityācāryaḥ | yasmādākāṃkṣāvatīṃ "buddhiṃ kutaścinnivarttya" tasyā "buddheḥ kvaci"dviniyate'rthe "niveśanāyā"kāṅkṣāvataḥ puṃsaḥ kaści"cchabdaḥ prayujya"te pratipādayitrā | "kvacinniveśanā"yetyanenānvaya uktaḥ | kutaścidvinivarttyetyanena vyatirekaḥ |

[243,4]

kiṅkāraṇaṃ kutaścinnivarttya kvacinniveśyate śabda ityata āha | "tadartha"syetyādi |
śabdārthasyā"vadhāraṇāt | anyathā" yadi tena śabdena na kaścidartho vyavacchidyeta "vyarthaḥ"
śabda"prayogaḥ syāt" | yata eva"ntasmājjjñeyādipade"ṣvityādiśabdāt sarvaviśvādipa deṣu | kimviśiṣṭeṣu | "vyavahāropanīte"ṣu | vidhipratiṣedhalakṣaṇaḥ śābdo vyavahārastadarthamupanīteṣu | laukikaprayogastheṣviti yāvat | teṣu vyavahārāṅgeṣu yathākathaṃcid "vyavacchedyosti kaś"cit |

[244,1]

etaduktambhavati | yatparaśca śabdaḥ sa śabdārtha iti vidhāyakasyāpi vākyasya vyavacchedaparatvād vyavacchedopi śabdārtha ucyate iti na kācit kṣatiḥ |

[244,2]

"śabdaṃ hītyā"dinā vyācaṣṭe | "sarvaḥ" pumān laukikaḥ parīkṣako vā kasmānnātivarttata ityāha | "tasye"tyādi | "tasya" śabdasya "pravṛttinivṛttiphalatvāditi" kutaścinnivarttya kvacit pravṛttyarthatvādityarthaḥ | itarathā śabdaprayogo viphalaḥ syāt | tadāha | "yadī"tyādi | "aya"mvaktā "kasyacit" pratipādyasya "kutaś"cidanabhimatā"nna nivarttayed buddhimanivarttyā"bhimate ca kvacinna pravarttayet tadā "yathābhūtānujñānā"diti śabdaprayogāt pūrvaṃ pratipatturyathā saṃpramugdharūporthastathābhūtasya śabdenānanujñānāt | yathākathaṃcid yādṛśasya tādṛśasyānujñānādityarthaḥ | "sarvavyavahāreṣu na kiṃci"dvacanaṃ v"yavaharedu"ccārayet | kiṅkāraṇaṃ | śabda"vyavahārasyāvadhāraṇanāntarīyakatvā"t |

[244,3]

etadeva sādhayannāha | "yathe"tyādi | "atra hyudakamānaye" tyukte śrotuḥ karaṇaviśeṣe'"vaśyamākāṃkṣā" bhavati tatra ca niyamārthaṃ "ghaṭene"tyucyate | soyaṃ ghaṭo neti śabdaḥ svārthābhidhānapurassarameva karaṇāntaravyavacchedākṣepāt phalavān bhavatyanyathā satyapi ghaṭaśabdaprayoge yadi "nāñjalinā" ta"thānyenā"pi karaṇenodakānayanaṃ "yathākathaṃcidi"ti | alpapramāṇaṃ bahupramāṇaṃ vā jalānayana"mabhipre"tamityarthaḥ | udakaśabdopi karmāntaravyavacchedena yadi viśiṣṭe karmaṇi na pravarttakastadā tasyāpi prayogonarthaka ityāha | "tathe"tyādi | "ānaye"tyeva "kevalamvacanaṃ syāt" | kiṃbhūtama"nākṣiptakaraṇakarmakaṃ" |
anākṣiptaviśeṣaṇānāśritaṃ karaṇaṃ ghaṭākhyaṃ karma codanākhyaṃ yasminnānayetyetāvati vacane tattathoktaṃ | tathānayetyasmin vyāpārebhimukhībhūtaḥ pumān | ānayetyanena yadyānayanādanyasmād vyāpārānna vyavacchidyeta tadā'nayetyapi na vācyaṃ syāt |

[245,1]

etadevāha | "evamānayana"mityādi | "anyadvā kiñcidanuṣṭhānami"ti | ānayanādanyat | kim | bhojanādyanuṣṭhānaṃ | "ananuṣṭhānaṃ" ceti vyāpārākaraṇamanānayanaṃ ca"yadyabhimataṃ syātadā" kriyāpa"damānayetyapi na brūyāt" | nayanamanyadveti kvacit pustake pāṭhaḥ "satva"yuktaḥ | ānayanaśabdasya prakrāntatvāt | tasmād vyavahāropanītānāṃ ghaṭādiśabdānāmasti "vyavacchedyo" yathā teṣā"ntathā vyavahāropanītānāṃ jñeyādiśabdānāṃ" kenacid vyavacchedyenājñeyādinā |

[245,2]

"ananyāśaṅkāyāmi"tyajñeyatvāderāśaṅkā'nyāśaṅkā | tadabhāvonanyā śaṃkā |
asatyāmajñeyatvādyāśaṅkāyāmityarthaḥ | tathā hyanityādirūpeṇājñeyaḥ śabda ityāśaṃkāyāmidaṃ prayujyate'nityādinākāreṇa jñeya iti | tatrānityādyākāreṇa yadajñeyatvamāśaṃkitaṃ tadeva vyavacchidyate | evaṃ jñeyāssarvapadārthāssarvajñajñānasyetyatrāpi sa rva jña jñānāpekṣayā yadajñeyatvamāśaṃkitantadeva vyavacchedyaṃ | tathā kaścidāha | nirupākhyānāmabhāvāttatra jñānasya vṛttirnāsti tasmādajñeyāsta iti | atrāpyajñeyatvamāropitantadeva vyavacchedyaṃ | sarvābhāvo na bhavatītyevamabhāvasyāpi viṣayīkaraṇāt |
evamanyatrāpi jñeyaśabdaprayoge vācyaṃ | tathā prameyaśabde | tathā "kṣaṇikāssarve saṃskārā"
ityatrāpi sarvasya dīpādereva kṣaṇikatvaṃ kaiścit kalpitanna sarvasya | tadvyavacchedena sarvasaṃskārāṇāmanityatvaṃ | evaṃ kaścidāgataḥ kimvā sarva evetyāśaṅkāyāṃ sarvo grāma āgataḥ | iti kasyacideva yadāgamanamāśaṃkitantadeva vyavacchedyaṃ | tathā samudāyālambanāḥ pañca vijñānakāyā iti caikadeśālambanā ityekadeśālambanatvaṃ niṣidhyate |
evamanyeṣvapi dvyādiśabdeṣu vyavahāropanīteṣu prakaraṇavaśād yathāyogaṃ vyavacchedo vaktavyaḥ |

[245,3]

ayamatra samudāyārthaḥ | na vastubhūtaṃ pratiyoginambhinnabuddhigrāhyaṃ rāśidvaye'vasthāpyā'nyāpohaḥ śabdena codyata ityucyate | kintu yaḥ śrotrā tathābhūtepyatathābhūta ākāra āropyate sopi vyavacchedya eva śabdeneti |

[245,4]

etadeva sphuṭayannāha | "tatra hītyā"di | "yadeva mūḍhama"teḥ pratipādyasyā"śaṃkāsthā"namāśaṃkāviṣayaḥ | "tade"va jñeyādiśabdānāṃ "nivarttyaṃ" | śrotrā naiva kaścidāśaṅkita iti cedāha | "anāśaṅkamāno ve"tyādi | yadyasau na kiñciṃdāśaṅkate | yathābhūtaniścayavān tadā parasmād vaktuḥ "kimupadeśamapekṣa"te | naivetyabhiprāyaḥ | ākāṃkṣāpanayanaṃ "śrotṛsaṃskā"rastad yatra vacane "nā"sti tadā śrotṛsaṃskāraṃ tathā"bhūtaṃ ca vacanaṃ kurvāṇo vaktā kathaṃ nonmataḥ syā"t | "tas"mād vaktā śroturākāṃkṣāvataḥ saṃskāramevādhitsamānaḥ śabdaṃ prayuṃkte | kiṃ kāraṇaṃ | "tatsaṃskārāyai"va śrotṛsaṃskārāyaiva"śabdānāṃ kṛtasaṃketa"tvāt |

[246,1]

bhavatu nāma vākyasthānāṃ vyavahārārthamupanītānāṃ jñeyādiśabdānāṃ yathoktaṃ vyavacchedyaṃ | ye tvavyavahāropanītāḥ kevalā eva jñeyādiśabdāsteṣu kathaṃ | na hi tatra pratipatturāśaṅkāsthānamastītyata āha | "avyavahāropanītāśce"tyādi | vā kyeṣvanantarbhūto vācakaḥ śabdo nāstītyarthaḥ | yato vaktā phalārthī prathamantāvadimamarthamviśiṣṭakriyāsambaddhamanena śabdenāsmai pratipādayāmītyabhiprāyeṇa "devadatta gāmānaye" tyevaṃ prayuṃkte | tena kriyānvitānāmeva padārthānāmabhidhānaṃ | na tva bhihitānāmpadārthānāmpaścādanvayaḥ | gāmityādau karmādivibhakteranutpādaprasaṃgāt | tasmād vākyasthānāmeva prayogaḥ | tadevāha | "vākyagatasyetyā"di | tasyai"vārtha"pratipādakatvāditi bhāvaḥ |

[246,2]

ye tu vai yā ka ra ṇaiḥ sarvaviśvetyādigaṇeṣu paṭhyante | prakṛtipratyayavibhāgena vā saṃskriyante | tathā ni ru kta kāraiḥ | tepi rekhāgavayasthānīyā vākyasthānāmeva pratipattyupāyā draṣṭavyā na tu teṣāṃ laukikaḥ kaścidarthosti | tasmāt vākyasthānāmeva padānāmarthavattā | tatraiva cāvasthitānāmarthacintā kriyate | tadāha | "kva punari"tyādi | "eta" iti ye vākyasthāḥ "prayogaviṣayacintāyāṃ" pravarttamānāyā"manyāpo"haḥ śabdārtha"ucyate" | anyo'pohyate'neneti kṛtvā | ye tvaprayogasthā jñeyādiśabdāsteṣāmarthāsambhavāccintaiva nāstītyāha | "anirdiṣṭaprayo"gamityādi | nirdiṣṭa upāttastathā cāsau prayogaśceti karmadhārayaḥ | paścānnañā sahābhāvārthe'vyayaṃ vibhaktītyādinā'vyayībhāvaḥ | tataśca saptamyā"stṛtīyā saptamyorbahula(paā.2.4.84)mi"tyambhāvaḥ | upāttaprayogābhāve sati vākyenupanītasya kevalasya "jñeyaśabdasya kortha" iti "praśna" ityarthaḥ | kriyāviśeṣaṇametadityapare | praśnakriyā hi viśeṣyā | kriyāviśeṣaṇānāñca karmatvamiti | atra ca yadi karmmadhārayasamāsastasya svapadārthavṛttitvātkathantena praśnakriyāviśeṣiteti vaktavyaṃ |

[247,1]

athānirdiṣṭaḥ prayogo yasmin jñeyaśabda iti bahubrīhistadāpi śabdo viśeṣito na kriyā | yadā tvevamvigraho'nirdiṣṭaḥ prayogo yasmin praśna iti tadā bhavati kriyāviśeṣāt tadāpi praśnaśabdasāmānādhikaraṇyāt saptamyeva yuktā'nirdiṣṭaprayoge praśna iti | kiṅkāraṇaṃ kevalasya jñeyaśabdasyārtho neti cedāha | "tata" iti | tato jñeyaśabdāt "kvaci"d "api na" | vidhipratiṣedhaphale vyavahāre ca kevalasya jñeyaśabdasya prayogābhāvāt kutorthapratipattiḥ | yadādiśabdo'nityādirūpeṇa kiṃ jñeyo bhavatyathājñeya ityevaṃ prakrānte jñeya iti kevalaḥ prayujyate | tadāpi yārthapratipattiḥ sā prakṛtaṃ śabdādapadamapekṣya bhavantī vākyādeva jāyate | padāntarasahitasya padasya vākyatvāt | tasmānnāsti padāntaranirapekṣāt padārthapratipattiḥ |
yathā jñeyādipadānāṃ kevalānāṃ na kiṃcidvācyaṃ "tathā ghaṭādiśabdānāmapi kevalānāṃ" |

[247,2]

nanu ca kiṃ ghaṭenodakamānayāmyathāñjalineti prastāve | ghaṭeneti prayuṃkte |
tatra ca yaḥ prakaraṇaṃ na jñātavān tasyāpi pratipatturghaṭeneti kevalaśabdaśravaṇād ghaṭākārā pratipattirutpadyata eveti kathamucyate kevalācchabdāt na pratipattirityāha | "yāpī"tyādi | aparisamāptaḥ sa jijñāsitortho yasyāṃ pratipattau sā"'parisamāptatadarthā" | kathamaparisamāptatadarthatetyāha | "dṛṣṭaprayogānusāreṇe"ti | yāvatsu nayanānayanādikriyācodanāpravṛtteṣu | tena ghaṭaśabdasya "prayogo dṛṣṭastadanusāreṇa" tāvatsu pūrvavākyeṣvākāṃkṣāvatī pratītirbhavati kimayamartho vivakṣitaḥ kimvāyamityevaṃ"sākāṃkṣatvādu"paplavamānaṃ rūpatvenāsamāptārthā viplavabhrāntireva | etatkathayati |
naiva kevalaśabdamātraśravaṇādarthapratipattirasti kintu vākyeṣūpalabdhasyārthavataḥ padasya sādṛśyenopahṛtabuddheḥ kevalaśabdaśravaṇādarthapratipattyabhimāna iti | yathā dṛṣṭaprayogānusāreṇa kevala"ghaṭādipadaśravaṇādartha"pratipatti"rviplavastādṛśo jñeyādiśabdeṣvapi |
yathādarśanaṃ" | yathāprayogopalambhaṃ | yāvatsu vākyeṣu jñeyaśabdaḥ prayujyamāno dṛṣṭastadanusāreṇa kevalajñeyaśabdaśravaṇāda"styevā"rthapratipattiviplavaḥ | anena sarvathā ghaṭādiśabdairjñeyādiśabdānāntulyatāmāha |

[247,3]

yaccāpyuktam | "ekādivyudāsena pravarttamānaḥ sarvaśabdāṅge pratiṣedhādaṅgavyatiriktasya cāṅginonabhyupagamādanarthakaḥ syādi" ti |

[248,1]

tadayuktaṃ | yatonya evaikādibuddhiviṣayābhāvā anye ca samudāyādibuddhiviṣayāḥ pratibhāsante | ye ca viśiṣṭāvasthāḥ samudāyādibuddhiviṣayāsta evāṅgina ucyantenyasyāṅgino niṣedhāt | yādṛgbhūtāśca te pareṇa samudāyādidharmārambhakā iṣyante tādṛgbhūtā evāsmābhiḥ samudāyabuddhijanakatvena tadālambanā iṣyante virodhābhāvāt | tena sarvasamudāyadvitvādiśabdānāmekādiniṣedho ghaṭata eva |

[248,2]

"tasmā"dityādi | yataḥ sarvaṃ vākyaṃ sāvadhāraṇamvākyasthānāmeva padānāmarthavattā | "tasmā"t "sarvaśabdaprayo"ga ityupasaṃhāraḥ | "tatsāphalyāt" tasya śabdaprayogasya sāphalyāt | evaṃ sarvaśabdānāṃ yathoktavidhinā'nyāpohe vācye |

[248,3]

yaduktambha ṭṭo dyo ta ka rā bhyāṃ |

[248,4]

"anyāpohaśca kimvācyaḥ kimvā'vācyoyamiṣyate | vācyopi vidhirūpeṇa yadi vānyaniṣedhataḥ || vidhyātmanāsya vācyatve tyājyamekāntadarśanaṃ | sarvatrānyaniṣedhoyaṃ śabdārtha iti varṇṇitaṃ || anapohavyudāsena yadyapohobhidhīyate | tatra tatraivamicchāyāmanavasthā bhavettava || athāpyavācya evāyamanyāpohastvayeṣyate | tenānyāpohakṛcchabda iti bādhyeta te vacaḥ || yasmād yeṣveva śabdeṣu nañ yogasteṣu kevalaḥ | bhavedanyanivṛttyaṃśassvātmaivānyatra gamyata iti || "

[248,5]

tadayuktaṃ | vidheḥ śabdārthasyārthādanyaniṣedhasyābhyupagamāt |

[248,6]

yadi tarhi vidhireva śabdārthorthādanyaniṣedhaḥ | kathantahyācārya di ṅ nā ge na"śabdorthāntaravyāvṛttiviśiṣṭāneva bhāvānāhe"tyādyuktaṃ |

[248,7]

na virudhyata ityata āha | "niveśanaṃ ce"tyādi | anena caitaddarśayati | saṃketepi tāvad vidhirūpeṇa śabdaḥ pravarttate kiṃ punarvyavahāra iti | "yo" vṛkṣārtho "yasmā"davṛkṣād ghaṭāde"rbhidya"te "vinivarttyeta" sa vṛkṣantyaktvetyarthaḥ | "niveśanaṃ" saṃketakaraṇaṃ vakṣaśabdasya draṣṭavyaṃ | "tamvinivṛtt"yetyanenāvṛkṣe vṛkṣaśabdo na saṃketyata ityuktambhavati | kva punastanniveśanamityāha | "bhede bhidyamānānāṃ" vṛkṣāṇāṃ yastadbhedastasmādavṛkṣād bhedaḥ | avṛkṣād bhinnaḥ svabhāvaḥ | yathaiva hyeko vṛkṣaviśeṣastasmād vṛkṣād bhinnastathā sarve vṛkṣabhedāḥ |

[249,1]

tatasteṣvasau tadbhedo vikalpabuddhyā sarveṣvekatvenāropyata iti samānākārabhāsī bhavati | tasmin "samānākārabhāsini" tadbhede bhinnasvabhāve niveśanaṃ śabdasya |
sa "cāyamiti" caśabdovadhāraṇārthaḥ | sa evāyamvikalpapratibhāsyākāro bāhyābhinnaḥ |

[249,2]

yadvā sa eva tadbhedo'vṛkṣād bhinnasvabhāvalakṣaṇaḥ prokta ācārya di ṅ nā ge na |
kathaṃ "prokta" ityāha | "anyavyāvṛttyā gamyate tasya vastunaḥ kaścid bhā"ga ityanena |
asya cārthamvṛttau vyaktīkariṣyāmaḥ |

[249,3]

nanvanyavyāvṛttyā viśiṣṭo vastubhāgaḥ paramārthata eva kasmānna gṛhyata ityāha | "rūpaṃ svabhāvo nāsyāpi" bhedasya "kiñcana" nivṛttirūpasya bhedasyāsattvāt | vikalpapratibhāsinaśca buddhivibhramāt |

[249,4]

yadi bhedasya na rūpaṃ kiñcana kathantarhi śabdonyavyāvṛttiviśiṣṭāneva bhāvānāhetyucyata ityata āha | "tadgatāvi"tyādi | tasya yathoktasya bhedasya vijātīyavyāvṛttasya svabhāvasya vidhirūpeṇa gatāveva "śabdebhyo gamyatenyanivarttanaṃ" || 127 |

[249,5]

tathā hi vṛkṣa ityukte'rthādavṛkṣanivarttanaṃ pratīyate | etāvanmātreṇa cānyavyāvṛttiviśiṣṭatvamuktaṃ | na tu paramārthato viśeṣaṇaviśeṣyabhāvaḥ | tadāha | "netyā"di | "tatre"tyanyāpohe śabdārthe ā cā rya granthe vā | "kaści"t "para" ityanyasmād vyāvṛttorthaḥ | "kenaci"danyavyāvṛttilakṣaṇena "viśiṣṭo na gamyata" iti |

[249,6]

tena yaducyate bha ṭṭe na |

[249,7]

"na cāsādhāraṇamvastu gamyate'pohavattayā | kathaṃ vā parikalpyeta sambandho vastvavastunoḥ || svarūpasattvamātreṇa na syāt kiñcidviśeṣaṇaṃ | svabuddhyā rajyate yena viśeṣyantadviśeṣaṇaṃ || na cāpyaśvādiśabdebhyo jāyate'pohabodhanaṃ | viśeṣyabuddhiriṣṭeha na cājñātaviśeṣaṇā || na cānyarūpamanyādṛk kuryājjñānaviśeṣaṇaṃ | kathaṃ cānyādṛśe jñāne taducyeta viśeṣaṇaṃ | abhāvagamyarūpe ca na viśeṣyesti vastutā | viśeṣitamapohena vastu vācyaṃ na testyata ||"

[250,1]

ityapāstaṃ |

[250,2]

nanvekasya śabdasya kathaṃ vidhipratiṣedhalakṣaṇaṃ vyāpāradvayam | āha |

[250,3]

"na cāpi śabdo dvayakṛ"t | svārthābhidhānamanyavyāvarttanaṃ ca dvayaṃ karoti |
kiṅkāraṇam | "anyonyābhāva iti" | itiśabdo hetau | yasmādavṛkṣabhedābhāvo vṛkṣārthastadabhāvaścāvṛkṣārtha itaretarābhāvatvena | tasmād vṛkṣaśabdād vṛkṣārthapratipattyaivārthād avṛkṣanivṛttipratipattirapi bhavatīti na dvau vyāpārau sākṣācchabdasya | tena | "yadi gaurityayaṃ śabdaḥ samarthonyanivarttane | janako gavi gobuddhermṛgyatāmaparo dhvaniḥ || na ca jñānaphalāḥ śabdā na caikasya phaladvayaṃ | apavādavidhijñānaṃ phalamekasya vaḥ katham | "
iti nirastaṃ |

[250,4]

yadi śabdavācyo bhedassarvatrānuyāyī tadeva tarhi pāramārthikaṃ sāmānyambhaviṣyatītyata āha | "asāvi"ti śabdaviṣayonuyāyī bhedaḥ "arūpo" niḥsvabhāvaḥ | tasminnarūpe dṛśyavikalpayorekīkṛtya vaktṛśrotrorya"drūpavattvena darśanantadbuddhiviplavo" bhrāntirityarthaḥ |

[250,5]

"niveśyamāna" ityādinā vyācaṣṭe | yasmād bhidyate "vṛkṣādikorthastannivarttya"tattyaktvā niveśyata iti sambandhaḥ | kutretyāha | "bhidyamānānā"mityādi | etacca kā ri kā vyākhyāne vibhaktārtha | "ākṣiptā" tadanyavyā"vṛtti"ryena śabdeneti vigrahaḥ | sa eva cāyaṃ "samānarūpapratibhāsī bhedo nirddiṣṭa" ācārya di ṅ nā ge na |
kathamityāha | "arthāntaravyāvṛttyā tasya vastunaḥ kaścid bhāgo gamyata iti | tathā śabdorthāntaranivṛttiviśiṣṭāneva bhāvānāhetyā"dinā | ādigrahaṇācchabdārthāntarāpohaṃ kurvatī śrutirabhidhatta ityādi parigrahaḥ |

[251,1]

"sa hī"tyādyasyaiva samarthanaṃ | "sa hi" vṛkṣaśabdasta"mbheda"mavṛkṣavyāvṛttaṃ svabhāvaṃ "katha"yannārthāntarasyāvṛkṣārthasya "vyavacchedamākṣipanneva varttate" | kiṃ kāraṇam | "ekagatabheda"syetyādi | yathā hi vṛkṣabhedā eva khadirādayaḥ svabhāvenaivāvṛkṣebhyo bhinnā evamavṛkṣā api vṛkṣebhyaḥ bhedasya dviṣṭhatvāt | tatra vṛkṣaśabdenaikagatasya vṛkṣārthagatasya"bhedasya" bhinnasya svabhāvasyaikākārapratibhāsino yā "codanā tasyāstadanyavyāvṛtti nāntarīyakatvāt" | tasmād vṛkṣārthādanyasyāvṛkṣasya yā vyāvṛttistannāntarīyakatvāt | evaṃ hyavṛkṣād vyāvṛttarūpo vṛkṣārtho'bhihitaḥ syād yadyavṛkṣārthasya tatra nivṛttirgamyeta | "sa evā"nyasmād bhidyamānasya vikalpabuddhipratibhāsī "bhedo"
bhinnaḥ svabhāvaḥ | "tadvyāvṛtt"yā'rthāntaravyāvṛttyā yathoktanyāyenārthād gamyamānayā | "gato ca" buddho "bhā"go vastuna ityukta ityadhyāhāraḥ | vyāvṛttavastudarśanadvārāyātatvād vasturūpatvenādhyavasāyācca vastubhāgo gata ityucyata ityabhiprāyaḥ |

[251,2]

etaduktambhavati | atatparāmarśajananebhyo vyāvṛttarūpantatparāmarśajananeṣvāropitaikatvaṃ vikalpabuddhipratibhāsanamevākāramavibhaktabāhyādhyātmikabhedaṃ śabdaḥ pratipādayati śābde jñāne tasyaiva pratibhāsanāt | tañca pratipādayannanyavyāvṛttimarthādākṣipati | atonenābhiprāyeṇoktamā cā rye ṇānyavyāvṛttyā gamyate tasya vastunaḥ kaścid bhāga iti | na punaranyavyāvṛttyā śabdārthabhūtayā viśeṣaṇarūpayā bāhyasya vastunaḥ kaścid bhāgo gṛhyate'nyavyāvṛtterevābhāvāditi | evantāvadanyavyāvṛttyā gamyate tasya vastunaḥ kaścid bhāga ityetatsamarthitaṃ |

[251,3]

adhunā śabdārthāntaranivṛttiviśiṣṭāneva bhāvānāhetyetatsamarthayannāha | "tadgate"rityādi | "tadgate"ranyanivṛttigates"tadupādhitvāda"sti bhedopādhitvāt | sa eva"bhedastadviśiṣṭo gata ityucya"te | ā cā rye ṇeti |

[252,1]

yadvā | tasya yathoktasya vastubhedasya śabdād "gateḥ" pratipatteḥ sāvadhāraṇatvena"tadupādhitvāt" | sā tadanyanivṛttirupādhirarthākṣepād yasyāstadgateḥ sā tathoktā |
tadanyanivṛttināntarīyakatvameva tadupādhitvaṃ |

[252,2]

etaduktambhavati | yārthāntaravyāvṛttirarthād gamyate tannāntarīyakatvātsa eva bhedaḥ śabdād gamyamānonyavyāvṛttyā viśiṣṭo gata ityucyata ā cā rye ṇeti |

[252,3]

nanva"rthāntaravyāvṛttiḥ" śabdapravṛttinimittabhūtā | "yayā viśiṣṭā" bāhyā arthā gavādi"śabdaiścodyante" apratīteḥ | "daṇḍiva"diti vaidharmyadṛṣṭāntaḥ | yathā daṃṇḍadvāreṇa tadvān daṇḍītyucyate | naivaṃ vyāvṛttidvāreṇa vyāvṛttimāniti | kasmād vyāvṛttirarthāntarabhūtā netyāha | "dvayorhī"tyādi | yasmād dvayorvṛkṣāvṛkṣayoḥ paraspara"mbhidyamānayo"ryo "bheda"stasyo"bhayagatatvā"t | vṛkṣāvṛkṣagatatvād vṛkṣāvṛkṣabhinnasvabhāvatvādityarthaḥ | tenai"kagatabhedābhidhānepi" | avṛkṣāpekṣayā vṛkṣagato yo bhedaḥ | bhinnaḥ svabhāvastasya śabdenābhidhānepi "nāntarīyakastadanyākṣepo bhavati" | avṛkṣāpekṣayā vṛkṣagatasya bhedasyāvṛkṣanivṛttilakṣaṇasya vṛkṣāpakṣayāpyavṛkṣagatasya vṛkṣanivṛttilakṣaṇasyākṣepo bhavati | "iti"śabdo hetau | asmāddhetostadupādhitvāt tadviśiṣṭo gata ityuktamityadhyāhāraḥ | "na tayo"rityekagatasya bhedasya tadanyavyāvṛteśca na"viśeṣaṇaviśeṣyabhāvaḥ" |

[252,4]

kaḥ punarayamekagato bhedaḥ kā ca tadanyavyāvṛttiryenānyavyāvṛttināntarīyakasyaikagatabhedasya śabdāt pratyayo bhavatīti cet |

[252,5]

ucyate | vṛkṣaśabdavācyastāvad vikalpabuddhipratibhāsī śākhādimadākāraḥ sarva vṛkṣeṣvabhinnarūpa ivātadrūpebhyo bhinna iva bhāsamāna eva gato bhedo bhinnaḥ svabhāva ityarthaḥ | evaṃ ghaṭādiśabdavācyopyekagato bhedo draṣṭavyaḥ | tambhedaṃ ca pratipādayan śabdo vijātīyanivṛttiṃ prasajyapratiṣedhalakṣaṇāmarthād gamayati sā tadanyavyāvṛttiḥ |

[252,6]

nanu yadyanyavyāvṛttiviśiṣṭo vastubhāgo na gamyate kimarthantarhyanyavyāvṛttiviśiṣṭa ityādyuktamityāha | "ekabhedābhidhāna" ityādi | yaścāyaṃ yathā vibhakta ekagato bhedaḥ sa eva śabdena codyate | tatpratītirevānvayagatiḥ | yā tvarthād"anyavyāvṛttigatiḥ" sā vyatirekagatiḥ | evamanvayavyatirekābhyāṃ śabdorthavān bhavati | "tenānvayavyatirekacodanayā"nvayasya sākṣādarthāttu vyatirekasya codanā draṣṭavyā | tayā codanayā "vyavahārāṅgatāṃ śabdānāṃ darśayannā"cārya di ṅ nā ga āha"tadvyāvṛttyā gamyate vastubhāga" iti | "tathā tadviśiṣṭo ve"tyāha | vyāvṛttiśabdena"vyatireka uktaḥ" | vastubhāgaśabdenānvayaḥ | anenaitadapi vyākhyātaṃ śabdāntarāpohaṃ kurvantī śrutiḥ svārthamabhidhatta ityarthaḥ | tatra yosāvekagato bhedo vikalpabuddhipratibhāsī vyākhyātaḥ sa eva svārthastatrārthāntaravyāvṛttirarthāntarāpohaḥ prasajyapratiṣedhalakṣaṇastaṃ kurvatītyarthād gamayantītyarthaḥ |

[253,1]

yadi cānyanivṛttipurassaraiva vṛkṣādiśabdapravṛttistadānvayavyatirekacodanayetyādivyākhyānaṃ vyarthaṃ syāt |

[253,2]

tasmādvidhireva śabdārthaḥ |

[253,3]

yata evaikabhedābhidhāne'rthādanyavyāvṛttigati"rata eve"tyādi | "svārtha"sya "bhedarūpatvādi"ti | yo vṛkṣaśabdasyārthaḥ śākhādimadākāraḥ | vikalpapratibhāsī sa bhedarūpaḥ |
bhinnasvabhāvo'bhedākāravyāvṛttatvāt svayaṃ | ato bhedarūpasya "svārtha"syā"bhidhānādevārthādanyavyāvṛttigati"revaṃ hyavṛkṣād bhedarūpasyaiva vṛkṣārthasya gatirbhavet |

[253,4]

yadyarthāt tatra vṛkṣanivṛttirbhavatīti | "tasmāt svārthābhidhā"nameva śabdasya vyāpāro"nyavyāvarttana"ntvarthā"diti na śabdasya" vyāpāradvayaṃ |

[253,5]

nanu vidhāyakena vākyenānvayamātrampratipādyate nānyasya vidhānaṃ pratiṣedho vā |
niṣedhakenāpi niṣedhamātrameva kevalaṃ pratīyate nānyasya vidhānaṃ pratiṣedho vetyata āha |

[253,6]

"na hyanva"ya ityādi | pratiniyatasyārthasya vidhānamanvayo yathā vṛkṣaṃcchindhīti |
tatrāvṛkṣasyārthānnivṛttirvyatirekaḥ | sa yatra na vidyate so"vyatire"ka evaṃ bhūto"nvayo na me sti" | kintu sarva eva sa vyatirekaḥ |

[253,7]

tena yaducyate bha ṭṭo dyo ta ka rā bhyāṃ |

[253,8]

"vidhirūpaśca śabdārtho yena nābhyupagamyate | na bhaved vyatirekopi tasya tatpūrvako hyasāviti"

[254,1]

nirastamiṣṭatvāt | ananvayo vānvayarahito vā vyatireko na hīti sambandhaḥ |
tatra viśeṣasya pratiṣedho vyatirekaḥ | tatrārthāccheṣagatiranvayaḥ | "ekān"vaya ityādinaitadeva samarthyate | "ekānvaya"syetyekasya vidhānasya "parihāryābhā"ve vyavacchedyābhāve niṣphalacodanatvāt |

[254,2]

yadi vṛkṣañchindhītyukterthādavṛkṣasya na tatra vyavacchedastadā vṛkṣaśabdaprayogo niṣphalaḥ syāt | yadvā kimvṛkṣañchinadmi utānyamiti śroturjijñāsāyāṃ satyāṃ vṛkṣañchindhītyuktenyaniṣedhaḥ pratīyata evānyathā parihāryābhāve niṣphalamabhidhānaṃ syāt | tathā yadāpyākāṃkṣārahitaḥ śrotā vṛkṣañchindhīti śabdena codyate tadāpi vṛkṣa eva pravarttate nānyatra | vaktā hi vṛkṣa evāyaṃ pravarttate nānyatretyanenābhiprāyeṇa śabdaṃ prayuṅkte | vivakṣānugamanaṃ ca dhvaneḥ | tasmānnāsti vyatirekarahitonvayasta"thaikaparihārasye"tyekapratiṣedhasya pratiṣedhasyaivaikasyetyarthaḥ | "kvaciditi" pratiṣedhena viṣayīkṛte vastuni "sthityabhāve niṣphalacodanatvāt" | tathā hi surāviṣayasya pānasya pratiṣedhe |
yadi surāyā anyatrāpi pānasya nāvasthānaṃ syāt | tadā sarvasmin viṣaye niṣiddhasya pānasya viśeṣe pratiṣedhonarthakaḥ | tatra surā'peyeti surāpānamātrasya pratiṣedhe caritārthatvād vākyasya yadyapyudakādipānaṃ śabdena na vidhīyate | tathāpi surāyā anyatra pānasyāvasthānanna nivāryata ityarthādanvayagatiranyathā surāgrahaṇamanarthakaṃ syāt | yadvā kimudakādivat surā pātavyā kimvā neti praśne surā na pātavyetyukte suraiveti pratīternodakādipānavidhānaṃ prakṛtanniṣedhyate | tena sarvatra vidhipratiṣedharūpasyaiva śabdārthatvaṃ |

[254,3]

kastarhi vidhipratiṣedhaparyudāsavākyānāmbhedaḥ | mahānbhedaḥ | vidhāyakaṃ hi vākyamvidhiṃ prādhānyenābhidhāyānyaniṣedhakamarthāt | niṣedhakaṃ ca niṣedhaṃ prādhānyenābhidhāyārthādanyavidhānamāha | paryudāsapratipādakantu vākyaṃ pratiṣedhapūrvakamanyavidhānaṃ prādhānyenāhetyastyeva viśeṣa iti |

[254,4]

nanu yadyanyanivṛttirarthāt pratīyate saiva tarhi pāramārthikī bhāvānāmasti yayā viśiṣṭā gṛhyanta ityevaṃ kasmānneṣyate | kiṃ punarevantadgatestadupādhitvāt tadviśiṣṭo gata iti vyākhyāyata ityata āha | "sa cāya"mityādi | yo "bhedo"
vyāvṛttilakṣaṇa ācārya di ṅ nā ge na viśeṣaṇatvenābhimataḥ sa cāya"marūpo" niḥsvabhāvaḥ | nāsya vyatiriktamavyatiriktamvā rūpamastīti kṛtvā | kathantarhi bhāvānāṃ vijātīyād bheda iti pratītiriti cedāha | "rūpavattvena" bhāvasambandhitvena tasya bhedasya "kevalandarśana"mpratīti"rviplavo" bhrāntiḥ | kevalamiti tathābhūtabāhyanirapekṣaṃ | kā ri kā yā mapyevaṃ vyākhyānaṃ draṣṭavyaṃ |

[255,1]

nanu yadi rūpavattvena darśanaṃ kathaṃ buddhiviplava ityata āha | "tenai"vetyādi |
rūpavattvena bhāvasambandhitvena yaddarśanambhedasya tenaiv"āparamārtho" na vastubhūto'sattvāt | "asā"viti bhedaḥ prasajyarūpaḥ | "anyathe"tyevamaniṣyamāṇe | "na hi vastunaḥ"
svalakṣaṇasya sambandhinī "vyāvṛttirvastu bhavati" | kiṃ kāraṇaṃ | "bhedosyāsmāditīraṇāt" |

[255,2]

etaduktambhavati | yadi hi sā vastubhūtā syāt tadā vṛkṣebhyo'vṛkṣavyāvṛttirabhinnā bhinnā vā syāt | yadyabhinnā | asmādavṛkṣād vṛkṣasya bheda iti vyatirekapratītirna syāt | palāśāccaikasmādavṛkṣavyāvṛtterabhinnatvāt | dhavādīnāmavṛkṣavyāvṛttirna syāt | palāśavat tatsvabhāvāyā vyāvṛttesteṣvananugamāt | atha palāśād bhinnā sā | tatrāpyavṛkṣavyāvṛtteḥ sakāśāt palāśasya vyāvṛttiḥ syādavṛkṣavyāvṛtteśca vyāvarttamānasya palāśasyāvṛkṣarūpatā syādavṛkṣavat | tataścāsmādavṛkṣādasya vṛkṣasya bheda iti pratītirna syādiṣyate ca | tasmāttadvyāvṛttirna vastu | "bhedosyāsmāditīraṇā"duccāraṇādityarthaḥ | upalakṣaṇaṃ caitat pratīterapi grahaṇaṃ |

[255,3]

"rūpaṃ hītyā"dinā vyācaṣṭe | hi yasmāt | rūpaṃ kimucyate "paramā"rthaḥ | vastusvabhāvaḥ | bhedonyavyāvṛtti"ryadi rūpaṃ syād" yadi svabhāvo bhavet | tadityavṛkṣād vyāvṛttirūpaṃ | "tadrūpami"ti yattadvyāvṛttaṃ palāśasvalakṣaṇaṃ tadātmakaṃ | "atadrūpaṃ" veti tatonyadityarthaḥ | vastunastattvānyattvānatikramādityarthaḥ |

[255,4]

"tādrūpya" ityādinā prathamapakṣe doṣamāha | "tādrūpye" palāśādanyattve yayā vyāvṛttyā sāmānyabhūtayā sarve vṛkṣabhedāḥ vyāvṛttā dṛṣṭāstasyāstādrūpye palāśādananyatvebhyupagamyamāne tadeva palāśasvalakṣaṇameva vyāvṛttiriti kṛtvā palāśa evāvṛkṣād bhinnaḥ prāpnoti "nānyo" dhavādiḥ | "tata" ityavṛkṣād "bhidyeta" | kiṅkāraṇamityāha | "na hī"tyādi | avṛkṣāddhi vyāvṛttiḥ palāśasyaiva rūpaṃ | "na ca tasya rūpamanya"sya dhavādeḥ"syāt" |

[256,1]

"na tade"vetyādinā dvitīyapakṣopanyāsaḥ | "na tadeva" palāśasvalakṣaṇameva "tasya bhedasya rūpaṃ | rūpaṃ ca" svabhāvaścāsau "bheda iṣyate | tatonyadeva" palāśād vyāvṛtti"rūpaṃ syāt" | yadvā rūpaṃ cānyadeva bhedasya syāt | "tataścā"nyattvāt kāraṇāt | "bhāvaḥ" palāśātmakas"tasmāda"vṛkṣavyāvṛttirūpād "vyāvartte"ta | "tataḥ" kāraṇāt | "ūṣmādi"tyavṛkṣāt "tasya" palāśasya "bheda iti na syāt" | yasmād "yat" khalu vastu | "yato bhedo" yadbhedastasmād "vyāvarttate | tattadeva bhavati" | avṛkṣavyāvṛtterbhavati |
avṛkṣavyāvṛtteravṛkṣanivṛttirūpāyā nivarttamānampalāśasvalakṣaṇamavṛkṣamiva syādavṛkṣavat | mā vā bhūd vṛkṣāvṛkṣayorekatvantathāpi "sosya bheda iti ca na syāt" |

[256,2]

yadi cāyamavṛkṣād bhedaḥ palāśādanyaḥ syāttadayamavṛkṣād "bhedo"sya palāśasya"sambandhīti na syāt | na hī"tyādyasyeva samarthanaṃ | "anyaḥ" svatantronyasya "sambandhī bhedo" dharmarūpo "bhavati | sati ve"ti "sambandhit"vebhyupagamyamāne vā | "sambandhaḥ kāryakāraṇabhāvo"ṅgīkarttavyaḥ | bhinnayoḥ kāryakāraṇamantareṇa sambandhāyogāt | tatra vyāvṛttimān kāraṇaṃ vyāvṛttiḥ kāryaṃ | "iti" heto "rūpaṃ" vastvantarameva "tajjanita"ntena vyāvṛttimatā svalakṣaṇena janitaṃ "bheda iti | padā"rthāntarasya nāma kṛtantasmāt kāryatvenābhimatād bhedākhyāt padārthād "aviśeṣāda"nyatrāpi "kāraṇānāṃ" yāni"kāryāṇi" tāni "sarvāṇi vyāvṛttayo" bhedāḥ "syuḥ" | na caivaṃ | tadānyatrāpi bhedābhimate bheda iti vyapadeśo mā bhūt |

[256,3]

atha kāryaṃ bheda iti nocyate kintu bhedaḥ kārya ityucyate | tadāpyāha | "arthāntaratve ca" bhedasyābhyupagamyamāne | "tatopi" vyāvṛttimato"pyasya" bhedasya "bhedosti" |
anyathā bhedasyārthāntaratvameva na syāt | "tata"śca palāśasyāvṛkṣād yo bhedastasya bhedasya palāśād bheda iti kṛtvā "sa bhedo bhedopādhiḥ" sa palāśād "bhedaḥ" |
upādhiviśeṣaṇaṃ yasya bhedasya sa "bhedopādhi"stadbhāvasta"ttvan"ta"smāda"sāvavṛkṣād bhedaḥ palāśasya "na bhedaḥ syāt | dravyāntarava"t | yathā hi dravyāntaraṃ ghaṭādikamapyaghaṭāpekṣayā yo "bheda"sta"dupā"dhitvānna palāśasya bhedastadvat | svatantratvādityabhiprāyaḥ |

[257,1]

nanu yadi nāmaṃ bhedopādhirbhedastathāpi kimiti palāśasya bhedo na bhavatītyata āha | "na hī"tyādi | "ayamata iti viśeṣanirdeśāt" | ayamavṛkṣād bhedaḥ | "ata" ityavṛkṣāt | asyetyetadapekṣaṇīyaṃ | asya palāśasyāyaṃ bhedo'smādavṛkṣādityevaṃ viśeṣanirdeśāt pāratantryeṇa nirdeśāt palāśasya sambandhī bhedo dharmaḥ sidhyati | pāratantryeṇa ca nirdeśo bhedasyābhede sati sidhyati bhedāntarapratikṣepeṇa | na tvarthāntaratve bhedasya | arthāntaratve hi bhedopādhitvād ghaṭavanna palāśasya bhedaḥ syāt | tataścāsmādasya bheda iti viśeṣanirdeśo na syāt | tadevaṃ vyatirekapakṣe'vṛkṣād bhedasyāpi palāśād yo bhedaḥ sopi rūpavāniti tasyāpi svāśrayād bhedena bhavitavyaṃ | tathā ca sarvabhedānāṃ bhinnasvabhāvatayā bhedopādhitvena svayanna rūpabhedateti na kaścid bhedaḥ syāt |

[257,2]

etadevāha | "tataśce"tyādi | "upādhyabhāva" iti vyāvṛttilakṣaṇasya dharmabhūtasyopādherabhāve sarvasya svabhāvāntaratvena dharmitvād "bhedasyaivābhāvaḥ syāt" tasya dharmirūpatvāt |

[257,3]

yopi manyate | yadi rūpavatī vyāvṛttiḥ syāt syāt tattvānyatvapakṣabhāvī doṣo yāvatā nīrūpā sāsti tayā ca bhāvā viśiṣṭā gṛhyanta iti |

[257,4]

tadayuktaṃ | "tadgatāveva śabdebhyo gamyate'nyanivarttanaṃ | na tatra gamyate kaścidviśiṣṭaḥ kenacitparaḥ || pra0 vā0 1 | 128"
iti granthavirodhāt | nīrūpasya cāstitvavirodhācchaśaviṣāṇavat | nīrūpatvādeva ca na tasyāḥ pratyakṣaṃ grāhakaṃ nāpyanumānaṃ | sambandhābhāvāt |

[257,5]

nāpi niyatarūpānyathānupapattyā tatkalpanā sambandhābhāvādeva | svahetubhya eva ca niyatarūpāṇāmutpannatvāditi "sarvabhāvā svabhāvena vyāvṛttibhāgina"1 | 42
ityatrāntare'bhihitatvāt |

[257,6]

nāpi ca sā'pratipannā viśeṣaṇambhavitumarhati | na hi daṇḍāpratītau daṇḍīti pratītirbhavati | nāpi sā kvacidāśritā nīrūpatvāt | na cāsambaddhamviśeṣaṇambhavati |
nāpyanyanivṛttigrahaṇapurassaraṃ vṛkṣādiṣu vṛkṣaśabdaḥ pravarttate'pratītirityuktatvāt |
nivṛtternīrūpatayā'pratipannatvena saṃketasyāpravṛtteśca | kathaṃ śabdaviṣayatvantasmādanubhavadvāreṇa vṛkṣo'yaṃ nāvṛkṣa ityevaṃ niścaya utpadyate | tenānyanivṛttiḥ pratiṣedha vikalpena kalpitā | yathāsaṃketaṃ ca vṛkṣādau śabdaḥ pravarttamānorthādanyanivṛttimākṣiti | anyanivṛttivikalpamākṣipatītyarthaḥ | tenānyanivṛttyā viśiṣṭo | vastubhāgo gamyata ityucyata iti |

[258,1]

yadi vyāvṛttayaḥ sāmānyabhūtā bahirvastutvena neṣyante | nāpi paraparikalpitaṃ sāmānyamevaṃ sati bāhyamvastveva vācyamāpatitaṃ | tatra ca doṣa ityāha | "kathantarhī"ti | "abhinnasya" niraṃśasya "vastunaḥ śabdena coda"ne upalakṣaṇaṃ caitat liṃgena pratipādane | "tasyaivā"bhinnasya vastuna ekasmād bhinnasya puna"ranyato"pi "bhedāt" | tathā hi yena svabhāveṃna na śabdo'kṛtakād bhinnastenaiva mūrttānityatvācca | tasyānaṃśatvāt | "anaṃśasya"
ca vastunaḥ kṛtakaśabdenai"kasyā"kṛtakād "bheda"sya bhinnasya svabhāvasya "codane" | tathā liṃgena pratipādane "sarvabhedagate"ssarvebhyo bhinnasya svabhāvasya pratipatteḥ | "tatrānaṃśe"
vastuni "kathaṃ śabdapramāṇāntarāṇi vyarthāni na syuḥ" | ekena śabdena codane śabdāntarāṇāṃ vaiyarthyaṃ syāt | ekena liṅgena pratipādane pramāṇāntarāṇāṃ vaiyarthyaṃ syāt |

[258,2]

"yasmādi"tyādinā pariharati | tasmād "yo yena dharmeṇa" viśeṣaḥ saṃpratīyata1 | 44 ityādinā prāgevedaṃ codyamparihṛtamadhikavidhānārthantu punarupanyāsaḥ |
artheṣvākārāntarasamāropo"rthaślaṣaḥ" | sa ca pratipattibhedenānekaḥ | "tatre"ti buddhipratibhāsini dharmiṇi bāhyabhinnatayā'khyeyāste | bāhyatayādhyastasyaiva buddhyākārasya śabdavācyatvāt | na punarbāhyambuddhyākāro vā kevalaḥ śabdavācyaḥ svalakṣaṇatvāt | "tatra" dharmiṇi "vidhirūpatayā" svārthapratipattidvāreṇai"kārthaśleṣavicchede"'panayana "eko dhvanirvyāpriyate" || 130 ||

[258,3]

"liṅgaṃ" caikārthaśleṣavicchede vyāpriyate | "tatra" svārthābhidhānadvāreṇa samāropavyavacchede śabdapramāṇāntarāṇāṃ sāphalyamiti yāvat | "na" punarjñānād vyatirikta"mbāhyamvastu" svalakṣaṇaṃ | svalakṣaṇād vā vyatiriktambāhyamvastu sāmānyalakṣaṇamvācyaṃ "kiñva"nāsti | "yasya" vastuno"'bhidhānato'khile" vastusvabhāve "gatirbhavet | " vastuvaśāt | yataśca śabdaḥ svābhidhānadvāreṇa vyavacchedaṃ karoti"tataḥ" kāraṇāt taṃ taṃ vyavacchedaṃ kurva"nnānāphalaḥ śabdo" bhavat"yekādhāraśca" | kathaṃ | "arthakriyāyogyamadhyavasāya" | anarthakriyākāriṇāpi svābhāsamarthakriyākāritvena svalakṣaṇarūpattvenādhyasyetyarthaḥ | "tatrai"veti buddhipratibhāse bāhyatayādhyaste | kiṃbhūte | "taistairbhrāntikāraṇaiḥ saṃsṛṣṭarūpa iva bhā"ti || 131 ||

[259,1]

sadṛśāparotpattyādibhi"rbhrāntihetu"bhirnityādyākāreṇa "saṃsṛṣṭarūpa iva pratibhāsamā"ne | "te"'nityādi"śabdāḥ" ya"thāsaṃke"taṃ yasya yasya samāropasya "vyavacchedārthaṃ" |
svapratibhāse saṃketaḥ kutaḥ | tasya tasya pratiyogino vyavacchedāya "vyāpriyan"te |
saṃketānurūpameva pratipādayannāha | "na cet"yādi | hyarthe caśabdaḥ | yato "yathāsaṃketaṃ""vyāpārastato na hye"kaśabda"sādh"yaṃ "vyavacchedamanyaḥ" śabdaḥ "karo"ti | kiṅkāraṇaṃ | "saṃketapratiniyamā"t | ekaikavyavacchedārthambuddhyākāro'vibhaktabāhyarūpe śabdaniveśanāt | vyavahārakālepi svārthābhidhānadvāreṇa tantameva vyavacchedaṃ pratyāyayatītyarthaḥ |
śabdagrahaṇamupalakṣaṇamevaṃ liṅgamapīti draṣṭavyaṃ |

[259,2]

nanvadhyavasitabāhyarūpatvācchabdārthasya tataśca śabdenanyalakṣaṇasya sarvātmanā viṣayīkaraṇāt kathaṃ na śabdāntarāṇāmvaiyarthyamityāha "na ce"tyādi | avadhāraṇaśca śabdaḥ | "naiva vicchinnaṃ" jñānāṃśād bhinnaṃ "kiñcid vastu" | svalakṣaṇaṃ svalakṣaṇād vyatiriktaṃ sāmānyalakṣaṇamanyanivṛttilakṣaṇaṃ v"ākṣipyate" gṛhyate śabdena liṅgena vā | "yasyābhidhānād vastubalene"ti vastugrahe niraṃśatvād vastunaḥ "sarvathā gatiḥ syāt" |
dharmāṇāntato vyatirekāt | vyatirekepyupādhīnāṃ nānopādhyupakārāṅgaśaktyabhinnātmano graha 1 | 54 ityādinā sarvathāgrahaṇasyoktatvāt | kasmācchabdairvicchinnamvastunākṣipyata ityata āha | śa"bdānā"mityādi |

[259,3]

etaduktambhavati | yato buddhyākāramabāhyambāhyamadhyavasyanti śabdāstatovicchinnavastugrāhakā iva bhavantītyarthaḥ | buddherviplavaśca buddhyākārasya bahīrūpatayā grahaḥ | "tadviṣayatvācchabdānāṃ" | buddhiviplavepi vācya"vastusāmarthyāṃdakhile gatiḥ" |
kinneti cedāha | "tatra cet"yādi | "tatra" buddhiviplave"'vastuni vastusāmarthyābhāvāt" |

[260,1]

yadyapi buddhyākāro jñānasvalakṣaṇatvādvastu | tathāpyasau śabdairvikalpairvā bāhyābhinnatayādhyasto'vastveva | tena śabdo vikalpo vā na svalakṣaṇaviṣayo yathāvadekasyāpi bāhyasya jñānākārasya vā'grahaṇāditi |

[260,2]

yadi buddhiviplavaviṣayā eva sarvaśabdāḥ kathaṃ kṛtakānityādiśabdānāntathābhūte vastunyavyabhicāra ityata āha | "tathābhūte"tyādi | tatastato'kṛtakanityāderbhinnasyārthasyānubhava"dvāreṇe"tyarthaḥ | "ayaṃ vyavahā"ra iti sambandhaḥ | kimbhūtaḥ | "nānaike"tyādi |
nānā ekaśca nānaikaṃ | tacca "dharma"śceti karmadhārayaḥ | tato "bhedābhe"daśabdābhyāntripado dvandvaḥ | nānaikadharma"bhedābhedā" eva buddhau "pratibhāsa"nta iti pratibhāsāsta eva viplavo bhrāntatvāt | "tadanusārī" tenākāreṇa pravṛttaḥ | "iti" hetos"tasya" vyavahārasya "tatpratibandhe"
tamiṃstathābhūte svalakṣaṇe pāramparyeṇotpattipratibandhe sati "tadavyabhicāraḥ" |
vastvavyabhicāraḥ | yathā hi kṛtakādyākārāḥ śabdā viplavāstathāvastūnāmapi kṛtakādirūpeṇa paramārthatovasthānamityanenākāreṇāv"yabhicāro" draṣṭavyaḥ |

[260,3]

etadevāha | "tatopītyā"di | tato buddhiviplavaviṣayācchabdād vyavahārāt parārthānumānalakṣaṇād "vitathādi"ti bhrāntāt | "pravṛttasyānte" pravṛttiparisamāptau"tathābhūta eva" kṛtakādirūpa "eva vastuni" natvakṛtakādirūpe | anenāvyabhicārasvarūpamuktaṃ | "jñānasamvādāt" svalakṣaṇagrāhijñānotpatteḥ śabdasya vā jñānasya samvādāt |

[260,4]

asminnevānyāpohe śabdārthe sāmānādhikaraṇyaṃ sidhyati na tu vastunītyāha | "na punarbhi"nnetyādi | "bhi"nnā "ā"kārā jātiguṇādayaḥ śabdapravṛttinimittabhūtāḥ |
tad"grāhiṇāṃ jñānaśabdānāmekavastuviṣayatvāt" | śabda ekādhāra iti sambandhaḥ |
yadi hi bhinnākāraṃ jñānamekavastuviṣayampravartteta tatastadanusāreṇa śabdopi tathā syāt | tathā ca "nānāpha"laḥ "śabda ekādhā"ra iti bhavetsāmānādhikaraṇyaṃ tacca "nāsti vyāghātāt" | tathā hi nīlotpalaśabdayorekaṃ vā vastuvācyaṃ syādanekamvā | ādye pakṣe ekenaiva śabdena niraṃśasya vastunaḥ sarvātmanābhidhānāt | dvitīyasya śabdasyāpravṛttiḥ syāt pravṛttau vā paryāyateti na nānāphalatvaṃ | dvitīye pakṣa ekādhāratā nāsti | ghaṭapaṭādiśabdavannānāviṣayatvāt |

[261,1]

atha mataṃ | nīlaśabdo nīlaguṇaviśiṣṭandravyamāha | utpalaśabdopyutpalajātiviśiṣṭantadeva dravyamāha | ato viśeṣaṇayorbhedānnānāphalaḥ śabdo viśeṣyābhedādekādhāra iti |

[261,2]

tadapyasat | yato nīlaguṇena viśiṣṭadravyannīlaśabdenābhidhīyamānaṃ sarvātmanābhidhīyate niraṃśatvāt | tataḥ koparo dravyasyotpalajātiviśiṣṭa ātmānabhihitosti yadutpalaśabdenābhidhīyeteti | tathaiva paryāyatā syādatha viśeṣaṇabhedād viśeṣyadravyasya bhedastadāpyekādhāratā na syāt | apohavādinastvayamadoṣa ityāha | "yathāvarṇṇita" ityādi | "buddhipratibhā"sa "āśra"yo yasya śabdārthasya sa tathoktaḥ |

[261,3]

yathā ca na doṣastathā pratipādayannāha | "viccheda"mityādi | eko nīlaśabda"ekaṃ" vyavacchedamanīlavyavacchinnaṃ nīlasvabhāvaṃ "sūcayannanya"manutpalavyavacchinnamutpalasvabhāva"mapratikṣipya varttate" na nirākārotītyarthaḥ || 132 ||

[261,4]

"sa" ityanutpalavyavacchinnaḥ svabhāvaḥ | "tena" nīlaśabdena "vyāp"ta ākrāntaḥ ākṣiptaḥ sannutpalaśabdaprayoge buddhāve"katvena pratibhāsa"te | ekasyaiva dharmiṇaḥ vyavacchedadvayāyātanīlotpaladharmadvayayuktasya vikalpabuddhau pratibhāsanāt | yadā caiva"ntadā sāmānādhikaraṇyaṃ syād buddhyanurodhataḥ" |

[261,5]

etaduktambhavati | nīlaśabdaprayogād buddhipratibhāsī dharmī nīlarūpa eva pratibhāsate | tatrārthādanīlaṃ vyāvarttyate na tvanutpalavyavacchinnaḥ svabhāva utpalaśabdaprayogādapyutpalarūpatayā pratīyamānonutpalaṃ vyāvarttyate na tvanīlavyāvṛttaḥ svabhāvaḥ | śabdadvayaprayoge tu nīlotpaladharmadvayayuktaikadharmipratibhāsinī vikalpabuddhirutpadyate tato nānāphalaḥ śabda ekādhāro bhavatīti bhaved buddhyanurodhena sāmānādhikaraṇyamiti |

[261,6]

tena yadu dyo ta ka re ṇocyate | "yasya cānyāpohaḥ śabdārthastenānīlānutpalavyudāsau kathaṃ samānādhikaraṇāviti vaktavyaṃ | yasya punarvidhīyamānaḥ śabdārthasya jātiguṇaviśiṣṭaṃ nīlotpalaśabdābhyāṃ dravyamabhidhīyate jātiguṇau ca dravye varttete | na punaranīlānutpalavyudāsau | tasmāt samānādhikaraṇārtho nāstī"ti nirastaṃ |
vidhīyamānasya śabdārthasyābhyupagamāt || 133 ||

[262,1]

kiṃ ca punaḥ | "śabdas"ya svārthābhidhānadvāreṇa samāropav"yavacchedakaraṇe"bhyupagamyamāne | yadvā "vyavacchedakaraṇe" vyavacchinnasvabhāvaviṣayīkaraṇe | leśato "vastudharmasya"
vastusvabhāvasya vijātīyavyāvṛttasya "saṃsparśaḥ syāt" prāptilakṣaṇaḥ | kiṃ kāraṇaṃ | "sattya"miti vidyamānaḥ "sa hya"dhyavasīyamānaḥ vyavacchinnaḥ svabhāvaḥ | "tatra" vastunīti kṛtvā "naikavastvabhidhāyini" śabdebhyupagamyamāne vastudharmasya saṃsparśaḥ sāmānyasyaiva vastuno'bhāvāt |

[262,2]

kathamiti cet | "buddhā"vityādi | upalabdhilakṣaṇaprāptasyānupalambhādasattvamiti yāvat | yata evamvastuni śabdārthe doṣa"stena" kāraṇe"nānyāpohaviṣayā" vikalpabuddhipratibhāsaviṣayāḥ "śabdā buddhayaśca" proktā ācārya di ṅ nā ge na | kimbhūtā buddhayaḥ "sāmānyagocarā" vikalpikā ityarthaḥ | buddhīnāmevaitad viśeṣaṇaṃ na tu śabdānānteṣāṃ sāmānyaviṣayavyabhicārāt | kiṅkāraṇaṃ | va"stunyeṣāṃ" śabdānāṃ vikalpānāṃ ca "sambhavā"t |

[262,3]

"yadi hītyā"dinā vyācaṣṭe | "vastveva yadi viṣayīkriyeta" gṛhyeta na tu vidhirūpeṇādhyavasīyeta | "soya"mityanantaroktaḥ "sarvārthānāṃ sarveṇākāre"ṇa vastusāmarthyāt"pratītiprasaṃgaḥ | ādi"śabdād aviśeṣaṇaviśeṣyabhāvapramāṇāntarāpravṛtyādiparigrahaḥ | "praṇetā" ācārya di ṅ nā gaḥ | "etā"viti buddhiśabdau | anyopohyateneneti vikalpākāra ucyate tadviṣayau | tathā bhinnākārābhirbuddhibhirekamvastu yadi viṣayīkriyeta |
tathaiva śabdena cābhidhīyeta | tadā bhinnaphalayoḥ śabdayorekatra dravye vṛttatvāt syāt sāmānādhikaraṇyametattu na sambhavati | tathā hi tacchabdavācyaṃ sāmānyaṃ svalakṣaṇādabhinnaṃ bhinnamvā syāt | tatrādye pakṣe | "ekatvād vasturūpa"sya "bhinnarū"pā sāmānyaviśeṣākārā bhinnā "matiḥ kutaḥ" || 136 ||

[263,1]

svalakṣaṇācca sāmānyasyāvyatireke | śāvaleyātmako bhedo yato bāhuleyātmakād bhedād vyāvarttate | bāhuleye śāvaleyātmakaṃ gotvamanvetītyekasyārthasyaikādhikaraṇāvanvayavyatirekau prāpnutaḥ | taccāyuktamityāha | "anvayavyatirekā"vityādi | "ekortho goca"ro viṣayo yayoranvayavyatirekayostau tathoktau |

[263,2]

"tadeka"mityādinā vyācaṣṭe | ekatvādevā"naṃśa"mekasyāṃśābhāvāt | ākriyata ityākāro buddhipratibhāsaḥ | tasya "bheda"stad"āśrayā"d bhedasya | vastunānātvasya |
yadi bhinnākārābhirbuddhibhirgṛhyeta bhinnaṃ syāt | na caivantasya cābhāvād vastunaḥ |
sāmānyaviśeṣobhayātmakatvād vastuna ekasyāpi bhinnākārabuddhigrāhyatvamiti cedāha | "tadātmanopī"tyādi | svalakṣaṇātmanasta"dekayogakṣematvāt" | svalakṣaṇenaikayogakṣematvāt tadvadevābhinnatvaṃ | "tadi"ti tasmā"dayaṃ" sāmānādhikaraṇyādirna syāditi sambandhaḥ | kiṃ kāraṇam | "anyonyārthaparihāreṇa" parasparārthaparihāreṇa bhinnapravṛttinimittatveneti yāvat | śabdayo"rekaviṣayayo"rekadravyādhārayo"rvṛttyasambhavā"t |

[263,3]

"anvaye"tyādi ślokabhāgaṃ "na ce"tyādinā vyācaṣṭe | ya"daika" eva va"stvātmā" svalakṣaṇaṃ sāmānyaṃ ca tadā śāvaleyasvalakṣaṇasya gotvasāmānyātmakatvāt | "tatrai"va bāhuleye "vṛttiḥ" punaḥ svalakṣaṇātmakatvāt tatrai"vāvṛ"ttistasmin kāle prayuktā | sā"cāyuktā | vyāghātāt" | pramāṇabādhitatvāt | svalakṣaṇādabhinnatvā"nnaiva" sāmānya"manyatra vartta"te | tato naikasyaikatra vṛttyavṛttī iti cedāha | "na cet"yādi | "sāmānyasye"tyādi | tato naikasya vṛttyavṛttī ityabhiprāyaḥ |

[263,4]

"net"yā cā ryaḥ sāmānyaviśeṣayoḥ sāṃ khyādidarśanena "bhedābhāvāt | tadi"tyādyasyaiva samarthanaṃ | "taddhi" vast"vekarūpame"kātmakaṃ sat | "sāmānyamvā bhaved viśeṣo ve"ti |
sāmānyād viśeṣasyāvyatirekāt sāmānyameva syāt | viśeṣa eva vā viśeṣādavyatirekāt sāmānyasya | na tvekaṃ dvirūpaṃ | yato "na hyasa"ti "rūpabhede'yaṃ pravibhāga"
iti sāmānyaṃ viśeṣa iti ca | sati vā pravibhāge sāmānyaviśeṣayo"ravyatireko na syādityuktaṃ prāk | tadi"ti tasmā"dayam"vastvātmā | "avibhāga" ityanaṃśaḥ |

[264,1]

yadi sāmānyameva tadānviyād vyaktyantaraṅgacchet | atha viśeṣātmaka eva |
tadā na vānviyāt | ekasya tu viruddhadharmadvayāsambhava iti yāvat | tadevāha | "na puna"rityādi |

[264,2]

"yopī"ti vai śe ṣi kādiḥ | dravyād "bhinnameva sāmān"yaṃ śabdavācyamāha | vyakteḥ sāmānyān"āmbhe"de'bhyupagamyamāne"'bhedavyavahārāḥ" sāmānādhikaraṇyādivyavahārāḥ"syuranibandhanāḥ | yathāsva"miti | vīpsāyāmavyayībhāvaḥ | tathā hi nīlotpalādi"śabdā yathāsva"nnīlotpalādimparasparabhinnaṃ sāmānyamāhuḥ | yadāpi nīlaśabdo nīlaguṇābhi dhāyīṣyate tadāpi bhinnārthābhidhānamastyeva | "e"ko dharmī "artho" viṣayo yasyā"bu"ddhessā | "ekārthā" cāsau "buddhi"śceti karmadhārayaḥ pumvadbhāvaśca | asyā "āśrayāḥ"
kāraṇaṃ "kathaṃ syuḥ" | tataśca sāmānādhikaraṇyaṃ na syāditi bhāvaḥ |

[264,3]

yadi nīlotpalādiśabdā viśeṣaṇadvayayuktaikadharmiviṣayāṃ buddhiṃ janayeyuḥ | tadaikārthapratipādanena syāt sāmānādhikaraṇyantacca nāsti | vyakterarthāntaraṃ sāmānyantadabhidhāyinaścānākṣepakāstadgatānāṃ bhedānāntadaparityāgena vṛttirākṣepaḥ na tathā |
kasmāt | "nirākāṃkṣatvāt" | yadā vṛkṣaśabdo vṛkṣatvamevābhidhatte | tadā tasya nirviśeṣaṇatvāt tāvataivāsau nirākāṃkṣa iti kathandhavādīnākṣipet | anākṣiptāśca kathaṃ vṛkṣaśabdārthasya bhedā dhavādayo'tadbhedatvācca kathaṃ vṛkṣaḥ śiṃśapeti viśeṣaṇaviśeṣyabhāvaḥ | tadāha | "katha"mityādi | sāmānyaviśiṣṭasya dravyasyābhidhānānnayathokto doṣa iti cenna | uktottaratvāt | viśeṣaṇaviśiṣṭasyāpi dravyasyābhidhāne vastusāmarthyādekasmādapi śabdādakhilagateḥ śabdāntarasya tatrāpravṛttiḥ pravṛttau cāparyāyateti | tadevaṃ vastuśabdārthavādino na kathaṃcitsāmānādhikaraṇyādisambhavaḥ |

[265,1]

sāmānyamapi teṣāṃ na sambhavatītyuktaṃ | tathā hi yadā tāvatsvalakṣaṇādavyatiririktaṃ sāmānyantadā svalakṣaṇavad vyaktyantarānanugamādasāmānyaṃ | vyatirekepi kathamanyasya samānyamatiprasaṅgādityādi prāguktaṃ |

[265,2]

vyāvṛttivādinastvayamadoṣa ityāha | "sarvatre"tyādi | ete doṣā iti sāmānyasāmānādhikaraṇyābhāvādayaḥ | "yathā" hītyādi | "eko" gobhedaḥ śāvaleyasta"smāda"gosvabhāvād bhinnas"tathānyopi" bāhuleyādiḥ | ato vijātīyavyāvṛttaḥ svabhāvaḥ sarvatra tulya iti "bhedasya" vijātīyabhinnasya svabhāvasya vikalpabuddhyā sarvatra svākārābhedenādhyastasyā"sāmānyadoṣo nāsti | pariśiṣṭābhāva" iti sāmānādhikaraṇyādyabhāvaḥ prāgevoktaḥ | "vicchedaṃ sūcayannekamapratikṣipya varttata"1 | 133 ityādinā |

[265,3]

evantāvad vijātīyavyāvṛttaṃ svabhāvaṃ sarvatra buddhyā svākārābhedenādhyastamekaṃ śabdābhidheyaṃ pratipādyādhunā'bhinnākāramantareṇāpyekakāryeṣu bhāveṣvekaḥ śabdo niyujyata ityāha | "api ce"tyādi | "tatkāryaparicodane" ekakāryatāparicodanārthaṃ |
yadvaikakāryāṇāṃ paricodanārthaṃ | "ekakāryeṣu bhede"ṣvekasya bhāvarahiteṣvapi "samā" ekā śrutiḥ | "kṛtā" saṃketitā | "vṛddhai"rvyavahārajñaiḥ | "tatkāryā"ṇāmbhedānāmatatkāryebhyo yā yāvṛttista"nnibandhanā" vijātīyavyāvṛttatayaikakāryeṣvekā śrutirnibadhyata ityarthaḥ || 138 ||

[265,4]

nanu yadi na sāmānye śabdaniveśaḥ svalakṣaṇe tarhi śabdaniveśaḥ syādanyasyābhāvāt | na ca svalakṣaṇaṃ śabdavācyaṃ |

[265,5]

naitadasti | yataḥ pratipādakastāvat trikālasthān bhāvān ekakāryāt saṃketakaraṇābhiprāyeṇa viṣayīkṛtya teṣveva saṃketaṃ karoti vyavahārakāle paricodanārthaṃ | tena yadyapi buddhiparivarttino bhāvāḥ sāmānyarūpāstathāpi teṣveva bahuṣu bahiriva parisphuratsvekaḥ śabdo niveśyate | na tu teṣu sarveṣu bhinnarūpe sāmānye sthite prativyakti bhinneva śrutiḥ kasmānna saṃketitetyāha | "gaurave"tyādi | "gauravād"sāmānyaṃ"aśaktervaiphalyā"cca "bhedākhyāyā" bhinnāyāḥ śruteḥ | yadvā bhedākhyāyā bhedakathanasya | etacca vṛttau spaṣṭayiṣyāmaḥ | "na bhāve" vastubhūte sāmānye samā śrutiḥ kṛtā | kiṃ kāraṇaṃ sarvabhāvānāṃ "svabhāvasya" svarūpasya "vyavasthite"rasāṃkaryāt |

[266,1]

"yadrūpaṃ śāvaleyasye"tyādinā vyavasthitasvabhāvatvamāha | tato nāvyatiriktaṃ sāmānyaṃ | vyatiriktamapi svasmin svabhāvevasthitaṃ tadapi kathaṃ vyaktīnāṃ samānaṃ rūpaṃ | na hyanyenānye samānā ityuktaṃ | sāsnādyākārapratyayasya hetavo'"tatkāryā"stebhyo "vyāvṛtti"rvyāvṛttaḥ svabhāvaḥ | "dvayo"riti śāvaleyabāhuleyayoḥ | tasmādatatkāryavyāvṛttirbhinnānāmapyaviruddheti | saivārthābhedaḥ śabdābhedasya kāraṇameṣṭavyaṃ yato"rthādabhedena vinā śabdābhedo na yujyate" | kathantarhi bahuṣvekā śrutirarthābheda eva pravṛtterityata āha | "tasmādi"tyādi | yāpīya"ntatkāryatai"kakārya"teṣṭā" yasyāḥ paricodanārthambahuṣvekā śrutirityuktaṃ sāpya"tatkāryādeva bhinnatā" draṣṭavyā | bahūnāmatatkāryādeva bhinnaḥ svabhāvo draṣṭavyaḥ |

[266,2]

na tu tatkāryatā nāma sāmānyamasti | vināpi ca sāmānye yathā vilakṣaṇeṣvekaśabdaniveśo na viruddhastathā darśayannāha | "cakṣurādāvi"tyādi | rūpavijñānamekaṃ phalaṃ yasya cakṣurāderitivigrahaḥ | "kvaci"diti yasmin kāle vijñānajananasamarthāste codayitumiṣṭāḥ | athavā kvacit kāle sāṃketikīṃ śrutiṃ kuryāditi sambandhaḥ |
kimarthaṃ kuryādityāha | "aviśeṣeṇa" sāmānyena | "tatkāryasya" cakṣurvijñānaikakāryasya kāraṇakalāpasya parebhyaḥ prakāśana"sambhave sati" | yadā tu cakṣurādīnāmasādhāraṇakāryatvaṃ codyate | tadā naikā śrutisteṣu saṃketyata ityarthaḥ | "sakṛde"kakālaṃ "sarvasya"
kāraṇakalāpasya "pratītyarthaṃ | ṛtepī"tyādi | teṣāṃ cakṣurādīnā"ntadrūpasāmānya"syetyekakāryatvalakṣaṇasya sāmānyasya vyatiriktasyābhāvepītyarthaḥ | sattaivaṃ teṣāṃ sāmānyamiti cenna tasyā aviśeṣāt sarvadā sarvatra cakṣurvijñānaprasaṅgāt | "abhinnamarthamantare"ṇeti sāmānyamvastubhūtamvinā | "bahuṣu" śāvaleyādiṣu | "teṣāmi"ti śāvaleyādibhedānāṃ | yadi teṣāṃ sāmānyaṃ syāttadā tatra sāmānye śabdaniveśāt sarvatra bhede niveśitaḥ syāt | ekantu sāmānyaṃ vinā bahuṣvekaśabdasanniveśo na yuktaḥ | tataścāsau śabdaḥ saṃketyamāna ekatraiva bhede saṃketitaḥ syāt | tathā "caikavṛttere"katra bhede kṛtasanniveśasyānyatra bhede vilakṣaṇe prat"yayājananāt" | dvitīyā govyaktistataḥ śabdād gaurityevaṃ na pratīyeta | tatra pratyāsattinibandhanasya sāmānyasyābhāvāt | svabhāvānugamābhāvepi śāvaleye niveśito'pratyāsanne bāhuleye pratyayaṃ janayiṣyatīti cedāha | "apratyāsattike" cetyādi | "atiprasaṅgāt" | gośabdādaśvepi pratītiḥ syāt | evantāvadekaṃ sāmānyaṃ vinā bahuṣvekaśabdaniveśābhāva uktaḥ |

[267,1]

abhyupagamya vaiphalyamāha | "teṣu ce"tyādi | tathā hi bahuṣvekā śrutirniveśyate'nekavṛttimekamarthaṃ pratipādayituṃ | tāneva vā bhedān asaṃkareṇa | tatrādyasyābhāvamāha | "ekārthaniyogābhāvā"diti | yadyekasminnarthe śabdasya niyogaḥ syāt tadā bhavedekārthapratipādanaṃ | dvitīyābhāvamāha | "bhinne"tyādi | "bhinnasvabhāvānā"masaṃkīrṇṇānāṃ śāvaleyādīnāṃ pratipattaya ityadhyāhāraḥ | "pṛtha"gityekaikasmin bhede | ekasya śabdasya"niyoge" | saṃkete kṛte | paścād vyavahārakāle | "yathācoditānā"mityasaṃkareṇa pratipattyarthaṃ coditānāṃ "vibhāgāparijñānāt" tasmānna teṣu śabdaniyogaḥ phalavān |
evaṃ hi svalakṣaṇeṣu pṛthak pṛthakchabdaniyogaḥ phalavānbhavati |

[267,2]

yadi tasmācchabdādasaṃkareṇa svalakṣaṇāni pratīyeranniti | kriyate ca bahuṣvekaśabdaniyogastasmād vastubhūtena sāmānyena bhāvyamityabhiprāyaḥ |

[267,3]

"tasyāpī"tyā cā ryaḥ | ekamvastu sāmānyamastītyeva kṛtvāntareṇāpi prayojanaṃ | "lokena śabdo niveśanīya" ityeko vikalpaḥ | dvitīyamāha | "tadve"tyādi | taditisāmānyaṃ "vastuśaktyaive"ti | puruṣavyāpāramanapekṣya | ekāṃ "śrutiṃ" dhvanaya"tyutthāpayati |
nāstyeva tad" dvayamapi | antareṇa prayojanaṃ puruṣavyāpārañca prayogābhāvāt | tadeva"kintarhī"tyādināha | kenacitprayojananeti | ebhyaḥ śabdebhyo vyavahāre | tadatatsādhanamarthaṃ jñātvā pratipadyeteti | anena prathamavikalpābhāvamāha |

[268,1]

nirdeśyanta ityanena dvitīyasya | nirdeśyante saṃketyante vyavaharttukāmairityadhyāhāraḥ | "tatrai"tasmin nyāye'"nekaṃ" kāraṇa"mekatra" kārye "upayujyeta" vyāpriyeta | "tadi"tyanekaṃ |
kutaḥ kāraṇakalāpāt tadutpadyata ityeva | "tatrai"tasmin kārye vyavaharttukāmai"ravaśyanta"ccānekaṅkāraṇamatatkāryavyāvṛttilakṣaṇamekakāryatāmāśrityai"kenaiva śabdena codayituṃ yuktaṃ" | anekena codane doṣamāha | "tasyetyā"di | "pṛthak pṛtha"giti bhinnaiḥ śabdaiḥ |
etacca svalakṣaṇaśabdaniveśamabhyupagamyoktam |

[268,2]

etadeva na sambhavatītyāha | "na ce"tyādi | "asya" vastunaḥ | "ananyasādhāraṇaṃ rūpami"ti | nānyasādhāraṇamananyasādhāraṇaṃ svalakṣaṇamityarthaḥ | "nāpyasye"tyanekaśabdaniveśanasya |

[268,3]

"etacca gauravāśaktivaiphalyādi"tyasya yathākramaṃ vivaraṇaṃ | kasmād vaiphalyamiti cedāha | "kevaṃla"mityādi | "anena" prayoktrā tatraitasmin kārye | "terthāḥ" kāraṇabhūtā"ścodanīyā" ityetāvat prayojanaṃ | "te" tu kāraṇabhūtāḥ padārthā "ekena vā śabdena codyeran bahubhirveti svātantryamatra" codane "vaktuḥ" | yata evantaditi tasmā"diyamekā śrutirbahuṣu"
vācyeṣu "vakturabhiprāya"vaśād hetoḥ "pravarttamānā nopa" śakyā pravarttayitumiti cedāha | "na ceya"mityādi | iyamekā śrutiḥ | "aśakyaṃ pra"varttanamayasyā iti vigrahaḥ | kasmānnāśakyapravarttanetyāha | icchādhīnatvād icchāyā | adhīnamaśakyapravarttanaṃ | "yadi hyekatrāpī"tyādi | tathā hīcchayaiva tatra paraparikalpite sāmānye na vastusthityaiva ekasyāḥ śruteḥ pravattiḥ | kintarhivakturicchāvaśāt | tathā "na" yadi "prayokturicchā bhavet | katha"miyamekā śrutirekatrāpi"pravartteta" | naivetyabhiprāyaḥ | tathaikatrāpi pravarttayitumicchaiva kāraṇaṃ | na vastuśakti | tadā "bahuṣvapi" na kaścid "vyāghāta" ityāha | "icchāyāṃ" vetyādi | eka trāpi pravarttayitumicchāyāṃ kāraṇatvena kalpyamānāyāṃ | enāmekāṃ śrutiṃ | "prayojanābhāvādityādi" | na hyekamvastuvinā "bahuṣve"kaśabdaniveśanaṃ phalavat | "uktaṃ prāk" |
kimuktamityāha | "bhinneṣvi"tyādi | "bhinneṣu" śāvaleyādibhedeṣ"vekasmād" gośabdāt pratītira"tatprayojanebhyo bhedena" | tadgobhedasādhyaṃ vāhadohādikaṃ kāryaṃ prayojanaṃ na bhavati yeṣāmaśvādīnāntebhyo bhedeneti | kiṃ punarvastubhūtamevaikatvaṃ na codyata ityata āha | "na punaḥ svabhāvasyaikatvānna" punarvastubhūtasya sāmānyasyaikatvād bhinneṣvekā śrutiḥ | tasyaiva sāmānyavyatiriktasyāvyatiriktasya cāyogāt || 139 ||

[269,1]

bhavatu nāma sāmānyaṃ vyatiriktantadapi tasmin svabhāve vyavasthitamamiśrameva |
tadevāha | "yathāsvami"tyādi | yasya yallakṣaṇantena "vyavasthitasvabhāvānāmanyonyarūpāsaṃśleṣāt kathamekanimittaḥ" sāmānyanibandhanaḥ "śabdo bhinneṣu bhavet" | naivetyabhiprāyaḥ | na hyanyenānye samānā bhavanti | etaccoktaṃ prāk | "sarve bhāvāḥ svabhāvena svasvabhāvavyavasthi"terityatra 1 | 42 prastāve |

[269,2]

anyāpohavādinastvayamadoṣa ityāha | "atatprayojanetyā"di | atatprayojanebhyo"vyāvṛttistu bhinnānāmapyaviruddheti" kṛtvā sa "e"vātatprayojanebhyo bhedasta"tprayojanā"nāma"bheda"stadvyāvṛtteḥ sarvatra bhāvāt | "śabdābhedasya kāraṇambhavatu" | yataśca na kathaṃcid vastubhūtaṃ sāmānyaṃ ghaṭate | "teneme" gobhedāstat"prayojanā" vāhadohaprayojanā iti yaduktantat | atat"prayojanebhyo"'śvādibhyo "bhinnā evoktāḥ" || 140 ||

[269,3]

"na punareṣāmanyā tatkāryatānya"trānyato bhedāt | anyavyāvṛtta eva svabhāvaeṣāmabheda iti yāvat | etena "tatkāryatā"pītyādi kā ri kā bhāgo vyākhyātaḥ || 141 ||

[270,1]

"yathe"tyādinā cakṣurādau yathā rūpavijñānaikaphala ityādi vyācaṣṭe | "ātmendriya"rṣeṣviti paraprasiddhyoktaṃ | "rūpavijñānamekaṃ kārya" yeṣāmiti vigrahaḥ || 142 || tadrūpavijñānaṃ kāryaṃ yeṣāntāni tatkāryāṇi teṣāṃ "sāmānyamaviśeṣeṇaikakārya"karaṇasāmarthyantasya "codanā" prakāśanā | tasyāḥ "sambhave" sati | kena punaḥ prastāvena codanāsambhava ityāha | "kuto rūpavijñā"namityaviśeṣeṇa sāmagrīgate praśne satītyarthaḥ | "vyavahāralāghavārtha"mekena śabdena bahūnāṃ pratipādanārthaṃ "rūpavijñāna"sya hetuścakṣurādikalāpaḥ saraḥ śaro "vetyevaṃ śrutinniveśayedi"ti sambandhaḥ |

[270,2]

"api nāme"tyādinā vyavahāralāghavameva vyācaṣṭe | "taddhetūnāṃ cakṣurvijñāna"hetūnāṃ | "na cātreti" cakṣurādau | yenā"nugāminā rūpe"ṇaikaṃ cakṣurvijñānaṃ janayanti |
tathābhūtaṃ sāmānyañcakṣurādīnānnāsti | sattā vidyata iti cet | tasyāstarhi sarvatrāviśeṣāt sarvatra cakṣurādivijñānaṃ syāt | na ca sambandhibhedāt sattāyā bhedo nityatvenānādheyātiśayatvāt | kevalantadarthatayā rūpavijñānaikakāryatayā bhāvāścakṣurādayaḥ | "atadarthebhyo" rūpavijñānājanakebhyo "bhinnā" iti kṛtvā bheda "evātatkāryebhyo vyāvṛ"ttireva | eṣāṃ cakṣurādīnāmabhedaḥ sarveṣāmatatkāryavyāvṛttestulyatvāt | yathā cakṣurādīnāmabhedaḥ sarveṣāmatatkāryavyāvṛttestulyatvāt | yathā cakṣūrūpādiṣvekaṃ sāmānyaṃ vināpyekakāryatvakhyāpanāyaikaḥ śabdo niveśyate | evaṃjātīyāḥ sarva ityādi | samūhasya santānasyāvasthāviśeṣasya ca vācakāḥ śabdāḥ "samūhasantānāvasthāviśeṣaśabdāḥ" | tatra samūhābhidhāyinaṃ śabdamadhikṛtyāha | "ye samastā"
ityādi | "ye" rūparasagandhādayassamastāḥ "kiñci"dekamudakādyāharaṇādi "kāryaṃ | teṣāṃ"
rūpādīnāṃ | "tatra" kārye kāraṇatayā "viśeṣābhāvāt" | sarveṣāṃ hyekaṃ kāryamiti kṛtvā tenaikakāryatvena viśeṣābhāva ucyate | na tu svalakṣaṇasyāviśeṣāt |

[270,3]

teṣāmekakāryakaraṇaśaktikhyāpanamātre karttavye'"pārthikā viśeṣacodanā" | pratirūpādibhinnena śabdena codanāniṣphaleti kṛtvā "sakṛde"kakālaṃ "sarveṣāṃ" kvacit kārye niyojanārthaṃ rūpādiviśeṣeṣūdakadhāraṇādikāryasameṣu "ghaṭa ityekaṃ śabdaṃ prayuṃkte"'yaṃ "loka"
iti vyavaharttā || 143 ||

[271,1]

nanu bhinnā eva rūpādayaḥ kathamekasmād ghaṭaśabdād abhedena pratīyanta iti cadāha | "tepī"tyādi | sajātīyād rūpāda"nyataśca" rasāde"rbhedāviśeṣepi | tatprayonāṅgatayā" | viśiṣṭodakādyāharaṇakāryāṅgatayā | "tadanyebhya" iti tatkāryakaraṇāsamarthebhyaḥ paṭādibhyo "bhidyanta iti" bheda evaiṣāmabhedastato'"bhedāt" | tasmādabhedāda"viśeṣeṇaiva" sāmānyenaivaikasmād ghaṭaśabdāt sarve rūpādayaḥ "pratīyante" |

[271,2]

yadi rūpādaya eva kevalā ghaṭo na tu tadvyatiriktaṃ dravyaṃ | kathantarhi ghaṭasya rūpādaya iti vyatireka iti cedāha | "tatre"tyādi | "ghaṭasya rūpādaya ityapi" yo vyatirekastasyāyamartho "ghaṭasvabhāvā rūpādayo" na paṭādisvabhāvā iti |

[271,3]

etadeva vyācaṣṭe | "udake"tyādi | "udakāhāraṇas"ya viśeṣo ghaṭādanyenāsādhyatvaṃ | ādiśabdādanyasyāpi ghaṭasādhyasya "kārya"sya parigrahaḥ | tasmin "kārye samarthāḥ" saptamīti yogavibhāgātsamāsaḥ | ayamatrārthaḥ | rūpādiśabdā rūpādīn rūpasādhyakāryamātraśaktiyuktānaviśeṣeṇa pratipādayanti | ghaṭaśabdastu viśiṣṭakāryaśaktiyogena paṭādisvabhāvebhyopi rūpādibhyo bhedena viśiṣṭān rūpādīnāha | ato ghaṭasya rūpādaya iti śabdadvayavyāpāreṇa sāmānyaviśeṣākārabuddhyutpatteḥ sāmānyaviśeṣabhāvo vyatirekavimatiśca prayujyata iti | etameva "sāmānye"tyādināha | "sāmānyakāryaṃ" rūpādimātrasādhyantasya siddhiḥ "sādhanantasmin prasiddhenātmanā" svabhāvena | itthaṃbhūtalakṣaṇā tṛtīyā | hetau vā | itthaṃbhūtena rūpeṇa hetunā vā "rūpādiśabdaiḥ" karaṇabhūtaiḥ "pra"siddhāssantaḥ"viśiṣṭaṃ kāryaṃ" ghaṭasādhyaṃ ghaṭasādhyamevodakāharaṇādi | tasya "sādhanaṃ" sādhyateneneti kṛtvā | tathābhūtā "ākhyā" saṃjñā "yasya" sa tathā tena viśiṣṭāḥ | ta iti rūpādaya "evamucya"nta iti |

[271,4]

"na punaratra" rūpādisaṃhatau hyatra vā ghaṭa iti vyavahāre "yathāvarṇṇitalakṣaṇami"tirūpādivyatiri"ktandravyaṃ" | tasyāvayavinastādṛśasyeti rūpādivyatiriktasya | upalabdhilakṣaṇaprāptaścāvayavī parairiṣṭo dārśanaṃ spārśanaṃ dravyamiti vacanāt | tenopalabdhilakṣaṇaprāptatvenābhyupagatasya rūpādivyatirekeṇānupalambhāditi vākyārthaḥ |
yathāvāntareṇāpyavayavinaṃ paramāṇava eva pratyakṣasya viṣayastathā dvitīye paricchede pratipādayiṣyate |

[272,1]

yadi rūpādaya eva saṃhatā ghaṭaḥ kathantarhi bahuṣu ghaṭa ityekavacanamiti cedāha | "ekavacanami"tyādi | yathā bahuṣvekaḥ śabda ekaśaktisūcanārthastathaikavacanamapi | teṣāṃ rūpādīnā"meka"sminnudakāharaṇakārye yā śaktistasyāḥ sūcanārtha | ekakāryakarttṛtvena teṣvekatvamāropyaikavacanamityarthaḥ | na punasteṣvekā śaktirvidyate | anapekṣitavāhyāryamakavacanaṃ "saṃketaparatantramvā" | etacca "yeṣāṃ vastuvaśā vāca(#pava.3.64)"1 | 66 ityādinā pratipāditaṃ | santānābhidhāyinaḥ śabdānadhikṛtyāha | "tathe"tyādi | "hetuśca phalaṃ ca"
hetuphale | tayo"rviśeṣa" upādānopādeyabhāvenaikasantāna......nāśrayatvaṃ | "tambhūtāḥ"
prāptāḥ prāptivacano bhavatiḥ sakarmakaḥ | sādhanaṃ kṛteti dvitīyātatpuruṣaḥ | "hetuphala"śeṣo vā bhūto niṣpanno yeṣāmiti bahavrīhiḥ | āhitāderākṛtigaṇatvād bhūtaśabdasya paranipātaḥ | "kiṃcidekaṃ sādhayantīti" | yathāṃkuranāḍapatrādayaḥ phalamekaṃ | "sādhyante cai"kena | yathā ta evopādānabhūtena bījena | tepyakurādayo naikakṣaṇātmakāḥ"sakṛtpratītyarthaḥ" | tenaikakāryatvenaikakāraṇatvena vā sāmyena "brīhyādiśabdaiḥ"
santānābhidhāyibhiḥ "kṛtasaṃketāḥ" saṃketakāle | paścād vyavahārakāle kathyante vyavahāralāghavārthaṃ | abhedena prabandhajijñāsāyāṃ bījāṃkurādibhedenānekaśabdaprayogasya vaiphalyāt | ādigrahaṇena manuṣyādiśabdagrahaṇaṃ | tairapi bālakumārādibhedabhinnasya prabandhasyābhidhānāt |

[272,2]

nanu brīhyādiśabdā api samudāyaśabdā eva rūpādisamudāyābhidhāyitvāt |

[272,3]

satyaṃ | kintu hetuphalaviśeṣaphalaprabandhābhidhānādevamucyate | tathā samudāyaśabdonekasamudāyāpekṣayā jātiśabdo bhavatyevamavasthāśabdopi | kevalaṃ viśiṣṭārthavivakṣayā kaścicchabda ityucyata ityadoṣaḥ | yathā ca ghaṭasya rūpādayaḥ ghaṭa iti caikavacanaṃ yena nibandhanenoktaṃ | tathā brīhe rūpādayo brīhiriti naikavacanaṃ draṣṭavyamata evāha | "pūrvavadvā"cyamiti | avasthāśabdānadhikṛtyāha | "yepī"tyādi | yepi nīlādiparamāṇavaḥ "pṛthagi"ti nīlapītādayaḥ parasparānapekṣāḥ "samastā" veti parasparasahitāḥ | "kvacidi"ti cakṣurvijñāne svadeśe parasyotpattipratibandhe vā "sakṛdeva pratyāyanārthaṃ" |
ekasmācchabdād bahūnāṃ niścayārthaṃ | tatra ye cakṣurvijñāne "upayujyante | tevasthāviśeṣavācinaḥ sanidarśanā" ityucyante | ye svadeśe parasyotpattiṃ pratighnanti |
te "sapratighā" iti |

[273,1]

nanu nīlapītādayo'tyantabhinnāste kathamekena sanidarśanādiśabdenocyanta ityata āha |

[273,2]

"tadanyebhyo bhedasāmānyene"ti | tadanyebhyo'nidarśanāpratighebhyo yo bhedasya eva teṣāṃ sāmānyaṃ sarveṣāntato vyāvṛttatvāt | tena hetunā | sanidarśanādiśabdā api paramāṇusamudayā'bhidhānāt samudāyaśabdā eveti cet | na | ekasyāpi paramāṇoḥ sapratighādiśabdairabhidhānāt |

[273,3]

kāryadvāreṇa śabdapravṛttimuktvā kāraṇadvāreṇāha | "yathaikakāryā" rūpādayasta"tkāryacodanāyāṃ" | tadudakadhāraṇādyekaṃ kāryaṃ yasya rūpādisāmarthyasya tasya codanāyāmekaśakticodanāyāmityarthaḥ | "tadanyasmāt ghaṭāderbhedena" ghaṭādiśabdaiḥ | ādigrahaṇād brīhyādiparigrahaḥ | "kṛtasamayāḥ" khyāpyanta iti prakṛtaṃ | "tathā kāraṇāpekṣayā"pyane"korthaḥ ekena" śabdena kṛtasamayaḥ khyāpyata iti vacanapariṇāmena sambandhaḥ "vyavahārārthameva" lāghavenetyarthād draṣṭavyaṃ | "yathā śavalāyā" gorapatyāni sarvāṇyevaikakāraṇatvena śāvaleyaśabdenocyante "bahulāyāścāpatyāni" bāhuleyaśabdena | yāvāṃśca puruṣaprayatnena kāraṇena janitaḥ śabdaḥ sarvaḥ samānakāraṇajanyatvena "prayatnānantarīyakaḥ" kathyate |
kariṣyāmīti cetanā prayatnaḥ | tasyānantaramavyavadhānantatra bhava iti grahāderākṛtigaṇatvācchaḥ | deśagrahaṇantatra na smaryate | tasya svārthikaḥ kan | etacca kāraṇaviśeṣāpekṣayoktaṃ |

[273,4]

kāraṇamātrāśrayeṇāha | "kṛtako" veti | kāraṇāyattajanmanaḥ prayatnānantarīyakasyānyasya ca sarvasya kṛtaka ityabhidhānāt |

[273,5]

evantāvadvidhimukhenoktaṃ |

[274,1]

pratiṣedhamukhenāha | "tathe"tyādi | tasya cākṣuṣasya nīlāderyat kāryañcakṣurvijñānantasya "pratiṣedhenācākṣuṣaḥ śabdaḥ" | na samarthañcakṣurvijñānaṃ pratītyevamacākṣuṣaśabdena sāmānyenocyate | anityaśabdopi nityavyavacchedena vyavasthāpyamānaḥ | tatkāryapratiṣedhenaiva | tathā hi nityaṃ parairvastveveṣṭantaccāsādhyasādhanabhūtaṃ vyavahārapathaṃ nāvataratīti sādhyasādhanaṃ cāṅgīkartavyaṃ | nityakāryapratiṣedhenānityaḥ | ātmaśabdopi kvacit kārye svatantrasya khyāpanāya kṛta ityanātmaśabdo'tatkāryavyavacchedena syāt |

[274,2]

evaṃ kāryapratiṣedhenābhidhāya kāraṇapratiṣedhenāha | "tadi"tyādi | tasya sasvāmikasyāśūnyasya ca ya"tkāraṇa"ntasya "pratiṣedhe"nāyaṃ śabdādiko bhāvo"svāmikaḥ śūnya iti" vyavahārārthaṃ khyāpyata iti sambandhaḥ | tathā hi svatantreṇātmādinā yodhiṣṭhitassa sasvāmikaḥ parairiṣyate | evamaśūnyopi tathābhūtenādhiṣṭhātrādhiṣṭhitatvādevādhiṣṭhitā cādhiṣṭhātavyasvī"karaṇamanya"thādhiṣṭhātṛtvāyogāt | tasmāt sasvāmikādiśabdāḥ kāraṇadvārapravṛttāḥ pareṣāṃ | na pratikṣaṇaviśarāruṣu bhāveṣu sāmagrīmātrapratibaddheṣu vyavasthitasvabhāvaḥ kaścidadhiṣṭhātāsti yatpratibaddhāssaṃskārāḥ pravarttante |
tatosvāmikāḥ śūnyāśca yathoktakāraṇapratiṣedhena vyavasthāpyanta iti | evamanyadapīti | duḥkhāśūnyānāthāpratiśaraṇādikamapi | "yathāyoga"miti kiṃcitkāryapratiṣedhena kiṃcitkāraṇapratiṣedhenetyarthaḥ | duḥkhāśūnyādikāryapratiṣedhena sukhaśūnyādīnāmaprātikūlyakāryatvena vyavasthāpyamānatvāt | sarvasya ca saṃskṛtasya vipariṇāmadharmitvena pratikūlatvāt | "anāthāpratiśara"ṇādi | kāryapratiṣedhena svatantrasya nāthāderabhāvāt |
tadevaṃ kāryakāraṇayorvidhipratiṣedhamukhena catuṣṭayī śabdānāmpravṛttirākhyātā bhavati |

[274,3]

nanu cāśūnyanityādervyavacchedyasyābhāvāt kathaṃ śūnyādiśabdeṣvanyavyavacchedābhidhānamiti cedāha | "śūnye"tyādi | "yathākathita"miti yasya yādṛśī siddhāntāśrayaṇakalpanā tayā "samīhito" racito śūnyanityādīnāṃ ya "ākā"rastaṃ "vikalpya" buddhāvāropya"tadvyavacchedena" paraparikalpitā'śūnyādyākāravyavacchedena śūnyādivyapadeśaḥ kriyate |
kasmādityāha | "buddhī"tyādi | buddhessamīhā imamarthamāropayāmīti saṃkalpaḥ | tathā sarvvaṃ... sāṃkaryaṃ yasya śabdasya sa tathā tadbhāvastasmāt | sarvagrahaṇādetadāha | "yatrāpi" vastubhūte......īti |

[274,4]

etaduktambhavati | na vastusvalakṣaṇaṃ śabdaiḥ svarūpeṇa vidhīyate'panīyate vā | kevalaṃ vikalpabuddhisandarśita eva sarvo vidhipratiṣedhavyavahāraḥ | tataścānityādiśabdeṣvanityādipratipakṣo nityādirvyavacchedyo nāstītya"pratipakṣadoṣa"stasyo"pakṣepa"
udbhāvanaṃ | ādiśabdānnāstyātmeti pratiṣedhe cāpratiṣedhadoṣa ityevamādyupakṣepaśca | "durmatīnāmu" dyo ta ka ra prabhṛtīnāṃ "vispanditāni" vijṛmbhitānyasambaddhānīti yāvat |
na hi nyāyānugatabuddhirasambaddhamudbhāvayet | ataśca te doṣopakṣepā "upekṣaṇīyā"
nāvadhānārhā ityarthaḥ |

[275,1]

"athe"tyādi paraḥ | apiśabdo bhinnakramaḥ | "eka"sya vastunaḥ sāmānyasya "vṛtte"rapi kāraṇādaneko vyaktibhedaḥ | ekā śruti"rekaśrutiḥ" | sā cādhikā asyā"neka"syāstīt"yekaśrutimān" | ekaśabdavācyo "yadi bhavedi"tyarthaḥ | ekakāryatvenaikaḥ śabdabahuṣvekena vā sāmānyeneti na kaścid viśeṣa iti manyate | ata eva vyācaṣṭe | na"kevalami"tyādi | "tadanyasmā"datatkāryādyo bhedassa eva sarveṣāṃ tatkāryāṇāma"viśeṣastasmādekaśabdenocyante | api tvekavṛttyāp"yekasya sāmānyasya varttanenā"pyanekaḥ padārtha"
ekaśabdenoc"yeta ko virodhaḥ syāt" | yathaikakāryatvena bahuṣvekaśabdapravṛttau nāsti virodhastathā vastubhūtenāpi sāmānyena | tasmād vastubhūtasāmānyakalpanāpi yuktaiveti bhāvaḥ |

[275,2]

"ukta"mityā cā ryaḥ | tasya vastubhūtasya sāmānyasya "upalabhyate" rūpeṇā"bhimataṃ" |
abhimatatve upalabhyatvaṃ karaṇatvena vivakṣitamiti karttṛkaraṇe kṛtetyeva samāsaḥ |
upalabdhilakṣaṇaprāptasya vyaktivyatireke"ṇānupalabdherabhāvaḥ" sāmānyasyeti vākyārthaḥ | "anupalabhyamānatāyāmvā"'ṅgīkriyamāṇāyā"ntaddarśanāśrayā" iti sāmānyadarśanāśrayā"vyapadeśapratyabhijñānādayo na bhaveyu"riti | "ukta"miti sambandhaḥ | bahuṣvekaśabdo vyapadeśastulyākāraṃ jñānaṃ pra tya bhi jñā naṃ | "ādi"śabdāt sāmānyāśrayā vyaktau pravṛttirna bhavedityādeḥ parigrahaḥ |

[275,3]

na hi svayamanupalabhyamānamupalambhanibandhanaṃ vyapadeśapratyabhijñānamanyatra pravarttayati | na bhaveyurityādīnyanena cādiśabdenānyasyāpi pūrvoktasya doṣasya grahaṇaṃ | "na hyanye"nānye samānānāmatadvanto nāma syuḥ | tathā na jātirvāhadohādāvupayujyata ityādi | anenaitadāha | jātikalpanāyāmbādhakaṃ pramāṇamasti | tato na tannibandhano vyapadeśādiḥ | ekakāryatve tu virodhābhāvāt tatkṛtameva vyapadeśapratyabhijñānādikaṃ yuktamiti | dūṣaṇāntaramapyāha | "api ce"tyādi | vastubhūte sāmānyamicchatā svāśraye naikasmiṃstasya pravṛttireṣṭavyā | na hi tatrāvarttamānamāśraye vyapadeśādikāraṇaṃ yuktaṃ | sā ca sāmānyasya svāśraye "pravṛttirādheyatā" vā bhavet | tadbalenāvasthānāt | āśrayabalenopalabdhi"rvyaktiḥ" sā vā vṛttirbhavet | etad dvayamapi "tasminsā"mānye na "yujyate" || (144–45) ||

[276,1]

"yadetadi"tyādinā vyācaṣṭe | "yadetadekami"ti vastubhūtaṃ sāmānyama"nekatrāśraye" varttamāna"mekāṃ śrutiṃ varttaya"ti | tasya sāmānyasya svāśraye "keyaṃ vṛttiri"ti praśnayitvā svayameva vikalpadvayamāha | "ādheyatā ce"tyādi | athavā kiṃśabdaḥ pratikṣepe | "keyaṃ vṛttirna" kācidityarthaḥ | tathā hi vṛtteḥ svā"śraye" ādheyatā vā "syāt | yathā kuṇḍe" ādhāre "badarāṇi varttanta" iti | vyaktirvā tasya sāmānyasyā"śraye" vṛttiḥ "syāt"
tairāśrayairvyakteḥ prakāśanāt | tatra yadyādheyatā vṛttiriṣyate | tadā vyaktayastadādhāratvenaiṣṭavyāḥ | nityaṃ ca sāmānyamabhyupagataṃ vyaktyutpatteḥ pūrvvantadanādheyantato"nityasyā"śrayai"ranupakāryatvā"ddhetorāśrayābhimatā vyaktayo "nādhāraḥ" |

[276,2]

"nityaṃ" hītyādinā vyācaṣṭe | atha nityaṃ neṣyate tadāpya"nityatve'parāparotpatte"ranyasyānyasyotpatteranekaṃ sāmānyama"nekatvāt" kāraṇād "bhedeṣvi"va bhedavat tasmin sāmānye "ekapratyayāyogā"dekasya jñānasyāyogāt kāraṇāt | "nityaṃ sāmānyamiṣyata"
ityanena sambandhaḥ | "nityasya ca" sāmānyasya "kiṃkurvāṇa āśraya ādhāraḥ syānnaive"tyabhiprāyaḥ |

[277,1]

nopakārakatvādādhāraḥ kintu "tasya" sāmānyasya tatrāśraye "samavāyāt" |
yadā ho dyo ta ka raḥ | "kathaṃ tarhi gotvaṃ goṣu pravarttate | āśrayāśrayibhāvena | kaḥ punarāśrayāśrayibhāvaḥ samavāyaḥ | tatra vṛttimad gotvaṃ | vṛttiḥ samavāya iha pratyayahetutvāditi | " upakāryopakārakatvābhāve samavāyamasambhāvayannāha | "koyami"tyādi |

[277,2]

"apṛthagi"tyādi paraḥ | abhinnadeśatvena siddhā "apṛthaksiddhāḥ" | teṣāṃ yoyamā"śrayāśrayibhā"vassamavāyaḥ |

[277,3]

"tadi"tyādi si ddhā nta vā dī | "tadevedamāśrayatvamanupakārakasyāśrayasya na sambhāva"yāmaḥ | kasmād | "atiprasaṅgāt" | yadyanupakārakasyāśrayatvamiṣyate | tadā sarvaḥ sarvasyāśrayaḥ syāt | na bhavati | sarvasya sarvāsamavetatayā pratīteriti cet | nanūpakārakābhāve gotvavat sarvasyaiva sarvasamavetatvenaikasmānna pratītirbhavatītīdameva codyate |

[277,4]

athopakāryopakārakabhāvāderanya evāyaṃ samavāyalakṣaṇassambandhaḥ | sa ca na sarvatrāstīti kathamatiprasaṃgaḥ |

[277,5]

ucyate | satyaṃ | kevalaṃ kvacit samavetasya samavāyo bhavati | tatsamavetatvaṃ ca tadāyattatayā | tadāyattatvañcārthāntarasya tadutpattireva | tenoparyuparibhāvenotpattireveha buddhernibandhananna samavāya ityarthāpattikṣayaḥ | uparyuparibhāve... i...syāt | nāpyasamavetānāṃ samavāyosti yena samavetatvaṃ syāt sarveṣāṃ sarvatra samavetatvaprasaṅgāt |

[277,6]

upasaṃharannāha | "tasmā"dityādi | apṛthaksiddhayoḥ samavāyo yathārabhyārambhakayordravyayoḥ pṛthaksiddhānāṃ saṃyogaḥ | yathāgnidhūmayorekasminnarthe samavāya "ekārthasamavāyaḥ" | yathā rūparasayorekasmin dravye | "ādi"śabdāta saṃyuktasamavetasya parigrahaḥ | vastubhūtāḥ sambandhā vastūnāṃ vā sambandhā iti viśeṣaṇasamāsaḥ ṣaṣṭhīsamāso vā | vastugrahaṇaṃ kalpanākṛtanivṛttyarthaṃ | "kāryakāraṇabhāvānna vyatiricyante" na vathābhavanti | etadeva sādhayannāha | "paraspara"mityādi | "paraspara"manyonyamupakāriṇā"manyato" vā'śrayābhimatā"danupakāriṇāmapratibandhā"danāyattatvāt | "apratibadhannasya cāsambandhā"t kāraṇāt sarvavastusambandhāḥ kāryakāraṇabhāvānna vyatiricyanta iti prakṛtena saṃbandhaḥ |

[278,1]

nanu cāśrayāt satyupakāre āśritayoḥ parasparamupakāryopakārakabhāvo naivāstīti kimarthamanyato vetyasyopanyāsaḥ |

[278,2]

satyametat | kintu "yadyapi" sākṣā"danyonyaṃ nopakā"rastathāpyekakāraṇāyattatayā pāramparyeṇāpi sambandhaṃ kalpayedityupanyāsaḥ | "ekārthasamavāyinaḥ" parasparamupakāryopakārakabhāvo naiveṣyata iti cedāha | "yadyapī"tyādi | tata ekasmādāśrayādupakārasyā"bhāve yathoktadoṣaprasaṅgāt" | atiprasaṅgabhayādityukto doṣaḥ yataśca svāśrayāde"kārthasamavāyino"ravaśyamupakāro'taḥ svāśrayakṛtaḥ samavāyinoryaḥ "svopakāra" ātmopakārastena "dvāreṇa paramapi" dvitīyamapi samavāyinaṃ "saṃghaṭayya" pratipādayitrā "khyāpyate"
samavāyināviha sambaddhāviti |

[278,3]

etaduktambhavati | yathā parasyaikārthasamavāyinoḥ parasparāsambaddhepyekārthasamavāyāt sambandhastathāsmākamekakāryatvena tayoḥ "sambandhaḥ" | yata evanta"smāt tatrāpye"kārthasamavāyini "kāryakāraṇabhāvakṛta evā"śrayeṇa saha yaḥ kāryakāraṇabhāvastatkṛta"eva" yaddvāreṇāropita eva sambandhaḥ | yasmādupakāradvāreṇaivādhārādibhāvaḥ | "tasmādayamāśrayaḥ" śāvaleyādiḥ | "svātmani" sāmānyasvabhāve"nupakurvāṇaḥ" sāmānya"syānapekṣasyādhāra iti yā ci ta ka ma ṇḍa na me tat" | maṇḍanamalaṅkāro maṇḍyateneneti kṛtvā | tasya yācitakaśabdena karmadhārayaḥ | kasmāt parasmād yācitakammaṇḍanandaridrasyātmanyavidyamānaṃ | tadvat sāmānyāśrayasyāpi sāmānyaṃ pratyādhāratvaṃ |
bhāvasādhano vā tṛtīyāsamāsaśca | yathā yācitakenālaṅkāreṇa maṇḍanakriyā |
tathā sāmānyāśrayasya parasmāt prārthitenādhārabhāvenādhāravyapadeśo na vastusthityā tata upakārābhāvāditi |

[278,4]

<1>"kathami"tyādiparaḥ | na hi "kuṇḍaṃ badarāṇāṃ janakaṃ" | teṣāṃ svahetorevaniṣpatteḥ | tataśca yaduktaṃ "sarvatra vastusambandhāḥ kāryakāraṇabhāvānna vyatiricyanta" iti tadanekāntikamiti manyate | "pravisarppato" deśāntaravisarppaṇaśīlasya badarādestaddeśajananamupādānabhūtasya pūrvakasya badaralakṣaṇasya yo deśaḥ kuṇḍasambaddhastasminneva "deśe jana"namanyatrāgamanāt | iyaṃ "śaktiḥ kuṇḍāde"rādhārābhimatasya"badarādi"ṣvādheyeṣu |

[279,1]

"prakṛtyeve"tyādinā vyācaṣṭe | "prakṛ"tyā svabhāvenaivāsamāno "deśe" yasya tattathoktaṃ |
prakṛtiśabdamapekṣamāṇasyāpi gamakatvād bahubrīhiḥ | tathābhūtaṃ ca tatkāryaṃ ceti karmadhārayaḥ | kāryaṃ ca "badarādi"kamevottarottarakṣaṇasaṃgṛhītaṃ | tasyo"tpāda"naṃ tadeva dharmaḥ svabhāvo yasya "guruṇo dravya"sya badarādeḥ pūrvakṣaṇasaṃgṛhītasya | "samānadeśakāryotpādanabhāva ādhārakṛtaḥ" | ātmanā tulyadeśasyotpādakatvamādhārakṛtamityarthaḥ | yata eva"ntasmāt" pāścātyasya badarakāryasya yaḥ "pūrvakṣaṇaḥ" upādānabhūtasta"sya sahakāri kuṇḍaṃ |
tatrai"vopādānakṣaṇadeśa eva "badarakārya janayat" kuṇḍa"mādhā"ra ityucyate |

[279,2]

anena caikasāmagryadhīnayoḥ kuṇḍabadarakṣaṇayorādhārādheyabhāva ityuktambhavati | "anya"thā yadi "kuṇ"ḍena "badarā"ṇāṃ yathokta upakāro "na kri"yate tadeha "kuṇḍe badarāṇītyevaṃ vyāpadeśo na syāt" | niyatādhārasya vyapadeśasya nimittamantareṇāyogāt | "tadupakārakṛta" ityādhāropakārakṛ"toyaṃ vyāpade"śa iha kuṇḍe badarāṇīti | kintarhi kuṇḍabadarayoryaḥ saṃyogastatkṛtaḥ |

[279,3]

"kimpunari"tyādi si ddhā nta vā dī | pṛcchataścāyamabhiprāyo kṣaṇikatve sati saṃyogādīnāmbhavadbhiḥ kalpaneṣyate | akṣaṇikatvaṃ ced bhāvānāmabhyupagamyate saṃyogādīnāmevotpattirna syādi"tyarthaḥ | tayori"ti kuṇḍabadarayoḥ "saṃyoga" ityapi vyapadeśanimittaṃ nāstyupakāryopakārakatvābhāvādityabhiprāyaḥ |

[280,1]

"tābhyāmi"tyādi paraḥ | tābhyāṃ kuṇḍabadarābhyāṃ saṃyogasya "jananāttayoḥ" saṃyoga iṣyate | dvābhyāmeva saṃyogasya jananamubhayatra samavāyaḥ | pareṇokta ityavamṛśya si ddhā nta vā dyā ha | "sa" ityādi | sa saṃyoga "ekatraiva" kuṇḍe badare vā "kinna samavaiti"
janyate vā | ekena kuṇḍena badareṇa vā pṛcchataścāyaṃ bhāvo yadi tau kuṇḍabadarākhyau bhāvau saṃyogajanane | ādhārabhāvopagamane vā | pratyekaṃ samarthasvabhāvau tadā kimityanyonyamapekṣata iti | pṛthagarthantadubhayaṃ parasparasahitameva samarthamiti cedāha | "tadi"tyādi | yatkuṇḍabadaravastu"pṛthagasamartham" tatparaspara"sahitama"pi tādṛśamevāsamarthamevākṣaṇikatvāditi bhāvaḥ | kṣaṇikāstu pratyekaṃ pṛthagasamarthāḥ paścāt sahakārikṛtaviśeṣāssahitāssamarthā ityaviruddhaṃ | tataśca saṃyogaṃ pratyanu"pakārakatvāt" |
kuṇḍabadarākhyamvastu | "na saṃyogena" taddharmyāt |

[280,2]

"sahitasye"tyādi paraḥ | sahitasya kuṇḍasya badarasya ca tadanyopakārāt | tasmāt kuṇḍād yo "yo" badarātmā "tasmāt" kuṇḍasyopakārāt | tasmādvā badarād yadanyat kuṇḍantasmād badarasyopakārāt | "viśeṣotpa"tterhetoḥ kuṇḍabadarayoḥ saṃyogasya janane |
ādhārabhāvopagamane vā "sāmarthyaṃ" na kevalayoriti |

[280,3]

"koya"mityā cā ryaḥ | badarāṇāṃ kuṇḍādīnāṃ cā"janyajanakabhūtānāṃ koyamupakāraḥ" | naivāsti | ajanyajanakatvameva kathamiti cedāha | svarūpetyādi |
badara"svarūpa"syānyataḥ hetoreva "siddherakārya"tvānna badarāṇāṃ janyatvaṃ nāpi janakatvaṃ kuṇḍasyeti bhāvaḥ | na hi paro badarādīnāṃ kuṇḍādeḥ sakāśāt svarūpotpattimvāñchati | svahetoreva teṣānniṣpatteḥ | na kuṇḍena badararūpameva kriyate kintu tatonyadrūpamityata āha | "pararūpe"tyādi | "tatre"tyādheye | na hyarthāntare kṛterthāntaramupakṛtaṃ syāt | "ubhayatheti" svarūpapararūpakriyābhyāṃ | anantaroktena vidhinā"nupakārakasya"
kuṇḍādera"kiñcitkaratvāt" |

[280,4]

eta"ccoktaprāyaṃ" | prāyaśabdo bāhulyavacanaḥ | prāyeṇoktamuktaprāyaṃ | rājadantāderākṛtigaṇatvāt prāyaśabdasya paranipātaḥ | ayaṃ cārthaḥ "kāryaśca tāsāṃ prāptosau jananaṃ yadupakriye"1 | 108tyādi vistareṇoktaḥ | prāyaśabdaṃ sadṛśārthamanye prāhuḥ | uktena sadṛśamuktaprāyaṃ | prāguktenāśrayakṛtena sāmānyasya svarūpopakāreṇedaṃkuṇḍādikṛtamādheyasyopakārakaraṇantulyamityarthaḥ | "sarva eve"tyādinopasaṃhāraḥ | "sarva eva vastusambandhāḥ" kāryakāraṇabhāvāddhetorvyavasthāpyanta iti sambandhaḥ | vibhāgasteṣāṃ na syāditi cedāha | "janakasyai"vetyādi | yadvā "kāryakāraṇabhāvā"t sakāśāt "pravibhāgena"
bhedena "vyavasthāpyante" | kathambheda ityāha | "janakasyai"vetyādi | kāraṇakṛtaḥ kāryasya ya upakāraviśeṣastasya balādityarthaḥ | tathā hi pravisarppaṇadharmaṇo badarādeḥ svopādānadeśotpādanalakṣaṇenopayogenādhārādheyabhāvaḥ | pradīpakṛtena ca vijñānajananasamarthasvarūpotpādena ghaṭapradīpādīnāṃ vyaṅgyavyañjakalakṣaṇaḥ sambandha ityevamanyasminnapi sambandhe yathāyogaṃ vācyaṃ |

[281,1]

nanu "sarva eva vastusambandhā" ityādinā na saṃyogalakṣaṇasya sambandhasya kāryakāraṇabhāventarbhāvaḥ samānakālabhāvinorevāsya sattvāt | athākṣaṇikapakṣe saṃyogotpattirna yujyate | kṣaṇike tarhi bhaviṣyati saṃyuktāsaṃyuktāvasthayośca kuṇḍabadarayorna svarūpabhedaḥ pratīyate | tenākṣaṇikepi saṃyogostyeva pratīteḥ |

[281,2]

yadāho dyo ta ka raḥ | "yadi saṃyogo na nārthāntarambhavettadā kṣetrabījodakādayo nirviśiṣṭatvāt sarvadaivāṃkurādikāryaṃ kuryu rnacaivaṃ | tasmāt sarvadā kāryānārambhāt kṣetrādīnyaṅkurotpattau kāraṇāntarasāpekṣāṇi | yathā mṛtpiṇḍādisāmagrī ghaṭādikaraṇe kulālādisāpekṣā | yo sau kṣetrādinirapekṣaḥ sa saṃyoga iti siddhaṃ | kiṃ cāsau saṃyogo dravyayorviśeṣaṇabhāvena pratīyamānatvāttatorthāntaratvena pratyakṣasiddha eva | tathā hi kaścit kenacit saṃyukte dravye āharetyukto yayoreva dravyayoḥ saṃyogamupalabhate te evāharati | na dravyamātraṃ | kiṃ ca dūrataravarttinaḥ puṃsaḥ sāntarepi vane nirantararūpāvasāyinī seyaṃ buddhirudayamāsādayati mithyābuddhirmukhyapadārthānubhavamantareṇa na kvacidupajāyate | na hyananubhūtagodarśanasya gavaye gauriti vibhramo bhavati tasmādavaśyaṃ saṃyogo mukhyobhyupagantavyaḥ | tathā na caitraḥ kuṇḍalītyanena pratiṣedhavākyena na kuṇḍalaṃ pratiṣidhyate tasyānyatra deśādau sattvāt | tasmāccaitrasya kuṇḍalasaṃyogaḥ pratiṣidhyate | tathā caitraḥ kuṇḍalītyanenāpi vidhivākyena na caitrakuṇḍalayoranyataravidhānantayoḥ siddhatvāt | pāriśeṣyāt saṃyogavidhānaṃ | tasmādastyeva saṃyoga" iti |

[281,3]

atrocyate | <1> yathā kṣetrādīnāṃ viśiṣṭāvasthāpratilambhena saṃyogārambhakatvamiṣyate tathā saṃyogamaṃtareṇa kāryārambhakatvameva kinneṣyate | anyathā sarvadā saṃyogārambhakatvaṃ syāt | <2> nāpi nirvikalpakena pratyakṣeṇa saṃyukte dravye svarūpeṇa gṛhyamāṇe tṛtīyaḥ saṃyogaḥ pratibhāsate | <3> nāpi savikalpake jñāne saṃyukte dravye muktvā saṃyogaśabdaṃ cāparaḥ saṃyogo viśeṣaṇabhāvena pratibhāsate | <4> nāpi saṃyukta"pratyayānyathā"nupapattyā saṃyogakalpanā | utpannanirantarāvasthayoreva bhāvayoḥ saṃyuktapratyayahetutvāt | yāvacca tasyāmavasthāyāṃ saṃyogajanakatvena saṃyuktapratyayaviṣayo tāviṣyete tāvat saṃyogamantareṇa saṃyuktapratyayahetutvena tadviṣayau kiṃ neṣyete | kimpāramparyeṇa | <5> nāpi sāntare vane nirantarāvabhāsinī buddhirmukhyapadārthānubhavapūrvikā skhalatpratyayaviṣayatvenānupacaritatvāt | <6> tathā na caitraḥ kuṇḍalītyādau caitrasambandhikuṇḍalaṃ pratiṣidhyate vidhīyate vā | na saṃyogaḥ | tasmādekasāmagryadhīnayoreva saṃyutāviti pratītiḥ | yathā kuṇḍabadarayostasmāt saṃyogasyāpi kāryakāraṇabhāva evāntarbhāvaḥ | kevalaṃ bhedāntarapratikṣepeṇa saṃyuktāvetau saṃyogasyeti vā pratītirna punarvastubhūtasaṃyogabalāt | yataśca nāsti kāryakāraṇabhāvamantareṇa vāstavaḥ sambandhaḥ |

[282,1]

"tadayami"tyādi | "badarādiṣu jananaśaktireva kuṇḍādīnāmādhāra iti sambandhaḥ"
sāmānyasyāśrayo jananaśaktyaivādhārostviti cedāha | "netyā"di | seti jananaśaktiḥ | "atre"ti sāmānye |

[282,2]

"na hī"tyādinā vyācaṣṭe | svopādānadeśa eva jananaṃ "jananaviśeṣaḥ sa lakṣaṇaṃ"
yasyā"dhārabhāvasya" sa tathā | "tasyājanya"tvāditi sāmānyasya nityatvenājanyatvāt | "tadabhāve"nyāśrayābhāvepi sāmānyasyā"vasthite"rhetorāśrayavaśena na "sthitiḥ" sāmānyasya |

[282,3]

"athetyā"dinā vyācaṣṭe | "tasye"ti sāmānyasya "tadabhāvepī"ti vyaktyabhāvepi vyaktiśanye deśe sāmānyasya "sthānā"t | yadi hi vyaktiśūnye deśe sāmānyaṃ na bhavettadā tatrāpūrvavyaktyutpāde sāmānyasambandho na bhaveta | na hi tasyānyata āgamanaṃ niṣkriyatvāt | na ca bhinnadeśāvasthitā vyaktistasya sāmānyasyādhāro bhinnadeśatvāt |
ekatvāt sāmānyasya nāsti bhinnadeśateti cet | sarvāstarhi vyaktaya ekajātimatya ekadeśāḥ prāpnuvanti | na ca sarvā jātimatyaḥ syuḥ | ekasya kathambhinnadeśāvasthitatvamiti cedayamaparosya doṣostu |

[283,1]

"patanadharme"tyādinopacayahetumāha | "hi" śabdaścārthe | "api"śabdobhyupagamasūcanārthaḥ | abhyupagamyāpyayaṃ prakāraḥ sāmānye vyavasthāpayitumaśakyaḥ | sāmānyasyāpatanadharmmatvādityevamarthamupanyāsaḥ | na "tvajanakasya sthāpaka"tvaṃ sa"mbhava"ti |
ata evāha | "atrāpī"tyādi | "atrāpi" pātapratibandhāt sthāpakābhyupagame "yadi" nyāyavādī kaścit "pātapratibandhaṃ na paryanuyuñjīta" | tadā bhavedajanakopi "sthāpakaḥ" |
svasamayānurodhenetyākūtaṃ | atrāpyayaṃ paryanuyogaḥ sambhavati | yaḥ "sthāpayitrā" kriyate"pātapratibandhaḥ" sa sthāpyasyātmabhūto vā syāt tato"rthāntaraṃ" vā pātābhāvamātramvā |
na tāvadātmabhūtastatsvabhāvasyānyato niṣpattyabhyupagamāt nāpyarthāntaramityāha | "aryāntaratvebhyupagamyamāne tatraiva" pratibandherthāntarabhūte'syādhārasyo"payoga iti kaḥ patato" badarādeḥ "pratibandho" vighātaḥ | naiva kaścit | tataśca kuṇḍādisthamapi badarādi patedeveti bhāvaḥ | ādhārakṛtenārthāntareṇa pātapratibandhena badarāderapātaḥ kriyata iti cedāha | "pratibandhādapātepī"tyādi | pratibandhākhyāt yadārthād badarāderapātebhyupagamyamāne "tulyaḥ paryanuyogaḥ" | yoyaṃ pratibandhākhyena padārthenāpātaḥ kriyate sa kiṃ badarāderātmabhūtorthāntaramvā | arthāntaratve tatraivāsya pratibandhasyopayoga ityādi | sarvamanantaroktaṃ tulyaṃ |

[283,2]

atha tenāpyapātākhyenārthena badarāderapātaḥ kriyate tatrāpi tulyaḥ paryanuyoga ityāha | "anavasthā" ceti |

[283,3]

"tasmādityā"dinā tṛtīyapakṣopanyāsaḥ | sa "pātābhāvaḥ kathaṃ kenacit kriyate" | naiva kenacit | abhāvasyākāryatvāditi bhāvaḥ | kathantarhya"bhāvaṃ karotīti" vyapadeśa iti "cedā"ha | "abhāva"mityādi | abhāvaṅkarotīti vyapadeśe "nābhāvo nāma kaścit kārya" iṣyate | kasmādityāha | "tasye"tyādi | "tasye"tyabhāvasya kāryatvād "bhāva eva syā"dityabhiprāyaḥ |

[284,1]

nanu yathā ghaṭavat kāryatvāt paṭasya na ghaṭarūpatā | tathā bhāvavannābhāvasya kāryatvādabhāvarūpatā bhaviṣyatīti cet | na | ghaṭāderapi hi bhāvarūpatvambhavanadharmatvādeva | taccābhāvepyastīti kathaṃ na bhāvarūpatvamabhāvarūpatvena pratibhāsanānna bhāvarūpateti cet | na | "abhāvasya" pratibhāsābhāvāt | abhāvānāmparasparavibhāgapratīterghaṭābhāvaḥ paṭābhāva ityatra paṭādīnāmbhedo nābhāvānāmekatvena pratibhāsanādityuktaṃ | yata eva"ntasmād bhā"vasya yā "kriyā" tasyāḥ"pratiṣedhanirdeśo"'bhāvaṃkarotīti |

[284,2]

ata eva spaṣṭayati | "bhāvaṃ na karotīti yāva"diti | yāvānevāsya vākyasyārthastāvānevābhāvaṃ karotītyasyāpītyarthaḥ | "tathā ce"ti | pātapratibandhasyābhāva mātratvenākāryatve | "ayami"ti kuṇḍādiḥ | tena kāraṇe"nāyami"ti badarādiḥ | "kena cit"kuṇḍādinādhāreṇa "pratiba"ddhaḥ | pātādanivārito "na kadācittiṣṭhe"t | sadaiva patedityarthaḥ | "tasmādityā"dinopasaṃhāraḥ | "api"śabdādādheya ityanenāpi vyapadeśena"kṣaṇikānāṃ" pūrvakṣaṇasaṃgṛhīteno"pādānena samānadeśasyo"ttarakṣaṇasaṃgṛhītasya kārya"syotpādana"mucyate | "tasmāt" sāmānye'yamapi prakāro na sambhavatīti khyāpanāyābhyupagamyaitaduktaṃ pātapratibandhāda"janakopi" sthāpaka iti |

[284,3]

tamevāsambhavandarśayitumāha | "astu nāme"tyādi | "pātinā"mbadasadīnānta"tpratibandhaḥ" pātapratibandhostu nāmājananasvabhāvaḥ | "tatkaraṇā"diti pātapratibandhakaraṇāt | "gatimato dravyasyeti" sakriyasya sāmānyasya punaramūrttatvāda"kriyasya kiṃ lakṣaṇāṃ sthitiṃ kurvāṇa" āśrayaḥ "sthāpakaḥ syāt" | na hi sāmānyasya pāto'sti yena tatpratibandhaḥsthitirbhavet | kintu "sthitirhi tasya" sāmānyasya "svarūpāpracyutirevo"cyate | "sā ca"
svarūpāpracyuti"rnāśrayāyattā" sāmānyasya "nityatvāt" | abhyupagamyāpyucyate | "sāpyā"śrayāyattā sāmānyasya sthiti"rayuktaiva" | sāmānyāt tasyāḥ sthite"rbhedābhedavivecane" | anyattvānanyattvavicāre kriyamāṇe |

[285,1]

"astu nāme"tyādinā vyācaṣṭe | "āśrayahetuke"tyāśrayāyattā | "seti" sthitiḥ |
tāmevāśrayādanyāṃ sthitiṃ sa āśrayaḥ karoti na sāmānyaṃ | sā sthitiḥ sāmānye pratibaddhā tataḥ sambandhasambaddhāt sāmānyamupakṛtamevetyata āha | "sā ce"tyādi |
setyarthāntarabhūtā sthitiḥ | na hi tasyāḥ sāmānye pratibandhakāraṇaṃ kiṃcidasti kiṃ sāmānyasyāśrayeṇa kṛtambhavatītyadhyāhāraḥ |

[285,2]

abhyupagamyata eva sthiteḥ sāmānye pratibandha iti cedāha | "pratibandhe ce"tyādi |
pratibandhe vābhyupagamyamāne | "sthitikaraṇaṃ cet" | āśrayeṇa janitā yā sthitistasyāḥ sthiteḥ sthitiḥ sāmānyena kriyate | tataḥ "sā"śrayajanitā sthitiḥ "sāmā"nye"pratibaddheti | tatrāpi" sthiteḥ sthitikaraṇe "tulyaḥ prasaṅgaḥ" | yā "sā cā"śrayapratibaddhāyāḥ sthiteḥ sāmānyena sthitiḥ kriyate sā āśrayahetukāyāḥ sthiterātma"bhūtā vā"
bhaved "vyatiriktā vā" | ātmabhūtatve āśrayeṇaiva sā kṛteti kathaṃ sāmānyena kriyate | "vyatiriktatve" ca saiva sthitiḥ sāmānyena kṛtā āśrayajanitāyā ādyāyāḥ sthiteḥ"kiṃ sāmānye"na "kṛtaṃ syā"t | atha sāmānyena dvitīyā sthitiḥ kriyate | sā āśrayeṇa janitāyāṃ sthitau pratibaddhā | "tadā kaḥ pratibandha iti vācyaṃ" | sāmānyajanitāyāḥ sthiterāśrayajanitayā sthityā'parā tṛtīyā sthitiḥ yata iti "tulyaḥ prasaṅgaḥ" ityana"vasthā syāt | tato"navasthānādāśrayajanitāyāṃ sthitau sāmānyakṛtasyo"pakāra"syā"navadhāraṇādasya" sāmānyasya sambandhinīyamāśrayeṇa janitā "sthitirityapratī"tiḥ"jananaṃ cet"pratibandha iti prakṛtaṃ | na sāmānyenāśrayajanitāyā sthiteraparā sthitiḥ kriyate | kintu saivādyā sthitirjanyata iti | tadā kevalaṃ sāmānyaṃ samarthaṃ sthitiṃkarotu "kimāśrayeṇa" śāvaleyādināṃ sthitikaraṇāyā"pekṣitena" | na "hyanupakārariṇyapekṣā"
yuktā | tasmāda"pekṣeti hi tatpratibandhaḥ" | asminvastunyasyāpekṣeti yeyamapekṣā sā tasminnapekṣye pratibandhastadāyattatā | "sa ca" pratibandho nityatvādanādheyātiśaya"syāyukta" iti "kevalaṃ" sāmānyaṃ sthitiṃ "janayediti nāstyanya āśrayaḥ sthitihetuḥ" |
tataśca sthitikaraṇādāśrayassāmānyasyādhāra ityetadayuktamiti bhāvaḥ | eva"mbhedābhedavivecana" iti yaduktantato bhedapakṣastāvadapanītaḥ |

[286,1]

dvitīyapakṣamāśrityāha | "abheda" ityādi | "sāmānyādabhede vā sthite"rabhyupagamyamāne "svarūpameva tatsthi"tirūpaṃ sāmānyasya | "tacca" svarūpaṃ sāmānyasya"nityamastīti na sthiti rasya" sāmānyasya "kena"cidāśrayeṇa "kriya"te | yata eva"ntasmādi"tyādi | "tadi"tyādinopasaṃhāraḥ | "tadi"ti tasmā"dasye"ti sāmānyasya |

[286,2]

tadevaṃ vṛttirādheyatā vyaktiriti yatpakṣadvayamuktantata ādyasya nirāsaḥ kṛtaḥ |

[286,3]

<2>dvitīyapakṣamā"śri"tyāha | "atha puna"rityādi | "avyaktasye"tyaprakāśitasya |
vyaktetyāśrayeṇa jñānasyākāraṇatvāt tadvyaktestenāśrayeṇa prakāśanaṃ yat | tadeva tatrāśraye sāmānyasya vṛttiḥ syāt || (146–47) ||

[286,4]

"ne"tyā cā ryaḥ | āṃtmani svaviṣaye "vijñānotpā"danaṃ | tatra "yogya"tvaṃ sāmānyantadartha"manyānurodhi" | kāraṇāntarasāpekṣaṃ "yatta"dvastu "vyaṅgyaṃ" pratītaṃ | tasyāśca svaviṣayajñānajanana"yogyatāyāḥ kāraṇaṃ" yatpradīpādi tadvyaṅgyasya "kārakameva" janakameva | pūrvamayogyasya paścād vijñānajananayogyasya ghaṭāderutpādanāt |

[286,5]

yadi punaḥ pradīpādisannidhānāt prāgapi ghaṭādi svākārajñānajanana"yog"yantadā "prāgevāsya ca" ghaṭāde"ryogya"tve "tadapekṣe"ti pradīpāpekṣā | "sāmānyasya" nityatvāda"vikārya"sya | "tadi"ti yathoktalakṣaṇaṃ vyaṅgyatvaṃ "sāmānyava"ta ityāśrayātsakāśāt "kuto"
naivetyarthaḥ | "aparamiti" svasantānādanya"mbhāvameva janayan vyañja"ka ucyate | kimbhūtaṃ"svaviṣaya"sya "vijñānotpādanasama"rthaṃ | "sajātīyopādānāpekṣami"ti svasantānasaṅgṛhītapūrvakṣaṇasāpekṣaṃ | yathāndhakārāvasthitaghaṭādikṣaṇasāpekṣamvijñānajananasamarthamuttaraṃ ghaṭakṣaṇañjanayatprakāśakaḥ |

[287,1]

nanu pradīpakāryatve ghaṭasya pradīpoyacayepi ghaṭasyopacayopi syāditi cet |
na | upādānagatād vibhedāt kāryasya bhedo na sahakārigatāt | sahakārikāraṇaṃ ca pradīpādirvyaṅgyasya ghaṭasyeti kuto mahatvādiprasaṅgosya | yadvā'bhivyaktāvapi kriyamāṇāyāṃ tulyoyaṃ prasaṅga iti yatkiñcidetat | na ca vyaṅgyakṣaṇasadṛśasya kṣaṇasya mṛtpiṇḍādutpattirapi tu pradīpādeveti kutonyādṛśāt tādṛśasyotpattiḥ | "anapekṣaṃ ce"ti | yathā sajātīyopādānāpekṣaṃ svaviṣayavijñānajananasamarthaṃ śabdaṃ janayannabhighātaḥ | na hyabhighātāt prāk chabdosti yena samānajātīyāpekṣaḥ śabdo bhavet | śabdopi hi vyaṅgyaḥ parairiṣyata ityevamuktaṃ |

[287,2]

yadi tarhi kāraka eva vyañjakaḥ kastarhi kārakavyañjakayorhetvorviśeṣa ityata āha | "paratre"tyādi | vyañjakādanyasmin kārakatvenābhimata ityarthaḥ | "jñānajanaśaktiranākṣiptā janyasya" | na hi svaviṣayavijñānajananasamarthameva kāryaṃ kārakeṇa bījādinā janyate | tato "jananamātreṇa kārakatvaṃ" svaviṣayavijñānajananasamarthakāryotpādanalakṣaṇena tu viśeṣeṇa vyañjakatvamiti | (147–48) ||

[287,3]

yadyapi vyañjakād vyaṅgyo "vijñānotpādanayogyatāṃ" pratilabhate tathāpi na janyata iti cedāha | "yadi hī"tyādi | "yata" iti vyañjakāt | sa cet vyaṅgyaḥ | "tasye"ti vyañjakasya "sā yogya"tā'sya vyaṅgyasya vyañjakasannidhānāt "prāgevāsti" | yatovyaṅgyasya "svabhāvabhūtā sā" | yathāvyaṅgyaḥ prāgevāsti tathā tatsvabhāvabhūtāpi yogyatā | "tamapekṣata" iti vyañjakaṃ | vyaṅgyād vyatiriktaiva yogyatā vyañjakena kriyata iti cedāha | "pare"tyādi | "asyāmi"ti yogyatāyāṃ | "saiva" yogyatā | "tata" iti vyañjakāt "sthitivatprasaṅgaḥ" | yaduktam | anyā cet sthitistāmevāśrayaḥ karotītyādi tadihāpi prasajyeta | "ta"miti vyaṅgyaṃ | nāpi vyaṅgyādanyat tatkaraṇe vyaṅgyasya na "kiñci"diti "kṛtvā'pekṣyata" ityanenopakāritvamuktaṃ | akiṃcitkaratvena tatpratiṣedhas"tato vyāhatameta"t |

[288,1]

yaduktaṃ | janaka eva vyañjaka iti tasya tattvityādinā vyabhicāramāha |
na hi dhūmognerjanako'tha ca "kāryatvā"ttasya "vyañja"kaḥ | "ādi"śabdād balākādiḥ salilasya | "sattya"mityādinā pariharati | na tu dhūmaṃ liṅga"mapekṣyāgnirā"tmani svalakṣaṇe "jñānaṃ janaya"ti | kasmāt | "tathābhūtas"yānumeyatvenābhimatas"yāgneḥ sākṣādajanakatvāt" | anyathāgnisvalakṣaṇākāratvāt pratyakṣāt pratibhāsāviśeṣaḥ syāt | "kevalami"tyādinopādānakāraṇameva tasya sākṣājjanakamityādarśayati | liṅgajñānamupādānaṃ | "na viṣayabalenā"gnisvalakṣaṇabalena | kiṅkāraṇam | a"satya"pi tasmin vahnau pūrvadhvastepi bhāvādagnijñānasya | kathamityāha | "parampara"yetyādi |
liṅgānusārī liṅgānusmaraṇavikalpastena | tathā hi kasyacit puruṣasya kvacid"dhū"mandṛṣṭavato dhvaste dhūme vahnau ca kathamapi tatra dhūmānusmaraṇavikalpa utpanne paścādanvayavyatirekānusmaraṇādabhūdatra dhūmastasmād vahnirapyatrāsīdityevaṃ paramparayāgnijanyadhūmādagnijñānamutpadyata eva |

[288,2]

"nāpī"tyādinā pūrvoktamatraiva yojayati | "sāmānyākārāvabhāsi" cānumā"najñānaṃ" |
na "sannihitaviṣa"yatā | vinaṣṭepi hi viṣaye anutpanne ca sambhavāt | yadāpi sannihito viṣayastadāpi "na viṣayabalenotpattiriti niveditaṃ" prāk "na hi vikalpā" ityādinā | "bhāvābhāvānavidhānācca sāmarthyanna prati"dityādinā tṛtīye paricchede "pratipādayiṣyate ca | sākṣādupayogena"
svarūpānukāri"vijñānajananasāmarthyena | tatre"ti svaviṣayajñānajanane | paramiti pradīpādikaṃ | "tata" ityapekṣyāt pradīpādeḥ |

[289,1]

etaduktambhavati | na sarvo vyañjako janaka ityucyate | kintu svākārajñānajanakasya parasya sāhāyyaṃ yaḥ pratipadyate sa eva | tato nāsti vyabhicāra iti |
sāmānyamapi svākārajñānajananāśraya"mapekṣata iti vyaṅgya"miṣṭantatastenāśrayādupalambhayogya "ātmā labdhavyaḥ | na cāyamātmapratilambhaḥ sāmānyasya kutaścit sambhavati" | nityatvenābhyupagatatvāt | "tadi"ti sāmānyaṃ |

[289,2]

"naive"tyādi paraḥ | svāśrayasamavāyavyaktiṃ brūma iti sambandhaḥ | svāśrayasamavāyaḥ kathaṃ vyaktiriti cedāha | "svāśraye"tyādi | "tadi"ti sāmānyaṃ | "anyatreti" svāśraye |

[289,3]

"ukta"mityā cā ryaḥ | "tadevedamanupakārakasyāśrayatvaṃ na sambhāvayāma" ityādinoktatvāt | svāśrayasamavetaṃ hi "tadātmanyanyatra vā vijñānaheturiti" bruvāṇena "svāśrayasāvāyāpekṣaḥ" sāmānyapadārthaḥ "vijñānahetu"riṣṭaḥ | tataśca "tena" svāśrayasamavāyena sāmānyātmā "janyasya syā"t | kiṅkāraṇaṃ | "taddheto"rjñānahetoḥ svabhāvasya svāśrayasamavāyāt "prāgbhāvā"t | svāśrayasamavāye sati "paścācca tataḥ" svāśrayasamavāyād vijñānahetoḥ svabhāvasya "bhāvā"t | nityaṃ sāmānyasya vijñānajananasvabhāvatvādasiddhametaditi cedāha | "nittya"mityādi | "tatsvabhāvasadbhāva" iti vijñānajananasvabhāve"prāgapi" svāśraya"samavāyād" vyaktiśūnyepi deśe kevalāt sāmānyādityarthaḥ | sāmānyākāra"vijñānodayaprasaṅgā"t || (148–49) ||

[289,4]

"ne"tyādiparaḥ | "vyakti"rāśrayaḥ "sāmānyasya saṃskā"ro yogyatādhānanta"smāddhe"torna"vyañjikā" sāmānyasya | yena tayā janyaṃ syāt sāmānyaṃ | "kintarhi tadgrāhiṇa" iti sāmānyagrāhiṇaḥ "saṃskārā"d vyañjaketi prakṛtaṃ |

[290,1]

"yopī"tyādyā cā ryaḥ | "añjanāde"riveti vaidharmyadṛṣṭāntaḥ | "añjanādeḥ" sakāśād yathendriya"saṃskāro" yukto "naivaṃ vyakteḥ" sakāśāt | kasmāt "pratipatte"rjñānasya vyañjakatvenābhimatāyā vyakte"rbhāvābhāvakālayoḥ" saptamīdvivacanametat |

[290,2]

"saṃskṛtami"tyādinā vyācaṣṭe | "añjanādibhiḥ saṃskṛtamindriyaṃ kaṃcidatiśaya"mātmabhūta"māsādaya"ti | "pratipattau" pratipattinimittaṃ | viśiṣṭajñānotpādanāyeti yāvat | nimittāt karmmasaṃyoga ityanenātra saptamī | kuta etaditi cedāha | "spaṣṭe"tyādi | "pratipatte"riti vibhaktivipariṇāmena sambandhaḥ | tathā hi timirādyupa hatamindriyamaspaṣṭaṃ vijñānañjanayati | tadevāñjanādisaṃskṛtaṃ spaṣṭato'vasīyate |
saṃskṛtamindriyaṃ pratipattyarthamatiśayamāsādayatīti |

[290,3]

athāñjanādeḥ sakāśānna pratipattibhedastadā | "tadakāriṇa"śca pratipattibhedākāriṇaścāñjanā"deratatsaṃskāra"ndriyāsaṃskārakatvāt | yathāñjanādeḥ sakāśā"dindriyasya saṃskāro naivaṃ vyakteḥ" sakāśāt | kiṅkāraṇaṃ | "tadbhāvābhāvakāla"yorityādi | tathā hi vyañjikāyā govyakterabhāvakāle yādṛśaṃ cakṣurvijñānaṃ vṛkṣādāvutpannantasyā govyakteḥ abhāvepi vṛkṣādau tādṛśameva | yadi tadabhāvakāle pūrvamaspaṣṭaṃ vijñānaṃ vṛkṣādiṣūtpannaṃ paścād govyaktikṛta indriyasaṃskāro gamyeta |

[290,4]

viṣayasaṃskārepi sati viṣayāntare naiva pratipattibhedo'styataḥ sopi na yukta iti cedāha | "viṣaye"tyādi | viṣayasya gandhāderyaḥ kenacit saṃskārassa "indriyāviśeṣepi" | yadi nāmānyatra viṣayāntare indriyasya pratipattiṃ prati viśeṣo nāsti | "tathāpi tadviveṣādhā"nantasya saṃskṛtaviṣayagrāhakasya jñānasya "viśeṣādhānādupakārī syāt" | nendriyasaṃskāra upakārī syāditi sambandhaḥ |

[291,1]

etaduktambhavati | viṣayā hi viniyatāste svākārasyaiva vijñānasya sādhanaṃ nākārāntarayuktasya | tato viṣayasaṃskāraḥ pratiniyatatvāt svaviṣayāmeva viśiṣṭāṃ pratipattiñjanayanna virudhyate | indriyaṃ tu svagrāhye viṣayabhede tulyaṃ sādhanamatastatsaṃskāraḥ sarvasmiṃstadgrāhye pratipatterbhedakaḥ prāpnotīti | nendriyasya vyaktibhedastadindriyagrāhye sarvasmin dṛśye viṣaye spaṣṭākārajñānajananāya saṃskāramādhatte |
kintarhi vyaktyutpatteḥ "prāgadṛśye" sāmānye indriyasya "darśanaśaktyādhānā"t kāraṇād vyaktibheda "upakārakaṃ iti cet | atīndriyadarśanāde"va ca spaṣṭamindriyasya saṃskāro gamyate | vyaktisannidhānāt pūrvamasamarthampaścāttatsannidhāne samarthamiti sa vyaktibhedotīndriyaṃ sāmānyākhyamarthandarśayan "kathaṃ pratipatteḥ" sarvatra "na bhedako" bhedaka evetyarthaḥ |

[291,2]

etaduktambhavati | dṛśyepi tāvadaspaṣṭe spaṣṭākāradarśanaśaktyādhānād añjanādikṛtaḥ indriyasaṃskāraḥ sarvatra tadindriyagrāhye viṣaye pratipatterbhedako dṛṣṭaḥ |
kiṃ punaryotīndriyasyārthasya darśakastathā cānyasyāpyatīndriyasya paramāṇvāderdarśakaḥ syāditi bhāvaḥ | sāmānyasyaiva darśanāyendriyasya saṃskāramādhatte vyaktibhedaḥ tato nāstyatiprasaṅga iti cedāha | "eke"tyādi | ekasmin sāmānye draṣṭavye indriyasaṃskārasya "pratini"yamasta"sminna"bhyupagamyamāne tasminneva vyaktibhede śāvaleyādikesamavetaṃ ya"tsāmānyāntaraṃ" sattādravyatvādi | "tasya darśaka" indriyasaṃskāro na syāt | iṣyate ca | ātmasamavetānāmeva sarvasāmānyānāndarśanāyendriyasaṃskāro naikasyaiveti cedāha | "vyaktyā ce"tyādi | "taddarśana" iti teṣāṃ vyaktisamavetānāṃ sāmānyānāndarśane | "tadvyaṅgyeṣu" tayā vyaktyā vyaṅgyeṣu | dṛṣṭaśca dūrād dravyamātradarśane dravyatvamarthatvayorniścayepi sati gotvādāvaniścayaḥ | yasminnaniścayastasya darśanāya nāhitaḥ saṃskārabheda iti cedāha | eka"niścayo veti na syādi"ti sambandhaḥ | ekaśabdonyārtho'niścitādanyasyāpi niścitābhimatasya dravyatvāderniścayo na syāt | kiṅkāraṇaṃ | "tasyā" vyaktera"vibhāgamayāsteṣu" svātmasama"veteṣu"
sāmānyeṣu "viśeṣābhāvāt" | na hi sā vyaktiḥ kvacit pratyāsannā kvacinna | tataḥ sarvasya vā niścayaḥ sāmānyasya na vā kasyacida"pītye"vantāvad "vyakterindriyasaṃskāro na ghaṭata ityākhyā"tam |

[292,1]

adhunābhyupagamyāpyucyate | "vyakte"rityādi | "vyakte"ssakāśāt pakṣadvayepi sāmānyasya "vijñānajananasvabhāva iti" kṛtvā | tasmād vijñānajananāt "svabhāvāt pracyuteḥ" kāraṇānna hi samarthasya sahakāryapekṣā yuktā | "saṃskṛtamindriyaṃ saha"kāri yasya sāmānyasya tattathoktantadbhā"vastasmāt" | nityatvāda"nādheyātiśayasya"
sāmānyasya "koyaṃ sahakārārthaḥ" | naiva kaścit |

[292,2]

"anittyā hī"tyādinā vyatirekamāha | "sahakāriṇaḥ" sakāśādviśi"ṣṭasyātmano lābhāt | tami"ti sahakāriṇaṃ | kasmād | "yo hyeṣāṃ" kṣaṇikānāṃ "janaka ātmā" sahakārisannidheḥ prāṅnāsīt | "tadaiva" sahakārisannidhikāle | tataḥ sahakāriṇaḥ sakāśād "bhavatīti" kṛtvā | "eṣā"miti kṣaṇikānāṃ |

[292,3]

nanu kṣaṇikānāmapi kathaṃ sahakāriṇo viśiṣṭātmalābhāpekṣā | sahabhāvināmparasparamanupakāryopakārakatvāt | yaśca kṣaṇo jāyate na tasya sadasattvakālayossahakāryapekṣeti |

[292,4]

ayuktamuktamupakārī hyapekṣata iti naiṣa doṣaḥ | sattāpekṣayaitaducyate | ata evāha | janyataivaiṣāṃ parasparatopekṣeti | anāsādya "parami"ti sahakāriṇaṃ | "tatsvabhāvaṃ"
samarthasvabhāvaṃ | na hi tasya sāmānyasya kevalasya sahakārivikalasya prāg yo na vijñānajananasvabhāvaḥ sa punaḥ kathaṃcid bhāvī | "na hīti" sambandhaḥ | nityatvāditi bhāvaḥ |

[293,1]

kiñca | "vyakteḥ sāmānyasaṃskāre sati tajjanyaṃ sāmānyaṃ syādi"ti pareṇendriyasaṃskāroṅgīkṛtaḥ vyakteḥ sakāśāt | tathāpi vyaktijanyatvaṃ prasajyata ityāha | "vyakti"rityādi | "tatsahakāri" | vyaktisaṃskṛtendriyasahakāri sāmānyamvijñānaheturityabhyupagamyamāne | "vyaktikāryasyendri"yasya kāryatvāt "sāmānyaṃ vyakteḥ pāramparyeṇa kāryamuktaṃ syāt" || (149–50) ||

[293,2]

bhavatu nāma sāmānyasya vyañjikā vyaktiḥ tāvadasyā jātimattvaṃ na yuktamatiprasaṅgādityāha | "api ce"tyādi | "jātīnāṃ" sāmānyānāṃ "vyañjakasya" vyaktibhedasya "jātimattā yadīṣya"te | tadā gotvādeḥ prakāśakaḥ "pradīpā"diḥ vyañjakatvāttena gotvādinā tadvān gotvādimān "prāptaḥ" | śāvaleyādivat |
gotvādhāraḥ prāpta ityarthaḥ |

[293,3]

"yo hī"tyādinā vyācaṣṭe | "gotvādiṣu" vyaṅgyeṣu "vijñānahetutvaṃ pradīpāderapya"sti |
kathamiti cedāha | "teja" ityādi | tasmādastyā"lokasya vijñānamprati hetutvaṃ |
tata" iti jñānahetutvāt | "pradīpādaya" iti | ādiśabdādindriyasaṃskārādiparigrahaḥ | teṣāmapi jñānahetutvāt | vyakteḥ sakāśād viśiṣṭasyaivābhivyaktiḥ sāmānyasya bhavati na tathā pradīpāderiti cedāha | na hītyādi | "vyakterapi" sakāśāt "sāmānyasyābhivyaktirjñānahetutāṃ muktvā na hyanyā kācit" | yadi hi sāmānyasyātiśayādhānaṃ vyaktyā kriyate na pradīpādinā | tadā bhavedviśeṣastacca nāsti | "svabhāvātiśayasyādhātumaśakyatvāt" | nityatvāt sāmānyasyeti bhāvaḥ | "samavāya"
ityādi | vyaktau ca samavetaṃ gotvaṃ na pradīpādau | tasyeti sāmānyasya | ajanyajanakayoḥ koyaṃ samavāya "ityuktatvāt" |

[294,1]

bhavatu nāma samavāyastathāpyasya sāmānyasya "samavāyamātraṃ vyaktyā saha jātaṃ nānyaḥ kaścidviśeṣo" vijñānajananalakṣaṇaḥ | "pūrvava"diti vyaktisamavāyāt prāgvat"paścādapi" vyaktisamavāyepi yadyapi sāmānyasya "na kaścid viśeṣa"stathāpi samavāyabalādeva svaviṣayajñānajananamiti cedāha | "samavāyādeve"tyādi | "jñānahetutvena"
sāmānyasyābhyupagamyamāne | "svāśrayo" yo yatra samavetastatsamavāyinaṃ | sāmānyasyābhyupagamyamāne | "svāśra"yo yo yatra samavetastatsamavāyinaṃ | sāmānyā"danyeṣā"mapi paramāṇu"samavetānāṃ" rūpādīnā"mapi dṛśyatā"pattiḥ"syāt" | samavāyasyaikatvena sarvatrāviśeṣāt | yathā hi sāmānyamatīndriyamapi kevalassamavāyo darśayatyevaṃ paramāṇugatānapi rūpādīn kinna darśayet | yataśca samavāyapakṣe'yandoṣa"stasmāt jñānahetutaiva" sāmānye vyakte"rvyañjakatvaṃ" | taccetthaṃ bhūtaṃ vyañjakatvantulya"mpradīpāṃdāva"pīti "sa eva prasaṅaḥ" prāpto gotvādinā tadvānityādikaḥ || (150–51) ||

[294,2]

"tadi"ti tasmā"nnādhe"yatā "sāmānya"sya svāśraye vṛttirnāpi svā"śrayeṇa vyakti" rabhivyaktiḥ svāśraye sāmānyasya vṛttiḥ | ataścāvṛtteḥ kāraṇāt sāmānya"nnāne"katra vyaktibhede ekākāra"jñānahetuḥ" | na hi yo yatra na varttate sa tatrātmavṛttidvāreṇa jñānaheturyuktaḥ |

[294,3]

"ata evāne"katra ekasya sāmānyasyāvṛtteḥ kāraṇāt | "vyakteḥ" sakāśādanyā yadi "jātirathavāna"nyā | "yeṣāṃ" vādināṃ | "vyaktiṣvapūrvāsu" saṃpratyutpannāsu paścādvā dṛśyamānāsu | "tu" śabdo vidyate śabdātpareṇa draṣṭavyova"dhāraṇārthaḥ" | ata evāha | "vidyata"
evetyādi | "vastusato" yeṣāṃ jātiriti yāvat | "svasāma"rthye sati svapratipattidvāreṇa | "anyatre"ti vyaktibhede buddhiñjanayan | kiṃ viśiṣṭāṃ "svarūpānukāriṇī"mekarūpānugatāṃyatra buddhiñjanayati tena sambandhamapekṣate | sambandhamantareṇa svākārabuddhijanane'ti"prasaṅgāt" || (151–52) ||

[295,1]

"sa ce"ti sambandho vyaktyantareṇa "sāmānya"sya "sato" vidyamānasya | "tattva"pakṣe'nyattva"pakṣe" ca na "sambha"vati | kasmād | "ekatra" vyaktibhedasyārthāntarabhūtasyānarthāntarasya "cānya"tra vyaktyantare "darśanāsambhavāt | sā hī"tyādinaitadeva sādhayati | "sā hi buddhirbhūtagrāhiṇī" vastubhūtasāmānyagrāhi"ṇyekabhāvinī" | ekatra vyaktibhede utpannā "vyaktyantarameva" sā "skandet" gacched | vyaktyantaramapi sāmānyākāreṇa gṛhṇīyāditi yāvat | yadi "tatrai"kasmin vyaktibhede "dṛṣṭaṃ kiñcid" vastubhūtaṃ sāmānya"manya"treti yatra vyaktibhede tayā skanditavyaṃ | "taccāṃ"nyatra darśanaṃ | "sata" iti vastubhūtasya sāmānyasya na sambhavatīti sambandhaḥ | kiṅkāraṇam | āśrayāda"nanyatve"bhyupagamyamāne"nvayābhāvā"t | na hyekasmādavyatiriktastadātmabhūtonyadanveti | āśrayā"danyattve"pi sāmanyasya vyaktāva"napāśrayā"t | anantaroktenādhārādheyādibhāvaniṣedhenāśrayabhāvasya niṣiddhatvāt | yadi vyatiriktasya sāmānyasyāsambandhānna vyaktyantare svākārajñānajananam | evantarhyādyāyāmapi vyaktau tattulyamiti kimucyate vyaktiṣvapūrvāsviti vyaktiṣvityeva vaktavyaṃ |
tathaikatra dṛṣṭasyānyatra darśanāsambhavādityapi vaktavyaṃ | ekatrāpi vyaktibhede sambandhamantareṇa darśanāsambhavāt |

[295,2]

satyametat | abhyupagamyaitaduktamityadoṣaḥ |

[295,3]

yopi manyate | tattvānyattvapakṣe sāmānyasyānyadarśanaṃ na sambhavatyasmākantu bhinnābhinnameva sāmānyaṃ | tathā hi |

[295,4]

"nirviśeṣaṃ na sāmānyaṃ bhavecchaśaviṣāṇavat | kenaciccātmanaikatvaṃ nānātvaṃ cāsya kenacit | yadā ca śabalamvastu yugapat pratibhāsate | tadānyānanyabhedādi sarvameva pralīyata iti | "

[296,1]

tanniṣedhārthamāha | "svabhāvo hī"tyādi | svabhāvāt "tattvamevānyattvameva vā na laṃghayatī"ti sambandhaḥ |

[296,2]

nanu deśakālasvabhāvābhedepi sāmānyaviśeṣayoranugatavyāvṛttirūpābhyāṃ bhedopīṣyata ityata āha | "rūpasyānugatasya" svabhāvasyā"tadbhūtasya" vyāvṛttarūpasvabhāvasyā"nyattvāvyatikramāt" | vyāvṛttebhyo viśeṣarūpebhyo bhinnasyānugatarūpasya sāmānyasyānyattvameva syādityarthaḥ | astyatadrūpatvamanyattvameva | kathamityata āha | "idameve"tyādi | "yanna ta"dityatadrūpamityarthaḥ | etāvadevānyattvalakṣaṇamityarthaḥ | "ākārāntaravat" | ṣaṣṭhyarthe vatiḥ | tathā hi sukhād duḥkhasyāpyanyattvamasukha rūpaṃ duḥkhamiti kṛtvā | iyatā cātadrūpasyānyattvalakṣaṇena vyāptiruktā | asya cānyattvalakṣaṇasyā"viśeṣāda"bhimatepi sāmānye |

[296,3]

etena pakṣadharma uktaḥ | prayogastu | yadvastutve satyatadrūpantasya tatonyattvameva tadyathā sukhād duḥkhasya | vastutve satyavyaktirūpaṃ ceṣyate sāmānyamityatadrūpatvenānyattve vyavahārasya sādhyatvāt svabhāvahetuḥ | evantāvadatadrūpatve sāmānyasyānyattvamevāpāditam | athānyattvaṃ neṣyate tadā tattvaṃ prāpnotītyāha | "tacce"tyādi | vyaktera"nanyattadā tadeva" vyaktirūpameva "tat" sāmānyambhavati | "atattve" ityavyaktirūpatve"vastvantaravadanyattvaprasaṅgāt" | etaccānantaramevoktaṃ |

[296,4]

astvananyattvaṃ sāmānyasya tathāpi vyaktyantaramanuyāsyatītyata āha | "na caike"tyādi | "ekavyaktisvabhāvasya vyaktyantarānvāveśo"nugamo vyaktyantarasvabhātvamiti yāvat | kasmāt tasyāvagamyamānasyā"vyaktyantaratvaprasaṅgāt" | yadi śābaleyātmakaṃ sāmānyaṃ bāhuleyasyātmabhūtaṃ bhavettadā bāhuleyaḥ śābaleya eva jātaḥ śābaleyātmakāt sāmānyādavyaktirekācchābaleyavaditi kutosya vyaktyantaratvaṃ | "tata"
iti tasmād "vyakteravyatirekiṇaḥ" sāmānyātsakāśād "anvayinī"tyanugāminī | "nāpi vyatireki"ṇaḥ sāmānyād anvayinī buddhiriti prakṛtaṃ | kasmāt | "tasya"
vyatiriktasya sāmānyasya "kvaci"d bhede"'nāśrayā"dapravṛtteḥ | sambandhamantareṇa pravṛttyayogāt | "vṛttirādheyatā vyaktiriti tasminna yujyata" ityādinā ca vyaṅgyavyañjakasyādhārādheyabhāvasya ca sambandhasya niṣiddhatvāt | anyastarhi sāmānyatadvatoḥ sambandho bhaviṣyatīti cedāha | "anyasyāpī"tyādi | "vyaṅgyavyañjakabhāvā"deriti pañcamī | ādiśabdādādhārādheyabhāvaparigrahaḥ | etasmāt pūrvaniṣiddhāt sambandhadvayāda"nyasyāpi" yasya kasyacit "sambandhasya" vyaktiṃ prati sāmānyasyā"bhāvāt" | kiṅkāraṇaṃ | nityatvāt kenacid vyaktibhedenānupakāryasya sāmānyasyā"pratibandhena" | na hyapratibandhasya kaścit sambandhostītyuktaṃ |

[297,1]

etena "cānyattve'pāśrayā"diti ślokabhāgo vyākhyātaḥ || (152–53) ||

[297,2]

asatsambandhamapi sāmānyaṃ vyaktiṣu svarūpānukāriṇīṃ pratītiṃ janayatīti cedāha | "asambandhā"dityādi | nāsya sambandhostīti vigrahaḥ | sarvasmāt sarvatra pratītiḥ syādityarthaḥ | "tadi"ti tasmā"dayami"ti sā mā nya vā dī | "ekasya" sāmānyasya "darśanena"
hetunā | "eka"smin śābaleye vyaktibhede "vṛtti"ryasya tasyānyatra vyaktyantare "vṛttimanvicchin" vastutve"neṣṭasya" sāmānyasya vyakteḥ sakāśād ye "tattvānyattve" | te "nākramati"
vastuno gatyantarābhāvāt | cokto doṣa it"yayuk"tametadvastubhūtāt sāmānyādanuyāyijñānamiti |

[297,3]

yata eva"ntasmādartheṣu" parasparavivekiṣviya"mekarūpaikākārā" pratīti"rbhrāntireva" |
bhinneṣvabhedādhyāropeṇa vṛtteḥ | kutastarhi sotmannetyāha | "vikalpe"tyādi | vijātīyavyāvṛttapadārthānubhavena yā tathābhūtavikalpasya prakṛtyā janikā vāsanāhitā tataḥ samutthitāḥ | etacca prāgevoktamityāha | "bhāvabheda" ityādi | bhāvānāntatkāryāṇāmatatkāryebhyo bhedaḥ | tathābhūtānāṃ cānubhāvenāhitā yā vāsanā tasyāḥ "prakṛtiśca"
svabhāvaścā"syā āśraya iti nirṇītametat" prāka tatra bhāvabhedaḥ pāramparyeṇa kāraṇaṃvāsanā prakṛtiḥ sākṣāditi dvayamupanyastaṃ | yadyanyāpoha eva śabdavācyaḥ kathantarhīdānīmityādi | "pradhāneśvarādikāryaśabdā" iti pra dhā na kārya mī śva ra kāryañjagaditi | ādiśabdāccha bda bra hmapariṇāma ityādiśabdānāṃ parigrahaḥ |

[298,1]

"bhāve"ṣvādhyātmikabāhyeṣu | "atadbhūto"'pradhānādikāryātmako bhedo yeṣānte tathoktāḥ | yadyapyapradhānakāryātteṣāṃ bhedaḥ syāt tadā bhavet pradhānādikāryātmako bhedaḥ | sa eva ca sarveṣāmabhedaḥ | tenā"bhedenā"nimittena sarvatra "varttante" | sa ca nāsti bhāvānāmanyāpohavādino matenāpradhānādikāryātmakatvāt | tataśca kathamevaṃbhūteṣvabhedena varttante | naivetyabhiprāyaḥ | tataścāvyāpinyapohavyavastheti bhāvaḥ |

[298,2]

"tepī"tyādinā pariharati | tepi pradhānādikāryaśabdā vikalpavijñānapratibhāsinyarthe pravarttante iti sambandhaḥ | kathamityāha | "saṃkete"tyādi | vastunya"tathābhūte" | icchāvaśād yaḥ saṃketaḥ pradhānakārya "jagaditi" | tenāhitā yā vāsanāśakti stayottarottarakṣaṇavipariṇāme"nopaskṛtatvā"d vijñānasantateḥ sarveṣāṃ bāhyādhyatmikānāma"rthānāṃ darśane"ṣvanubhaveṣu satsvapya"napekṣya tadbheda"mapradhānakāryād bhedamvastugataṃ |
yadi nāmārthānāmapradhānakāryāṇāmeva darśanamvastudharmeṇa tathāpi vastusvabhāvamanapekṣyetyarthaḥ | "tathādhyavasāyād yathāsaṃketa"mapradhānakāryānapi bhāvān pradhānakāryatvenādhyavasānāt | atathābhūtakalpitapradhānakāryatvena "kalpitaṃ" caitanyaṃ sāṃ khye na tasya "vyavacchedena" pradhānakāryābhāvā iti yad "vikalpavijñānantatpratibhāsinyarthe" |
sa eva vijātīyavyavacchedenānyāpoha iti bhāvaḥ | kiṃ bhūtāste śabdā ityāha | "upādāne"tyādi | "vikalpa"hetorvāsanāyā dārḍhyamu"pādānabala"ntasmāt "prabhava" utpādo yasya vikalpasya tasmāt "samutthitāḥ"

[298,3]

etaduktambhavati | yadi nāma vastuni tathābhūtabhedābhāvastathāpi vikalpāropita evānyāpohaḥ śabdānāṃ pravṛtteraṅgantato nāsyāvyāpitādoṣa iti | pradhānādikāryaśabdānāmabhedena pravṛttau teṣu bhāveṣu sāmānyameva vastubhūtaṃ kinneṣyata iti cedāha | "na hī"tyādi | "teṣu" pradhānakāryatvenādhyāropiteṣu | "atathābhuteṣu pradhānakāryeṣu"
vyaktyabhāvāt sāmānyasyābhāva iti bhāvaḥ |

[299,1]

anyāpohavādinastu na doṣa ityāha | "tathet"yādi | pradhānādikāryatvakalpanayetyarthaḥ | "tadanyasyā"pradhānādikāryasya "bhedo" vyavacchedaḥ pradhānādikāryatvenāropitānāmbhāvānāṃ "pratipattṛṇāmadhyavasāyavaśāt syāt" |

[299,2]

tadadhyavasāyavaśādeva pratipapaadhyavasāyavaśādeva śāvaleyādiṣvanuvṛttipratyayanimittaṃ "sāmānyaṃ kinneti" cet |

[299,3]

naitadasti | yasmāt "tena" sāmānyavādinā sāmānyaṃ kalpayatāpya"vaśyaṃ" tatra śābaleyādiṣu vijātīyād "bhedo nāntarīyakatayeṣṭa"vyonyathā gotvāderasiddhiḥ syāt | "sa eva" bhedaḥ "sāmānyakārye"'bhinnaśabdapravṛttyādilakṣaṇe "paryāptaḥ" śaktaḥ | "ityevaṃ niṣprayojanā sāmānyakalpanā" |

[299,4]

etaduktambhavati | yathā pradhānakāryeṣvapi bhāveṣu sāmānyamantareṇa pradhānādikāryaśabdāstadbuddhayaścaikākārāḥ pravarttante | tathā gavādiṣu gavādiśabdāstadbuddhayaścaikākārāḥ kinneṣyante kiṃ sāmānyena pāramārthikena kalpitena | dṛṣṭā ca parairapi sāmānyamantareṇa bahuṣu sāmānyeṣvabhinnābhidhānapratyayavṛttiḥ |

[299,5]

taduktambha ṭṭo dyo ta ka rā bhyāṃ

[299,6]

"tasmādekasya bhinneṣu yā vṛttistannibandhanaḥ | sāmānyaśabdaḥ sattādāvekadhīkaraṇena veti | śloka vā0 ākṛ0 24"

[299,7]

tenāyamarthaḥ | yathā pratyekamanekārthasamavāyitvena sattvadravyatvādau sāmānyaśabdastadbuddhiśca sāmānyamantareṇa pravarttete | na cānekārthasamavāyitvaṃ sāmānyaṃ yadeva sattve tadeva dravyatvādāvasti | "niḥsāmānyāni sāmānyānīti" vacanāt |
na copacārāttayoḥ śabdajñānayoḥ vṛttiraskhaladbuddhigrāhyatvāt | tasmād yathā sāmānyaṃ vinā tayoḥ sattādau vṛttistathā śābaleyādiṣu sāmānyamantareṇa |
yathā śābaleyo'govyāvṛttastathā bāhuleyo'govyāvṛttastathā khaṇḍo'govyāvṛtta itya bhinnābhidhānapratyayavṛttiḥ kinneṣyata ityarthaḥ |

[299,8]

syādetat | sarvatra sāmānyabuddhirnirviṣayeṣṭaiva kevalaṃ sāmānyamantareṇa kvacidavisamvādo na syādityata āha | "yadī"tyādi | yadiśabdobhyupagamadyotanārthaḥ |
yadyasyāssarvatra nirviṣayatvamabhyupagamyate | "satsviti" vidyamāneṣu bhāveṣvagovyāvṛtteṣu | "asatsvi"ti paramārthataḥ pra dhā ne śva rā dikāryatayā'vidyamāneṣu bhāveṣu | "neya" | tayā yathāropitasyābhinnākārasya bāhyeṣvabhāva"bhā"vādataścābhūtagrahād | "viplavo" bhrāntireveti kṛtvā | "nāsyā"ssāmānyabuddhernirviṣayāyā "viṣayanirūpaṇaṃ prati kaścidādaraḥ" | yadi sarvaiva sāmānyabuddhirbhrāntā kathantarhyanumānād vastusamvāda ityāha | "kvacidi"tyādi | kvacid "vastunyasya" buddheḥ sakāśādavisamvādo "yasmātkāryakāraṇasambaddhād" yathoktāt | etacca niveditaṃ prāk | "yatrāsti vastusambandho yathoktānumitau yathe"tyādinā 1 | 83 | na"tathābhūtasyā"bhinnarūpasyānumānagrāhyasya vastuni samāveśād "vidyamānatvāda"numānavikalpasya vastuvisamvādaḥ | "pratyakṣavaditi" | vaidharmyadṛṣṭāntaḥ | kiṅkāraṇam | "atathābhāve"pīti vyatītepi vastuni paramparayā liṅgānusāreṇa bhāvāt |
yadvā'"tathābhāvepi" sāmānyarahite'pi vastunyabhinnākārāyā buddhe"rbhāvāt" | iti evaṃ | "nivedayiṣyāmaḥ | niveditaṃ ca" prāk | "bhāvābhāvānuvidhānāt sāmarthya"mityantare |

[300,1]

yadi sāmānyabuddhiḥ svākārābhedena bhinnān bhāvānabhinnānadhyasya vidhirūpatayā pratipadyate kathamasyā anyāpohaviṣayatvamuktamityata āha | "bhede"tyādi | asyāḥ sāmānyabuddherbhinnapadārthadarśanabaleneti vijātīyavyāvṛttasvalakṣaṇānubhavasāmarthyena |
utpatterityadhyāhāraḥ | bahulagrahaṇamvastvabhāvepi śaśaviṣāṇādau vikalpabuddheḥ pravṛttikhyāpanārthaṃ | "teṣu" bhinneṣu svalakṣaṇeṣu "bhāvādhyavasāyāt" svākārābhedena svarūpādhyavasāyāt | dṛśyavikalpayorekīkṛtya pravṛtterityarthaḥ | yasmād "bhinnavastudarśanabaleno"tpadyate buddhirutpannā ca tānyeva bhinnavastūni svākārābhedena pratipadyate | tasmād bhedaviṣayatvambhinnaviṣayatvamityarthaḥ | yuktantāvadvastudarśanadvārāyāteṣvanityādivikalpeṣu vastudarśanabalotpatterbhedaviṣayatvaṃ | yatra tu na tathābhūtambhinnamvastu | yathā nityādivikalpeṣu | śaśaviṣāṇādivikalpeṣu ca | tatra kathambhedaviṣayatvaṃ teṣāmiti cedāha | "tathā bhāve"tyādi | yathaiva bhinnavastusvabhāvagrāhyānubhavabalenotpannā anityādibuddhayaḥ svapratibhāse bhinnabhāvādhyavasāyena pravarttamānā bhedaviṣayāḥ | "evantathā"meva svapratibhāsa eva bhinnabāhyabhāvādhyavasāyakalpanāyāṃ satyāṃ bhinnaviṣayatve "satyaparatreti" avidyamāneṣu nityapradhānakāryādiṣu śaśaviṣāṇādiṣu canityapradhānādikāryaśaśaviṣāṇādivikalpānāmbhedaviṣayatvasya "bhāvā"t | "svāśrayamā"tragatavyaktibheda eva sthitaṃ | na tu vyaktiśūnye deśe | taduktaṃ bha ṭṭe na |

[301,1]

"piṇḍeṣveva ca sāmānyaṃ nāntarā gṛhyate yataḥ | na hyākāśavadicchanti sāmānyannāma kecana || ākṛ0 25pratyekasamavetatvandṛṣṭatvānna nirotsyate | tathā ca sati nānātvannaikabuddherbhaviṣyati || vana0 30yathā ca vyaktirekaiva dṛśyamānā punaḥ punaḥ | kālabhedepyabhinnaiva jātirbhinnāśrayā satīti || vana0 33"

[301,2]

u dyo ta ka ro pyāha | "kena sarvagatatvaṃ jāterabhyupagamyate yena mṛtpiṇḍe mṛdgavake gotvaṃ syādapi tu svaviṣaye sarvatra vṛttirvarttata iti sarvagatetyucyate | kaḥ punargotvasya svo viṣayaḥ | yatra gotvambhavati | kva punargotvamvarttate | yatra gotvanimittonuvṛttipratyayayo bhavati | kva punaranuvṛttipratyayaṃ gotvaṃ karoti | yattasya sādhanaṃ | kaḥ punarnitye gotve gossādhanārthaḥ | yattena vyajyate | na hi kakudādimadarthavyatirekeṇa gotvasya vyaktiriti | na piṇḍebhyorthāntaraṃ gotvampiṇḍāntarāleṣvagrahaṇāditi bau ddho bruvāṇaḥ piṇḍāntarālamparyanuyojyaḥ | kimidampiṇḍāntarālaṃ |
kimākāśamāhosvidabhāva uta dravyāntaramiti | yadyākāśaṃ na tatra gotvaṃ na hyākāśaṃ gauriti pratīyate | etenābhāvo dravyāntaraṃ ca vyākhyātaṃ | viśeṣapratyayānāmākasmikatvācca | ayaṃ piṇḍapratyayavyatirekabhāk pratyaya upajāyamāno nimittāntarād bhavati | dṛṣṭā khalu piṇḍavyatirekabhājāṃ pratyayānāṃ nimittāntarādutpattiryathā carmavastrakambaleṣu nīlapratyayastacca nimittāntaraṃ sāmānyamiti | tasmād vyaktisarvagataṃ sāmānyaṃ | vyaktiśūnyepi deśe vidyamānatvāt | na ca tatra sāmānyasya pratītirvyañjikāyā vyakterabhāvāt | yatraiva ca vyaktau sāmānyaṃ pratīyate saiva sāmānyābhivyaktau samarthā sāmānyapratipattyanyathānupattyā gamyate nānyeti | "

[301,3]

tadāha bha ṭṭaḥ |

[301,4]

"yadvā sarvagatatvepi vyaktiḥ śaktyanurodhataḥ | śaktiḥ kāryānumeyādivyaktirdarśanahetukā | tena yatraiva dṛśyeta vyaktiḥ śaktantadeva tu | tenaiva ca na sarvāsu vyaktiṣvetat pratīyate | bhinnatvepi hi kāsāṃcicchaktiḥ kāścidaśaktikāḥ | na ca paryanuyogosti vastuśakteḥ kadācana | vahnirdahati nākāśaṃ kotra paryanuyujyatāmiti | "

[302,1]

"tatra" tayoḥ "pakṣayo"rmadhye "yadi svāśrayamātra"gataṃ apūrvaghaṭādyutpattau ghaṭatvādiśūnye pradeśe paścādutpannād ghaṭāde"rbhinnadeśaṃ" yad dravyantadvarttinaḥ "sāmānyasya | kathanteṣu"
paścādutpanneṣu ghaṭādiṣu "sambhavo" naivetyabhiprāyaḥ | bhavet sambhavo yadi tasmāt "pūrvadravyā"t tatsāmānyampaścā"dutpadyamānandravyaṃ yāti" | tacca nāstītyāha | "yasmādi"tyādi | "tadi"ti sāmānyaṃ "pūrvadravyā"diti yatra tatpūrvaṃ samavetaṃ tasmā"dutpitsu" dravya mutpattumicchu pūrvaṃ ghaṭādikaṃ na "yāti" | amūrttatvena "niṣkriyatvā"t sāmānyasya |
pūrvadravyādacalatopi bhinnadeśena yogo bhaviṣyati vimbasyādarśa iveti cedāha | "na hī"tyādi | "anyadravyavṛtte"rityutpitsudravyād bhinnadeśadravyavṛtterbhāvasya sāmānyākhyasya tataḥ pūrvakādāśrayā"dacalatastadubhayāntarālāvyāpinaḥ" pūrvapaścādutpannadvayāntarālāvyāpinaḥ svāśrayād "bhinnadeśena" dravyeṇa yogo "na hi yukta" iti "sambandhaḥ" | bimbasya tu bhinnadeśe nādarśena yogostīti bruvāṇaḥ kathannonmataḥ syāt | sāmagrībalād bhrāntaṃ jñānaṃ pratibimbānugatādarśapratibhāsi tatra jāyate | yathoktaṃ |

[302,2]

"viruddhapariṇāmeṣu vajrādarśatalādiṣu | parvatādisvabhāvānāṃ bhāvānāṃ nāsti sambhava iti | "

[302,3]

yepi tatra bhāvāntarotpattimicchanti | teṣāmapi na bimbena yogostīti yatkiñcidetat | utpitsudravyāt "prāk" sāmānyātmā "na ca tatro"tpitsudeśe"āsīt" | vyaktiśūnye deśe tasya sthānānabhyupagamāt | asti paścāt tatsāmānyaṃvyaktāvutpannāyāṃ | sāmānyaśūnyāyā vyakteranabhyupagamāt | na ca tatra deśe vyaktyā sahotpannaṃ nityatvāt | na ca vyaktyutpāda eva sāmānyasyotpādo bhinnatvāt |
abhinnatve vā tato na sāmānyaviśeṣabhāvaḥ syāt | "na ca kutaścit" pūrvakād vyaktiviśeṣād"āgataṃ" | etanna "yātī"ti yaduktantasyaivopasaṃhāradvāreṇopanyāsaḥ |

[303,1]

yāvadbhiḥ prakāraiḥ sāmānyasya vyaktyantare sambhavaste prakārā neṣyante tatra ca sāmānyamiṣyata iti vyāghātaḥ | sa ca prājñānānduḥsahatvād bhāraḥ | ata evāha | "ka imami"tyādi | prājño hi kathamayuktaṃ sahate | jaḍastvajñānād yuktāyuktavicāraṇākṣamaḥ sahetāpi | yadāhānyatra "jāḍyā"diti |

[303,2]

nanu cotpitsudravye sāmānyasyotpattāvapi samavetatvaṃ pratibhāsādevāvagantavyaṃ |
sa ca vyaktisamavetatvapratibhāsonutpādepi sāmānyasya vidyata eveti kimutpādena vyaktisamavetañca sāmānyasya rūpamiṣyate | tena tatpūrvadravyasamavetamapi tato'vicaladutpitsudravyasamavetaṃ ca pratibhāsata iti katha"nna yātī"tyādi dūṣaṇāyocyatebhīṣṭatvāt |

[303,3]

sattyaṃ | yo hi sāmānyasya pratibhāsaṃ necchati tasyedaṃ dūṣaṇaṃ syāt "pratibhāsata"
iti | yastu sāmānyapratibhāsolīka iti manyate tasya kathaṃ dūṣaṇaṃ | alīkatvaṃ cotpitsu dravyaṃ na yāti na ca tatrāsīnna cotpannamityādinā granthena sāmānyābhāvepi sāmānyāvabhāsino jñānasyotpatteḥ pratipāditamā cā rye ṇa | na ca pratibhāsanādeva satyatvaṃ | dvicandrāderapi satyatvaprasaṅgāt |

[303,4]

nāpi pratyakṣabādhaikā bādhā | anumānabādhāyā api bādhātvāt | yadi tadaṃśavat syāttadaikenāṃśena pūrvambhinnādhāre sthitamaṃśāntareṇotpitsu dravyaṃ vyāpnuyāt |
anaṃśamvā pūrvamādhāraṃ hitvā | dvayamapyetannāstītyāha | "na ce"tyādi | "pūrvamādhāra"miti sū tra bhāgaṃ | "utpitsudeśād bhinnadeśami"ti miśrakeṇa spaṣṭayati | "tayośce"ti pūrvapaścādutpannayordravyayoḥ |

[303,5]

"bhinne"tyādinā vyācaṣṭe | "dvidhā bhave"diti | nānāvayavātmatayā | pūrvādhāratyāgena vā | prathamantāvat pakṣamāha | "nāne"tyādi | etacca paraprasiddhyocyate |
na tvekamanekāvayavātmakamiṣyata ityuktaṃ | "anyānyobhyā"mavayavābhyāmparasparabhinnābhyāmaṃśākhyā"ntatsambandhā"t | tābhyāmbhinnadeśābhyāṃ sambandhāt | "āloko" hi sāvayavatvādanyenāvayavena ghaṭena sambadhyate | anyena ghaṭādibhiḥ | evaṃ "rajjuvaṃśa"daṇḍādāvapi svasambandhibhiḥ |

[304,1]

"na hī"tyādyasyaiva samarthanaṃ | atha sāvayavatvena sāmānyamanekavṛttīṣyeta | tathāpi kathamekamanekatra vartteta | yasmādekadeśāḥ sāmānyasya varttanta iti | ye ca tadaikadeśāḥ sāmānyasya pratyekampiṇḍeṣu varttante | te kiṃ sāmānyātmakā uta neti |
yadi sāmānyātmakā ekamekatra varttata iti prāptaṃ | na caikamekatra varttamānaṃ sāmānyamiti yuktamvaktuṃ | atha na sāmānyātmakāste | kathaṃ sāmānyamanekatra varttata ityucyate | ekadeśeṣu ca sāmānyasya yadyekadeśāntareṇa vṛttistadānavasthā syāt | "na ca sāvayavatvamantareṇaika"syānekatra "vṛttiryuktā" | athānavayavaṃ pratipiṇḍaṃ parisamāptyā piṇḍavadasādhāraṇatvānna sāmānyambhavitumarhati | kiṃ kāraṇa"ntasyā"navayavasya sāmānyasyaikena dravyeṇa sambandho ya ātmā | tadvyatirekeṇa "ditīyātmābhāvāt | ekātmanaśca"
tasya sāmānyasya "tatpradeśavarttisambandharūpatvāt" | utpitsughaṭadeśāt | pūrvadeśavartti yad ghaṭadravyantatsambandhirūpatvāt | nāsti bhinnadeśena yugapadyogaḥ | "anyathe"tyutpitsudeśadravyasambandharūpatve "tatsambadhāyogāt" | tena pūrvadravyeṇa sambandhāyogāt | tasmādekavyaktiniyatātmanaḥ sāmānyasya nāsti "tasminneva kāle" bhinnadeśena dravyeṇa sambandhaḥ |
sambandhe vā pūrvavyaktiniyataikātmakatvena sāmānyasya pūrvavyaktau sthitistasminneva kāle bhinnadeśavyaktisambandhenāsthitiretaccaviruddhamityāha | "ekasyādheya"syetyādi | "tatra sthānami"ti pūrvavyaktau | "tadaiva" tasminneva kāle vyaktyantare tvayābhyapagamāt |
pūrvavyaktityāgamantareṇaikasya cānyatrānvayāyogāt | tatra pūrvasyāṃ vyaktau | "tenaiva"
pūrvavyaktiniyatenātmanā | tasya sāmānyasyāsthānamitya"yuktame"tat | kiṅkāraṇaṃ | "tatsthite"tyādi | tasyāmeva vyaktau "sthitāsthitātma"noḥ svabhāvayo"rekasya" sāmānyasya"yugapad virodhā"t |

[305,1]

nanu yathaikatyāgenāparatra vṛttirevamaparāparāvayavairbahuṣu ca vṛttirdṛṣṭatvāditi dvividhābhyupagamyate | tathā sāmānyaṃ yadā yenaiva rūpeṇaikatra vṛttantadaiva tenaiva rūpeṇānyatra varttate dṛṣṭatvāditi sāpi tṛtīyā vṛttiḥ kinnābhyupagamyate | taduktambha ṭṭena ||

[305,2]

"na hi dvaividhyameveti vṛtterasti niyāmakaṃ | trividhāpi hi dṛṣṭatvāt sambhaved dvividhā yatheti | "

[305,3]

u dyo ta ka ro pyāha | "na gotvamavayavī na ca samudāyastasmānna tatra kṛtsnaikadeśaśabdau staḥ | na cet tatraitau śabdau staḥ tasmād gotvaṃ kiṃ kṛtsnamvarttate utaikadeśeneti na yuktaḥ praśnaḥ | kathantarhi gotvaṃ goṣu varttate | āśrayāśrayibhāvena | kaḥ punarāśrayāśrayibhāvaḥ | samavāyaḥ | tatra vṛttimad gotvaṃ | vattiḥ samavāya iha pratyayahetutvāttena sarvatra pūrvadravya utpitsudravye ca samavāya eva vṛttirataḥ kathamucyate |
sthitāsthitātmanorekatra virodhādayuktametadi" ti |

[305,4]

etadevāha | sarvatretyādi | "sarvatra" pūrvavyaktāvutpitsudravye ca | "sarvade"votyatsudravyotpādepi yadā varttate tadāpi dravyanna "jahāti" | tena sthitāsthitātmanornaikatra virodho sthitātmano'bhāvāditi | tadayuktaṃ | na hyekasamavetatvamevānyavyaktisamavetatvamanyasyāstatra pratibhāsanaprasaṅgāt | tasmādekasamavetatvānyasamavetatvayoḥ parasparaṃ bheda eva | taccābhinnaṃ sāmānyādekasamavetatvādananugamavadanyatra sāmānyasyāpyananugamaprasaṅgaḥ | yadvaikavyaktikālādisambandhena jñānajananaśaktiryāsāmanyasya | na sā'nyavyaktyādisambandhatvena | tenaikasyāṃ vyaktau sāmānyasya jñānajananaśaktiranyasyāṃ jñānajananaśaktivirodhinī | śaktiśca śaktimato'bhinnā | śaktilakṣaṇatvācca vastunaḥ | tena yadvastvekantadekavṛttyeveti vyāptisiddhiḥ | vastu caikaṃ sāmānyaṃ yadi kathamanyatrāpi vartteta | tathābhūtasya pratibhāsāditi cet | na | pratibhāso hyapratibhāsasya bādhako nāvastunastasyāpi pratibhāsanāt | asya tu vastupratibhāso bādhako na cānugataṃ vastvastītyuktaṃ | ata eva na pratijñāyāḥ pratyakṣabādhā | sāmānyajñānasya pratyakṣatvābhāsācca |

[305,5]

nanu yāvadasyāprāmāṇyaṃ na tāvadanumānasya prabṛttiryāvacca nānumānasya pravṛttistāvannāsya pratyakṣābhāsatetyanyonyāśrayatvaṃ syāditi cet | na | yatonumānaṃ pratibhāsamānasya vastutvasandehamātreṇaiva pravarttate | nāpyasyāprāmāṇyanimittamanumānampravarttatepi tu svasādhyapratibaddhaliṅganimittam | ataḥ sāmānyajñānasya bādhakantasmānnāsti paramārthata ekamvastvekadā'nekavṛttiḥ | vṛttau tu tatsthitāsthitātmanorvirodha eva | ā cā rya stvabhyupagamyāpi doṣamāha | "tatsvabhāvet"yādi | sāmānyasvabhāvasya "darśanamāśrayo" yasya pratyayasya sa "sarvatra" bhinnajātīyepi dravye "sarvākārasyāt | tathā ca sati gāmapyaśva" ityādi | kiṅkāraṇam | ityāha | "aśve" ātmā yasya dravyatvasyeti vigrahaḥ | gamakatvād vyadhikaraṇasyāpi bahubrīhiḥ |
aśve sthita iti vā "sādhanaṃ kṛte"ti samāsaḥ | paścādātmaśabdena dvipado bahubrīhiḥ | "tatsvabhāvapratipattyā" cāśvasthitasvabhāvadravyatvapratipattyā ca "tathā niścayād"
gaurdravyamiti niścayāt |

[306,1]

syādetat | nāśvasamavetadravyatvapratipattyā dravyamiti pratītiḥ | kintarhi | dravyatvamātrapratipattyetyata āha | "tasya ce"tyādi | "tasya" cāśve dravyatva"syaikasyādṛ"ṣṭasyāpratipannasyāśvasamavetatvavyatireke"ṇākārāntara"syāśvāsaḥ sa mavetatvalakṣaṇasyā"bhāvāt" | tasmādaśvasamavetenaiva dravyatvena viśiṣṭāṃ gāṃ dravyamiti pratipadyamānośva iti pratīyāt | yasya tvaśvavyatiriktameva dravyatvasāmānyantena ca viśiṣṭamasau gāṃ pratipadyamāno niyamenāśva iti pratīyāt |

[306,2]

"tasmādi"tyupasaṃhāraḥ | anavayavaṃ sāmānya"manekadeśe"'neko deśo'syeti tasmin ghaṭādau "yugapannādhīyate" | nādheyatāṃ pratipadyate | iyatā ca na "cāṃśavadi"tyetad vyākhyātaṃ |

[306,3]

"jahāti pūrvannādhāra"mityetat pūrvetyādinā vyācaṣṭe | sa ceti pūrvādhāratyāgaḥ sāmānyasya "nābhimataḥ" | (154–55)

[306,4]

"anyatreti" pūrvavyaktau "varttamānasya" sāmānyasya "svasmāt" pūrvādhāradeśād "acala"tastataḥ pūrvādhāradeśādanyatra sthāne janma yasya dravyasya tasmin vṛttirityatiyuktimadityupahasati 156

[307,1]

pūrvavyaktideśādavicaladapi sāmānyantatonyadeśandravyaṃ vyāpnotīti cedāha |
yatretyādi | yatra deśe'sau paścātkālabhāvī bhāvo varttate | tena deśena sāmānyaṃ na sambadhyate svavyaktisarvagatatvābhyupagamāt | yatra deśe sāmānyaṃ na varttate taddeśinaṃ ca paścāt kālabhāvinambhāvaṃ vyāpnotīti nyāyātikrāntatvāt kimapyetanmahādbhutamiti prakārāntareṇopahasati | na hi yo yatra deśe na varttate sa taddeśaṃ vyāpnotīti nyāyānusāriṇā śakyamavasātuṃ 157

[307,2]

sarvagatatvakalpanāmapi nirācikīrṣannāha | "yasye"tyādi | tasyāpi sarvagatasāmānyavādinaḥ sarvatragā yadi jātistadaikatra śāvaleyādau yā tasyāvyaktirabhivyaktistayā karaṇabhūtayā | sā jātissarvatra vyaktiśūnyepi deśe | vijātīyavyaktibhede ca "vyaktaiva" prakāśitai"vābhedādeka"tvāt sarvatra vyaktiśūnyepi deśe dṛśyeta |

[307,3]

etaduktambhavati | yadyapi vyaktiśūnye pradeśe vijātīyavyaktau ca svavyaktervyañjikāyā abhāvastathāpi svavyaktyabhivyaktenaiva rūpeṇa tatrāvasthānājjāterupalambhaḥ syānno cet svabhāvanānātvaṃ prāpnotītyekarūpā ceṣyata iti bhāvaḥ | "na jā"ternityāyā anādheyātiśayatvena "kadācidabhivyaktiriti niṣiddhametat" | " vṛttirādheyatā vyaktiriti tasminna yujyata"1 | 146 ityatrāntare | yata eva"ntasmāt" sā jāti"rnityamanapekṣitaparopaskārā"nādheyātiśayā | evambhūtā yadi svabhāvena svavijñānajananayogyā | tadā nitya"ndṛśyeta" vyakteḥ prāk paścācca | atha na yogyā tadā kadācid daśyeta | kiṃ kāraṇaṃ | "tasmin" vijñānajananayogya"svabhāve" tadviparīte "cāvasthānāt" |
sarvakālamekarūpatvādityarthaḥ | asamarthā vyaktyasannidhāne tatsannidhāne tu samarthā bhavati | tato na nityandarśanamadarśanamvā jāterityata āha | "svabhāve" tyādi | nityatvenānādheyātiśayatvāditi bhāvaḥ || (157–58)

[308,1]

yadi jāternāsti vyaktistatkiṃ vyaktyaivaikatra sā vyaktetyādyucyata ityata āha | "abhyupagamyā"pītyādi | "vyāpi"nyapi jātiḥ | "ekatrā"śraye vyaktā "bhedābhāvāde"katvājjāte"rvyaktaiva" prakāśitaiva "sarvatra vyaktiśūnye de"śe | vijātīye ca vyaktibhede | "vyaktiśūnyeṣvapītyapi" śabdād vijātīyepi vyaktibhede | api ca "na ca sā" jāti"rvyaktyapekṣiṇī" | vyañjikā vyaktirnnāpekṣyeta | vyakterjātivyañjakatvābhāvāditi bhāvaḥ | yadi hi vyañjikāṃ vyaktimapekṣeta | tadā "vyañjakāpratipattau na vyaṅgyasya pratī"tiḥ syānna hi pradīpādyapratītau ghaṭādeḥ pratītirbhavati | tathehāpi vyaktyapratītau na jātipratītiḥ syāt | "sāmānyatadvato"stu vyaṅgyavyañjakayo"rviparyayaḥ punaḥ kasmādiṣṭaḥ" | tathā hi nāgṛhītaviśeṣaṇāviśeṣye buddhirvarttata iti niyamāt | prāgeva sāmānyagrahaṇamiṣṭantaddvāreṇa tu vyakteḥ | tato vyañjikāyā vyaktergrahaṇamantareṇāpi vyaṅgyābhimatasya sāmānyasya pratipattiriṣṭeti viparyayaḥ |

[308,2]

"yo hī"tyādinā vyācaṣṭe | "svāśra"yo yatra samavetaṃ sāmānyaṃ | sāmānyagrāhaka"mindriyaṃ" ca tayos"saṃyoga"stada"pekṣā" pratītiryasya "sāmānyasya" tattathoktaṃ | "āśrayaśūnyāḥ"
pradeśā vijātīyavyaktyadhyāsitā vyaktiśūnyāśca | teṣu "na dṛśyate" | yathoktasaṃyogābhāvāt | tasyāpyevaṃ vādinaḥ | kvacid vyaktirdarśane satyastyev"āśrayendriyasaṃyogo" jāteḥ sarvatra sthitāyā u"pakāra"ka iti | tata āśrayendriyasaṃyogāddheto"staddarśī"
kvacid vyaktibhede jātidarśī "yathāsthitāṃ" sarvadeśavyāpinīñjāti"mpaśyet" |
yatraiva vyañjikā vyaktistatraiva jāteḥ svarūpaṃ dṛśyaṃ nānyatreti cedāha | "na hī"tyādi | "tasyāmiti" jātau | kvacid vyaktau "dṛśyamānāyā"ntadīyāmiti sāmānyasambandhi |
ekasya dṛṣṭādṛṣṭavirodhāt | evantāvad vyaktervyañjikātvamabhyupagamya ca śabdopāttortho vyākhyātaḥ |

[309,1]

adhunā na sā vyaktyapekṣiṇītyādi vyākhyātumāha | "vyaktivyaṅgya"tvādityādi |
tasya ca mithyātvamanantaroktenaiva pratipāditaṃ | na hyekasya dṛṣṭādṛṣṭamastyato'pūrvapakṣa evāyaṃ kevalandoṣāntarābhidhānārthaṃ gajanimīlanaṃ kṛtvopanyastaṃ | tathābhūtasyeti nyāyyasya | "tatreti" jātitadvati | nyāyyasya "vyaṅgyavyañjakabhāvasyābhāvāt" |
kiṅkāraṇaṃ | "svetyā"di | hi yasmāt | "svarūpaśūnye" deśe pradīpādirahite deśe |
svavyaṅgyaṃ ghaṭādikaṃ | "naivaṃ" yatho"kte"na nyāyena "vyakti"rvyañjikā "sāmānyasya" |
kiṅkāraṇam | viparyayāt | yasmādagṛhītvāpi vyaktiṃ sāmānyamādau gṛhyata itīṣyate pareṇa | sāmānyagrahaṇadvāreṇaiva vyaktergrahaṇābhyupagamādataśca vyañjakāpratipattyāpi vyaṅgyasya grahaṇāt | vyañjakadharmātikramo vyakteḥ |

[309,2]

etadevāha | "kathaṃ" hītyādi | seti vyaktiḥ sāmānyasya vyañjikā ca syāditi "sambandhaḥ | tatpratipattidvāreṇeti" sāmānyapratipattidvāreṇa | sā vyaktirdṛśyā syāditi viruddhametat | "eva"miti sāmānyadarśanabalena | vyakterdarśanebhyupagamyamāne | "vyaṅgyā" sā vyaktiḥ "prasajya"te sāmānyañcetyadhyāhāraḥ | "pradīpena ghaṭavadi"ti |
tṛtīyeti yogavibhāgāt samāsaḥ | supsupeti vā samāsaḥ | yathā pradīpena ghaṭo vyaṅgyastadvatsāmānyena vyaktirvyaṅgyā prāpterthaḥ | tat"pratipattimantare"ṇa sāmānyapratipattimvinā vyakte"radṛśyarūpatvāt | anye tvāhuḥ" | vyaṅgyā ca saivaṃ prasajyata ityatra caśabdena sāmānyavyañjakamityetadupāttaṃ | tataḥ pradīpaghaṭābhyāṃ tulyamiti dvandvādeva vatirdraṣṭavyaḥ | pūrvanipātalakṣaṇasya vyabhicāritvād ghaṭaśabdasyāpūrvanipātaḥ |
pradīpavat sāmānyaṃ vyañjakaṃ | ghaṭavacca vyaktirvyaṅgyā | "prasajyata" iti vākyārtha iti | aneneti "sāmānyavādi"nā | sāmānyamvinā "ki"masambhavatkāryama"bhisamīkṣya" |
evamityuktavidhinā | "bahvāyāsaḥ" | aśakyasādhanatayā bahuduḥkhahetuḥ | (158–59)

[309,3]

"paraspare"tyādi paraḥ | "bhedā"dvilakṣaṇatvāddhetorvyatirekiṇīṣvananvayinīṣu | "anvayina" ekākārasya "pratyaya"sya pratyayagrahaṇamupalakṣaṇamevaṃ śabdasya | sāmānyamantareṇā"yogā"t | sāmānyavāda āśrita iti sambandhaḥ |

[309,4]

"katha"mityācā ryaḥ | ye "pācakā"diśabdā na kriyānimittānicchanti tān pratyetaduktaṃ | abhinnena sāmānyākhye"nārthena vinā pācakādiṣu" kathamekaḥ śabdo "vācakaḥ" |
vācakagrahaṇena pratyayo"nvayī" gṛhīta eva tena vinā śabdasyāpravṛtteḥ | ata eva vṛ ttau "śabdapratyayānuvṛttirastī"tyāha |

[310,1]

u dyo ta ka re ṇāpi gavādiṣvanuvṛttipratyayaḥ piṇḍādivyatiriktanimittād bhavati viśeṣapratyayānāmanākasmikatvānnīlādipratyayavat | yattannimittantatsāmānyamiti sāmānyasiddhau pramāṇe kṛte svayamevāśaṃkitam |

[310,2]

atha manyase yathā pācakādiśabdā anuvṛttāśca bhavanti na ca pācakatvannāma sāmānyamasti | yadi syāt | bhāvotpattikāla evābhivyaktaṃ syāt tathā gavādiṣvanuvṛttipratyayā iti | na | hetvarthāparijñānāt | viśeṣapratyayānāmanākasmikatvādityasya hetoḥ piṇḍapratyayavyatiriktasya pratyayasya nimittāntarādutpāda ityayamarthaḥ | na punaḥ sarvānuvṛttipratyayaḥ sāmānyādeva bhavatīti | evañca sati pacanakriyāyā yatpradhānaṃ sādhanantatpācakaśabdenocyate | tacca prādhānyaṃ pācakāntareṣvapyastīti na doṣa iti vadatā pācakatvādisāmānyamvinā pācakādiśabdānāṃ vṛttiriṣṭaivo dyo ta ka re ṇetyanenābhiprāyeṇā cā rye ṇāpyuktaṃ kathamityādi |

[310,3]

na ca pacanakriyāyāṃ prādhānyanimittāyāṃ pācakādiśabdapravṛttiryuktā | ta nnimittatve hi pradhānaṃ pradhānamityanugāmī śabdaḥ syānna pācaka iti | ata evāha | "na hī"tyādi | "teṣvi"ti pācakādiṣu | "anyaditi" dravyād vyatiriktaṃ |
evaṃ sarvaśaktiṣva"bhinnaṃ yenai"kena te pācakādayo bhinnāssantopi "tathe"tyabhedena "pratīyeran"
jñānena | upalakṣaṇametat tathābhidhīyeran | pācakeṣvadhiśrayaṇādilakṣaṇaṃ | pāṭhakeṣvadhyayanātmakamevamanyeṣvapi yathāyogyaṃ | karmaikapratyayādinimittamastīti "cet |
sa" ityanvayī | pratyayagrahaṇamupalakṣaṇamevaṃ śabdopi | anyena veti "karmaṇo" hetunā prayatnādinā | "bhinna"mityādinaitadeva samarthayate | "tadi"ti bāhyopanyāse | tatkarmetivā sambandhanīyaṃ | pratipācakaṃ karmaṇo bhedāt | yenāparādhena "tā" vyaktaya"stathe"tyabhinnapratyaya hetutvena |

[311,1]

sattyaṃ | na kaścidaparādhaḥ kintu tāsāṃ vyaktīnā"mekarūpatvā"t | tathā hi dravyamekarūpamanaṃśatvāt | etadeva ceda"bhinnapratya"yanibandhanaṃ na tu tato vyatiriktaṃ dharmāntarantadā pācakasya pācakatvamiti "vyatirekapratītirna syāt" | na hi tasyaiva tato vyatireko yuktaḥ | tasyāvyakterākārasta"dākā"rastasmādanyo'bhedākārastasya"viśeṣaḥ" sosti yasyāṃ "sā atadākāraviśeṣavatī" | dravyākārādanyākāretyarthaḥ |

[311,2]

etaduktambhavati | dravyebhya eva pratyayo dravyamityevamākāraḥ | tatonyenaivākāreṇa pācakapratyayaḥ pratiṣedhapratyayas sa yadi dravyanimittameva syāt tadā dravyamātrapratyayāviśiṣṭaḥ syāt | atha kimarthamatadākāraviśeṣavatītyubhayamuktamatadākāretyeva vaktavyaṃ | viśeṣavatītyeva vā | ucyate'bhedākāretyukte dravyasyābhāva iti pratiṣedhapratyayopyatadākāra iti śakyeta vyapadeṣṭuṃ na cāsau vastvantaranibaṃndhanaḥ pareṇeṣṭaḥ |
viśeṣapratyayānāmeva dharmāntaranibandhanatvāt | viśeṣagrahaṇe ca kevale kriyamāṇe |
caitrapratyayo maitrāpekṣayā bhavati viśeṣavān | na tvatadākāraḥ | caitrādyabhidhānena dravyasyaiva pratipādanāt | ubhayopādānāttvayamartho bhavatyadravyākāraścāsau pratyayo vastusparśād viśeṣavāṃśceti | tasmāt tatra dravyavyatirikte na nimittāntareṇa bhāvyamiti |

[311,3]

"uktami"tyā cā ryaḥ | yathā vyatireko gorgotvaṃ pācakasya pācakatvamityādiko yathā ca viśeṣapratyayā anantaroktāstathoktamiti sambandhaḥ | kathamuktamityāha | "yathāsvami"tyādi | "arthāntaraviveko"rthāntaravyavacchedaḥ | "yathāsvamiti" yasya śabdasya"yathāsaṃketaṃ" yo vyavacchedastasmādityarthaḥ | tathā hi pācakaśabdo'pācakavyavacchinnamapratikṣiptabhedāntaraṃ pratipādayan dharmivacanaḥ | pācakatvaśabdastu tameva vyavacchinnaṃ pratikṣiptabhedāntaramāheti dharmavacanaḥ | tato dharmadharmibhedakalpanayā pācakasya pācakatvamiti vyatirekavibhaktiḥ prayujyate | evaṃ dravyaśabdasyāpyadravyavyavacchinne svabhāve saṃketitatvāt tadanusāreṇādravyāvyavacchedānusāreṇādravyavyavacchedānukāriṇī buddhirutpadyate | pācakaśabdāt tvapācakavyavacchinnānukāriṇyeva buddhirato yathāvyavacchedaṃ saṃketānusāreṇa viśeṣavatī buddhirekatrāpyaviruddhā | etacca bhedāntarapratikṣepāpratikṣepetyādiṣu pratipāditaṃ |

[312,1]

"tasmā"dityādinopasaṃhāraḥ | yathā "vyaktī"nāṃ bhedastadvat karmaṇopi bhedāddhetorasya "pācakādyabhedapratyayasya" na hetuḥ karmeti sambandhaḥ | "teṣāṃ" pācakānāṃ yāni"karmā"ṇi pākākhyāni teṣu karmasu yā pācakatva"jātiḥ" samavetā saivābhedāddhetuḥ pācakābhedapratyayasya | "netyā"dinā pratiṣedhati | na jātirheturiti prakṛtaṃ | kiṅkāraṇaṃ | "karmasaṃśra"yāt | karmaṇi samavetatvāt | dravyā"darthāntaraṃ" karma tatsambandhinī | arthāntara iti dravye | "gotvamiveti" nidarśanaṃ | na hi gotvaṃ śābaleyādisambandhi | karkkādiṣvaśvabhedeṣu gopratyayahetuḥ | "pācakakarmasu" pākākhyeṣu karmajātissamavetā | na ca tāni karmāṇīti pākākhyāni | śabdagrahaṇamupalakṣaṇaṃ | tathā pācakapratyayena pari cchidyante | tasya pākākhyasya karmaṇa āśrayo dravyaṃ pācakaśabdenocyate | na ca tatra dravye "karmajātissa"mavetā |

[312,2]

evantāvada"rthāntarasamba"ndhitvaṃ karmajāterāśritya dravyaviṣayaṃ pācakābhidhānapratyayaṃ pratyayanimittatvamuktam | (159–60)

[312,3]

adhunā prakārāntareṇāha | "tasye"tyādi | "pācakaśra"teranyā śrutiḥ "śrutyantaraṃ" | śrutigrahaṇamupalakṣaṇamevaṃ jñānāntaranimittatvāt | śrutyantaramevāha | "pāka" ityādi | tata iti karmajāteḥ karmaviṣayasyābhidhānasya pratyayasya ca hetutvāt karmajāterityabhiprāyaḥ |

[312,4]

syānmataṃ | na karmajātiḥ pācakapratyayaṃ janayati kintu karmajātisamāśrayāt karmaivetyata āha | "tasye"tyādi | tasyeti pācakādyabhedapratyayasya | "karmanimittaṃ yasyeti"
vigrahaḥ | proktaṃ vyaktivad bhedānna "hetuḥ karmāsye"tyādi |

[312,5]

nanūktaṃ jātisamāśrayād bhinnamapi karmābhinnapratyayaheturiti |

[313,1]

uktamidamayuktantūktaṃ | jātisambandhepi karmaṇastathaiva bhinnatvāt | "kiñce"tyādinopacayahetumāha | "tasya" pācakādyabhedapratyayasya karmanimittatve'bhyupagamyamāne | "niruddhe karmaṇi" puruṣaḥ "pācaka iti nocyeta" | ucyate ca yogyatāmātreṇa | tato na vastubhūtakriyānimittoyaṃ vyapadeśaḥ | atītasyāpi karmaṇostitvādadoṣa iti cedāha"pacata" evetyādi | yadyatītasya sattvaṃ syād varttamānavadupalabhyetopalabdhilakṣaṇaprāptaṃ ca karmeṣyate |

[313,2]

syānmataṃ | karmajātiḥ karmaṇi samavetā karmāpi dravye samavetantataḥ sambaddhasambandhāt karmajātirdravyaviṣayasya pācakapratyayasya heturiti cedāha | "tata eve"tyādi | "tata eve"ti karmaṇo vinaṣṭatvādeva na sāmānyasya karmaṇā sambandhaḥ sākṣāt | nāpi karmadvāreṇa pāramparyeṇa dravyasambandhosyā"sambandhāt" kāraṇā"nna sāmānyaṃ" pācakādyabhidhānapratyayasya hetuḥ | asambaddhamapi heturiti cedāha | "ne"tyādi | ayuktamityasambaddhaṃ | śabdagrahaṇamupalakṣaṇamasambaddhaṃ sāmānyaṃ na jñānaśabdakāraṇamityarthaḥ |
kutaḥ | "atiprasaṅgāt" | gotvamapyaśvajñānasya hetuḥ syāt | (160–61)

[313,3]

vinaṣṭe hītyādinā vyācaṣṭe | "tat sāmānyami"ti karmasāmānyanna karmaṇi samavetantasyāsattvāt | karmābhāvādeva karttari pācake pāramparyeṇāpi samavetam |
ataḥ sambaddhasambandhopyasya sāmānyasya dravyeṇa saha nāsti | "anyathe"tyasambaddhasyāpi jñānādihetutve | sthityabhāvācca karmaṇa ityādi yaduktaṃ | tadatītetyādinā pakṣāntaramāśaṃkate | "atītaṃ" yadvinaṣṭaṃ | "anāgataṃ" yad bhaviṣyati karma | "tayoriti" śabdajñānayoḥ | karmāpyatītānāgatamasat | "jñānābhidhānayorni"mittamitisambandhaḥ | kiṃ kāraṇaṃ | tayorityādi | tayorjñānābhidhānayoḥ |

[314,1]

"asatī"tyādinā vyācaṣṭe | upākhyāyate prakāśyate vastvanayetyupākhyārthakriyāśaktiḥ | sā nirgatā yasmādasatastattathoktaṃ | "asad" yasmādarthakriyā"śaktivikalaṃ" |
tadevaṃbhūtaṃ kathaṃ śabdajñānayornimittaṃ syādityarthaḥ |

[314,2]

athāsatopi hetutvamiṣyate tadā tasya vastutvameva syānnāsattvaṃ | kiṅkāraṇamityāha | kāryetyādi | lakṣaṇaśabdaḥ svabhāvavacanaḥ | taditi tasmāt | atītaṃ pracyutarūpaṃ | anāgatamasaṃprāptarūpaṃ | karmaṇaḥ sakāśādanyacca vyaktyādikaṃ jñānābhidhānayornimittatvena "neṣṭaṃ" sāmānyavādinā |

[314,3]

"vyaktiḥ karmāśrayo dravyaṃ | "

[314,4]

ādiśabdāt saṃketavāsanā tatparipākayorgrahaṇaṃ | te iti śabdajñāne | tathā"cetya"nvayinoḥ pācakādiśabdajñānayoranimittatve sati na jātisiddhiḥ | caśabdāt nityaṃ sattvamasattvamvā śabdajñānayoḥ syāt | kasmānna jātisiddhirityāha | tasyā ityādi | "tasyā jāte"rabhinnasya "jñānasyābhidhānasya ca nimittatveneṣṭatvāt | yathā"
ca pācakādiviṣaye | te animitte pravarttete tathā gavādāvapīti kena nibandhanena jātiḥ kalpyeta |

[314,5]

"śakti"rityādinā pakṣāntaramāśaṃkate | karmāśrayasya dravyasya śaktiḥ | śabdagrahaṇamupalakṣaṇaṃ | pācakādi jñānasyāpi śaktirnimittaṃ | netyādinā pratiṣedhati | na pācakādiśaktiḥ pācakādiśabdanimittaṃ | kiṅkāraṇaṃ | śakterdravyāvyatirekeṇa dravyavadevānanvayādananvayinaścārthasyānvayijñānābhidhānaṃ prati nimittatvānabhyupagamāt | abhyupagame vā jātikalpanāyā nirnibandhanatvaprasaṅgāt | bhinnaiva śaktiriti cedāha | "na hī"tyādi | na hi dravyādanyaiva śaktiryadi syāttadā "tasyā" ekaśakteḥ "pākādyarthakriyāsūpayogena" kāraṇena "dravyasya" śaktyādhāra"syānupayogitvaprasaṅgāt" | tasyāṃ pākādinirvarttikāyāṃ śaktau tasya dravyasyopayogaḥ | evamapi pāramparyeṇa pākādau dravyamupayuktaṃ syāditi bhāvaḥ |

[315,1]

"kimi"tyādi si ddhā nta vā dī | arthāntarabhūtayā "śaktyā" na kiñcit prayojanaṃ |
tathā hi pākādinirvarttikāyāṃ prathamāyāṃ "śaktau" dravyaṃ yayā śaktyopayujyeta | sāpi śaktiryadi vyatiriktā'bhyupagamyeta tadā pākādinirvarttikāyāṃ "śaktau" dravyasyo"payogāya śaktyantarasya" dravyād "vyatirekiṇo'bhyupagame'tiprasaṅgāt" | tasyāmapi śaktāvupayogāyāparā vyatiriktā śaktiḥ kalpanīyā tatrāpyaparetyanavasthā syādityarthaḥ |
tasmādantareṇa vyatiriktaṃ śaktiṃ "dravyameva" prathamāyāṃ pākādinirvirttikāyāṃ śaktā"vupayujyata iti vācyaṃ" | evaṃ ca dravyasyopayoge "śaktā"viṣyamāṇe | taddravyama"rthakriyāyāṃ"
pākādilakṣaṇāyā"mevopayujyata iti kinneṣyate" | dravyasyārthakriyāyāścāntarāle "kimanarthikayā śaktyā" kalpitayā |

[315,2]

yata evanta"smāt" pākādyarthakriyāśaktirityanena dravyamevocyate | kimbhūtantatkāryaṃ tatpākādi kāryaṃ yasya | tacca dravyaṃ vyaktyantaraṃ nānvetīti kṛtvā | tato dravyāt pācakaḥ pācaka itya"nvayī śabdo na syā"jjñānañca | śabdagrahaṇaṃ tūpalakṣaṇaṃ | (161–62) ||

[315,3]

pācakādiṣu dravyeṣu pācakatvādisāmānyamasti tadanvayi śabdajñānanibandhanamiti cedāha | "sāmānyami"tyādi | "sāmānyaṃ pācakatvādi" yadīṣyate | tadā pākādinirvarttanaśaktyavasthāyāḥ "prāgeva" dravyasyotpattisamakāla eva dravyasamaveta"ntad bhavedi"tyarthaḥ |
tathā ca tadaharjātopi bālaḥ pācakādijñānābhidhānaviṣayaḥ syāditi bhāvaḥ | "no cet"
prāgeva bhavet tadā "paścāda"pi na bhavet | tasya dravyasyāviśeṣāt | astyeva sarvakālaṃdravye pācakatvādi | kintu prāganabhivyaktamato na śabdajñānayornimittamityata āha | "vyaktami"ti | prāgevābhivyaktambhavedityarthaḥ | "sattādivat" | yathā sattādravyatvādi |
yāvaddravyabhāvi | arthakriyāyāśca prāgeva yogyadeśāvasthitaṃ dravyaṃ |

[316,1]

"athāpī"tyādinā vyācaṣṭe | "satyarthe" jātyāśraye "tatsamavāyasya" sāmānyasamavāyasyā"kādācitkatvāt" sarvakālabhāvitvāt | etadeva draḍhayannāha | "yāvanti" hītyādi | "arthe" jātyāśraye | "samavāyadharmāṇi" sambandhayogyāni "tāni" sāmānyāni | "asyā"rthasya ya utpādaḥ | "tena saha samavayanti" | asmin sāmānyāśraya iti vibhaktivipariṇāmena sambandhaḥ | utpādasamakālameva dravyeṇa saha sambadhyata iti yāvat | "iti samayaḥ" | sā mā nya vā di naḥ siddhāntaḥ | yadāho dyo ta ka raḥ | "prāggotvānnāsau gaurnāpyagauriti | kiṅkāraṇam | abhāve tau viśeṣaṇapratyayau na ca viśeṣaṇapratyayau viśeṣyasambandhamantareṇa bhavato na ca prāg gotvayogād vastu vidyate | na cāvidyamānaṃ gauriti vā'gauriti vā śakyate vyapadeṣṭuṃ | yadaiva vastūtpadyate tadaiva gotvenābhisambadhyata iti | tathā na satassattāsambandho nāsataḥ | yadaiva ca vastu tadaiva sattayā sambadhyata" iti |

[316,2]

atha siddhāntamatikramya paścād bhāvitvaṃ sāmānyasya kalpyate | "tadā tadvyatikrame"
siddhāntavyatikrame | tasya sāmānyasyāśrayasya dravyasya "paścāda"pyaviśeṣā"nna tatsamavāyaḥ syāt" | tena sāmānyena samavāyo na syāt |

[316,3]

yathā phalaikasvabhāvasyāpi raktatā prāṅ na bhavati | paścācca bhavati |
tadvatpuruṣasya pācakatvādisāmānyamityata āha | "tatsambandhī"tyādi | "tatsambandhisvabhāvavaiguṇyāt" | pācakatvādisāmānyasambandhisvabhāvavaiguṇyāt | sa iti sāmānyasamavāyaḥ | "tasyeti" puṃsaḥ | na hyaviguṇe svabhāve sthitasya tatsambandho na bhavet | "tatraiva" ca sāmānyasamavāyaviguṇe "svabhāve sthitasya" dravyasya paścāt sāmānyasamavāyo bhaviṣyatīti "duranva"yandurbodha"metat" | phalasyāpyāmrādeḥ pūrvaṃ paścācca yadyekasvabhāvatā | tatrāpi tulyaṃ codyaṃ | sāmānyasambaddhameva tadā dravyaṃ kriyopakārāpekṣantu sāmānyaṃ vyanakti | (162–63)

[317,1]

sā ca prāṅnāstīti na prāk sāmānyābhivyaktirityata āha | "kriyopakāre"tyādi | pākādilakṣaṇā kriyā | tatkṛto ya upakārasta"dapekṣasya" sāmānyaṃ prati"vyañjakatve"'bhyupagamyamāne | tasya dravyasyākṣaṇikatvāda"vikāriṇonapekṣā" sahakāriṇaṃ prati |

[317,2]

atha vikriyeta tadāpya"tiśayesya" dravyasya kṣaṇikatvamāpadyate | "kṣaṇikatvā"ccotpādānantaraṃ dhvaṃsinaḥ "kutaḥ kriyā" | yena tadupakārāpekṣaṃ jātervyañjakaṃ syāt |

[317,3]

"karmopakāre"tyādinā vyācaṣṭe | adhiśrayaṇādilakṣaṇo vyāpāraḥ karma | tatkṛta upakārotiśayastama"pekṣya" sthirasvabhāvasya pūrvasvabhāvādacalatonatiśayāt svabhāvāntarānupādānāt | "aviśeṣādhāyini" karmaṇi | "kāpekṣā" | naiva | "atiśaye vā"
dravyasya kriyākṛtebhyupagamyamāne'tiśayādhāyakasya karmaṇaḥ "kṣaṇikatvāt" tasyāpyupakāryasya dravyasya svabhāvabhūtenānyenātiśayenotpattavyaṃ |

[317,4]

yadi kriyākṛto'tiśayo na svabhāvabhūto "dravyasya" tadarthāntarasya karaṇād dravyaṃ naivopakṛtaṃ syāt | tasmād yathākriyākṣaṇaṃ pratikṣaṇaṃ "svabhāvabhūtasyānyānyasyātiśayotpattestadapi" dravyaṃ devadattādi "kṣaṇikaṃ syāt | tata" iti kṣaṇikatvāt | "svotpattisthānavināśinaḥ" svasminnevotpattideśe vināśinaḥ puṃsaḥ "kṛtaḥ" pākalakṣaṇā"kriyā" | yadapekṣantat kriyāsāpekṣaṃ pācakādidravyasāmānyasya "vyañjakaṃ syāta" |

[317,5]

nanu ca prathamādikriyākṣaṇadvāreṇa dravyasya kṣaṇikatvaṃ kriyā'bhāve ca kathaṃ kṣaṇikatvamiti cet | na | yataḥ kriyāsambandhotpannānāṃ kṣaṇānāmanyasyāḥ kriyāyāssāmānyābhivyañjikāyā abhāvādityarthaḥ |

[317,6]

tasmāt sthitametad yathā vastubhūtā jātirnāstīti | (163–64)

[317,7]

"kathantarhī"tyādi paraḥ |

[317,8]

yathetyādi si ddhā nta vā dī | "yathā — pācakādiṣu" pācakatvādisāmānyannāsti tathā prasādhitamatha ca tatra pravarttete "anvayinau jñānaśabdau" | tathānyatrāpyantareṇa sāmānyantau bhivaṣyataḥ |

[318,1]

"tadva"dityādi paraḥ | teṣviti pācakādiṣu sāmānyamvinā kathamanvayinorjñānaśabdayorvṛttiriti | tatonvayajñānaśabdavṛtteḥ pācakādiṣvapi pācakatvādisāmānyamastīti cintitametadanantaraṃ | tathā teṣu pācakatvādi sāmānyaṃ sa na sambhavatīti |

[318,2]

yadyanvayi rūpannāsti tatkimidānī"manimitte" te śabdajñāne "syātāṃ | netyādi"
si ddhā nta vā dī | astyeva tayornimittaṃ yat pareṇeṣyate tasya pratikṣepaḥ | tadevāha | "kintarhī"tyādi | vastubhūtaṃ sāmānya"mbāhyatatvaṃ nimitte" te na bhavataḥ | kintarhi tayornimittamityata āha | "yathā"svamityādi | yo ya ātmīyo "vāsanāprabodhasta"smādanvayino vikalpasyotpattiḥ | "tato vikalpotpatteḥ" sakāśād yathāvikalpaṃ"śabdā bhavanti | na punarvikalpābhidhānayorvastusattā" | anvayipadārtha"sattāsamāśraya ityuktaprāyametata" | avaśyaṃ caitadeṣṭavyaṃ | tathā hi yathāsvaṃ samavāya"vāsanāvaśāt"
siddhāntāśrayeṇa jñānavāsanānurodhād "virodhirūpasamāveśena" parasparaviruddharūpādhyāropeṇa pra dhā na kāryamī śva ra kāryamahetukaṃ samvṛttimātraṃ jagadityevaṃ sarvabhedeṣvanvayino"stayo"riti jñānābhidhānayoḥ | "aparāparadarśane"pīti parasparabhinnānāmarthānāndarśanepi | "na ca tatreti" pradhānādikāryatvena parasparaviruddhena rūpeṇa kalpiteṣvartheṣu | "tannibandha"naḥ śabdajñānayornibandhanaḥ | kasmānnāstītyāha | "parasparavirodhi"norityādi |

[318,3]

"aniyamene"tyādi paraḥ | sarvaṃ sarvatrānvayi jñānamabhidhānaṃ ca syāt |

[318,4]

etadeva sādhayannāha | na hyanimittamityādi |

[318,5]

nanu yathāsvaṃ vāsanāprabodhād vikalpotpatterityādinā tayoranimittatvaṃ pratiṣiddhamityanavakāśameva codyaṃ | evammanyate | āntarameva nimittantayoriṣyate tasya ca nimittasya kenacidāsattiviprakarṣābhāvāt | sarvatra sarvavikalpahetutvaṃ syāditi | na hyanimitte bhavadityatra bāhyanimittābhāvādanimittamiti draṣṭavyaṃ |

[319,1]

"nānimitte" iti si ddhā nta vā dī | aviśiṣṭanimitte | na bhavata ityarthaḥ |
ata evāha | "vāsanāviśeṣanimittatvāditi" | yathābhūtadarśanadvārāyātā vāsanā sā tatraivādhyavasitatadbhāvamvikalpaṃ janayati | na sarvatreti samudāyārthaḥ | tathābhūtamityanvayi rūpaṃ | "na cāsati tasminna"nvayini bāhye nimitte vikalpena na bhavitavyambhavitavyameva |

[319,2]

tadeva "supte"tyādinā sādhayati | suptaśca "taimirika"śca tābhyāmupa"labdhe"ṣvartheṣu gavādiṣu keśamakṣikādiṣu ca yathākramaṃ | "abhāve"ṣu śaśaviṣāṇādiṣu | samavā"yavāsa"nā |
yathā svaṃ siddhāntaṃ saṃketavāsanā tadbale"nāropitarūpaviśeṣe" pradhānakāryādiṣu | "tathā" vikalpotpatteranvayino "vikalpasyotpatteḥ" | na hyeteṣu yathokteṣu bāhyamanvayi rūpamasti | svapnatimiropalabdhānāmevāsattvāt | teṣāṃ cāsattvaṃ tṛtīye paricchede3 | 85 pratipādayiṣyate | siddhāntasamāropitasya tu parasparavirodhinoryugapadekatretyādinā pratipāditamevāsattvaṃ | "na ca te" vikalpāḥ svapnādyupalabdhe"ṣvasatsu"
vastubhūtānvayirūpamantareṇāpyutpadyaṃta iti "sarvatrā"rthāḥ "sarvākārā" bhavantyapi tu pratiniyatā eva | niyamahetuṃ cāha | "vibhāgenaivet"yādi | "tathaivopalabdhānā"miti vibhāgenopalabdhānāṃ | vibhāgenaiva "vikalpanāt" | suptatimirāvasthāyāntāvad bhrāntajñānārūḍhānāmarthānāṃ vibhāgenopalambhaḥ | siddhāntāropitānāmapi yathāsvaṃ siddhāntaśravaṇakāle | "śaśaviṣāṇami"tyādiṣvapi | śaśaviṣāṇaṃ bandhyāsuta iti vyavahāravyutpattikāle'nāditvād vyavahāravāsanāyāḥ | uktaṃ cātretyādi | "ekapratyamarśārthajñānādyekārthasādhana"1 | 75 ityatra |

[319,3]

api ca yathā dhavakhadirādayaḥ parasparabhinnāstathā gavādayaḥ | tatra "tulye bhede"kasmād vṛkṣatvaṃ dhavādiṣveva varttate na gavādiṣviti pṛṣṭena pareṇaitadeva vaktavyaṃ bhāvaśaktireva sā dhavādīnāṃ yena ta eva vṛkṣatvaṃ prati pratyāsannā na gavādaya iti |
tadā tulye bhedye "yayā pratyāsattyā" bhāvaśaktilakṣaṇayā "jātiḥ kvacit"
svāśrayābhimate'rtharāśau | "prasa"rppati | vyāpya varttate | saiva bhāvaśaktiranvayi"śabdajñānanibandhanamastu" | kiṃ sāmānyena kalpitena |

[320,1]

tena yaducyate |

[320,2]

"viṣayeṇa hi buddhīnāṃ vinā notpattiriṣyate | viśeṣādanyadicchanti sāmānyantena tad dhruvaṃ | tā hi tena vinotpannā mithyā syurviṣayādṛte | na tvanyena vinā vṛttissāmānyasyeha duṣyatīti | "

[320,3]

tadapāstaṃ | na hi yathā sāmānyamantareṇa keṣucit sāmānyavṛttiriṣyate |
tathā sāmānyamvinā sāmānyabuddhiriṣyatāmiti parobhyupagamaṃ kāryate | yena tā hi tena vinotpannā mithyā syuriti parasyottaraṃ syāt | kevalaṃ yathā parasya sāmānyamantareṇa keṣucit padārthaṣu yayā pratyāsattyā sāmānyavṛttiḥ saiva bhrāntānvayijñānaśabdanimittamastu kiṃ sāmānyenetyayamarthotra vivakṣita iti na kaściddoṣaḥ |

[320,4]

tasmāt sthitametad | vyāvṛtterevaikatvādhyavasāyād bhāveṣvanvayo nānyasyeti || (164–65) ||

[320,5]

atra sāṃ khyaḥ prāha | "na nivṛtti"mityādi | "bhāvānvayo" bhāvānāmekarūpatvaṃ | "apara" iti vastubhūtaḥ | tade"kasya" bījasya yat"kāryantadanyasya" pṛthivyāde"rna syāt" |
kasmāt | tayorbījapṛthivyora"tyantabhedataḥ" || (165–66)

[320,6]

"yadyeta" ityādinā vyācaṣṭe | "eṣā"miti bhāvānāṃ yathā bījādekādīnāmekamaṃkurākhyaṃ kāryaṃ | "yo hī"tyādinā tadeva sādhayati | "yo hi tasya" bījasyāṃkurajanana"svabhāvo na hi sonyasya" pṛthivyāderasti | "yosti" buddhyāropito vyāvṛttilakṣaṇo "na " | kasmād | "vyatireka"syānyavyāvṛttilakṣaṇasya "niḥsvabhāvatvāt" | tasmād bījasvalakṣaṇameva "janakaṃ yacca" janakarūpa"ntadeva vastu | tajjanakaṃ ce"tyaṅkurajanakaṃ svalakṣaṇaṃ | "aparave"ti pṛthivyādau | aparaṃ pṛthivyādikamaṃkuraṃ janayet | "sa hī"tyādi |
hi śabda evakārārthaḥ | "tasyeti" bījasya | "anya"sya pṛthivyādeḥ | sa pṛthivyādistenāṃkurajananena bīja"svabhāvena tato" bījāda"bhinnaḥ syāt | ityastisvabhāvānvayaḥ" |
tena kecit svabhāvabhedepi prakṛtyaikakāryakāriṇa indriyādivadityayuktamuktamiti |

[321,1]

"yadī"tyādinā si ddhā nta vā dī | "ātmaikatrā"pīti | kāraṇakalāpasya yenābhinnenātmanā janakatvamiṣyate | "sa" ātmā teṣāṃ kāraṇānāmmadhye ekatrāpi kāraṇe"stīti" | tenaikena kāryaṃ kṛtamiti kṛtvā "vyarthāḥ syuḥ sahakāriṇaḥ" |

[321,2]

nanu vyāvṛttivādinopyantyāvasthāyāṃ sarveṣāṃ janakatvāt kāraṇāntaravaiyarthyaṃ |

[321,3]

naitadasti | samuditānāmeva teṣāntādṛśaṃ sāmarthyaṃ kṣaṇikānāṃ | hetupratyayāyattasannidhitvāt | parasya tu nityavādinaḥ sadā tad rūpamastīti bhavetkāraṇāntarāṇāmānarthakyaṃ | ata evokta"mekatrāpi sostī"ti kāraṇāntaravikalāvasthāyāmapītyarthaḥ |

[321,4]

"yadī"tyādinā vyācaṣṭe | "anekaḥ" padārtho "yadyekasvabhāvatvādekasya" kāryasya "kārakaḥ"
janakaḥ sa "teṣāṃ" kāraṇābhimatānāma"bhinno" janakaḥ "svabhāva eka"kāraṇa"sannidhānepyastiṃ | tata"śca sarvasyāmavasthāyā"rmavaikalyāt" kāraṇasya yatra tatrāvasthiti"rekopi janakaḥ syāt" || (166–67)

[321,5]

etadeva draḍhayannāha | "yasmā"dityādi | ekasminnapi bījādau sannihite "nāpaityabhinnaṃ tat"kāryajananaṃ sāmānya"rūpaṃ | viśeṣā" vyaktibhedā "apāyinaḥ | na hi tasyā" kāryajanana"svabhāvasya" bījāda"rthāntarepi" pṛthivyādau "viśeṣosti" | kiṅkāraṇam | "viśeṣe satyabhedahāneḥ | sa hya"bhinno janakābhimataḥ svabhāvasta"trāpi" bījepi kevale"stīti | naikasya sthitāvapi tasye"tyabhinnasya rūpasya janakābhimatasyā"pāyo"
vināśosti | traiguṇyasya sarvātmanā sarvatra sarvadā sattvāt | "ye viśeṣā avasthābhedāsteṣāṃ sahasthitiniyamābhāvāt syādapāyaḥ" |

[322,1]

etaccābhyupagamyoktaṃ | anyathā nityādavasthāntaravyatiriktānāṃ viśeṣāṇāmapi kathamapāyaḥ | "na ca te janakā" iti viśeṣāḥ kasmā"nneṣṭā" ityāha | "sahakāriṇā"mityādi | "tasmādeka"sminnapi bījādau sthite "janakasyā"tmanaḥ "sthānāt |
asthāyina" iti viśeṣasya | "ekasthitāva"pīti bījāderanyatamasya sthitāvapi "kāryotpattiḥ syāt | na ca bhavati" kāryotpattiḥ | tataḥ sāmānyasthitepi sahakāriṇāmma dhye | "eka"sya viśeṣasyā"pāye | phalābhāvād viśeṣebhyastadudbhavaḥ" kāryodbhavaḥ |
na sāmānyāt | tatkāryamaṅkurādikaṃ | kiṃ bhūtaṃ | "aneka"mityādi | anekasya sahakāriṇaḥ "sādhāraṇaṃ" | anekasahakārijanyamityarthaḥ | "ekaviśeṣāpāyepī"ti sahakāriṇāmanyatamabhedāpāyepi | anena vyatirekamāha |

[322,2]

"punarityā"dinānvayaṃ | tasmād viśeṣeṣvevānvayavyatirekau kāryasya na tu sāmānye | tadāha | nanvavikala iti | ekaviśeṣasthitāva"vikalepyabhinne rūpe" tatkārya"nna bhavati | kāryaṃ" hītyādinaitadeva vibhajate | "kutaścid" bhāva utpādaḥ sa eva dharmaḥ | sa yasyāsti tat tadbhāvadharmi | kadācit yatra "bhavati tattasya" janakasya vaikalyānna "cābhinnasya" rūpasya janakābhimatasya sahakāriṇāṃ madhye | "ekasya sthitāvapi vaikalyamasti | avikale tasmin" sāmānyarūpe kārya"mabhavat tasya" sāmānyasyā"janakātmatāṃ sacayati" || (167–68) ||

[323,1]

nanu na sāmānyameva janakamiṣyate yenāyandoṣaḥ syādapi tu anekātmatayā janaka ityuktamityatrāha | "yatsākalye"tyādi | yeṣāṃ ca viśeṣāṇāṃ "sākalyavaikalyābhyāṃ" kāryambhāvābhāvavat | "tata eva" viśeṣebhyaḥ "kāryasyotpattiḥ | tasmin satīti"
hetubhāvayogye viśeṣe sati bhavataḥ kāryasya | "tadanyasmā"diti | viśeṣādanyasmāt sāmānyā"datiprasaṃgāt" sarvaḥ sarvasya kāraṇaṃ syāt | yata evaṃ "tasmād viśeṣā eva janakāḥ | na sāmānyaṃ" janakaṃ | "tato"'janakatvāt "ta eva" viśeṣā "vastu" | paramārthasanta ityarthaḥ | kiṃ kāraṇaṃ | yasmāt pāramārthiko bhāvaḥ paramārthasannityarthaḥ | "sa evārthakriyākṣamaḥ" |

[323,2]

idameva "hī"tyādinā vyācaṣṭe | "arthakriyāyogyatā vastuno lakṣaṇaṃ | ayogyatā"
tvavastuno lakṣaṇaṃ | "vakṣyāma" iti sambandhaḥ |

[323,3]

arthakriyākṣamaṃ yattadatra paramārthasadi 3 | 3 tyādinā | sarvārthakriyāyogyortho viśeṣātmako "nānveti" | viśeṣasya vyaktyantarānanuyāyitvāt | "yonveti"
sāmānyātmā | "tasmāt" sāmānyātmano "na kāryasya sambhavaḥ" |

[323,4]

"tasmādi"tyādinopasaṃhāraḥ | "anarthakriyāyogyatvādi"tyarthakriyāyāmayogyatvādityarthaḥ | "tata eveti" viśeṣādeva "tanniṣpatte"rarthakriyāyā niṣpatteḥ |

[323,5]

tadevamparaiḥ kalpitasyājanakatvaṃ pratipāditaṃ | (168–69)

[323,6]

adhunā yatpareṇoktaṃ "ekasya kāryamanyasya na syādatyantabhedata" iti tatpariharttuṃ tadeva codyamāvarttayati | "svabhāvānanvayāttarhī"tyādinā |

[323,7]

"jvarādiśamane kaścit saha pratyekameva vā 1 | 76"

[324,1]

ityādinā prāgapyetat parihṛtantathāpyadhikavidhānārthaḥ punarupanyāsaḥ | "ekasya" vījāderya"jjanakaṃ rūpantadanyasya" pṛthivyādernāstīti kṛtvā'nyaḥ sahakārī"ajanakaḥ syāt" | janakasvabhāvād bhinnasvabhāvasya "janakatve" cābhyupagamyamāne"bhedāviśeṣāt sarvo" yavabījādirapi śālyaṅkurasya "janakaḥ syāt" |

[324,2]

"naitadi"tyādinā pariharati | śālibījasyaikasya janakasya ya ātmā "tenātmanā" pṛthivyādeḥ yavabījādeścātyanta"bhedepi hetuḥ kaścit" pṛthivyādiḥ śālyaṃkurasya"nāparo" yavabījādiḥ | "ca"śabdaḥ ślokapūraṇārthaḥ | evakārārtho vā | kiṅkāraṇaṃ | "svabhāvoyaṃ" bhāvānāṃ ekasya yo janaka ātmā tasmādātmanaḥ svabhāvād bhidyamānāḥ sarve "samantulyaṃ janakāḥ" prāpnuvanti | bhedāviśeṣānna vā kaścijjanaka iti |

[324,3]

syādetaccodyaṃ | yadyeṣāmekasmājjanakādātmano bhinnānāntadatatkāryajananaṃ prati niyamalakṣaṇo viśeṣo na sambhavet | kintu sambhavedeva | "tata" iti viśeṣasambhavāta | "bhedāviśeṣe"pi "kutaścidātmātiśayā"dviśiṣṭakāryapratiniyatalakṣaṇāt"kaścijjanakaḥ" pṛthivyādiḥ śālyaṃkurasya "nāparo" yavabījādiḥ | kasmācchālyaṅkurajananāviśeṣa"stasya" pṛthivyādeḥ sahakāriṇaḥ "svabhāvo nāparasya" yavabījādeḥ |
ayameva vibhāgaḥ kiṃkṛta iti cedāha | "na hī"tyādi | "kimagnirdahatyuṣṇo vā nodaka"ndahatyuṣṇaṃ "ceti na paryanuyogamarhati" pratyakṣādipramāṇasiddhatvāt | etāvattu praṣṭuṃ yuktaṃ syāt | kuto hetorayaṃ yathoktasvabhāva iti | avaśyaṃ hi svabhāvabhedasya hetunā bhāvyaṃ | yato"nirhetukatve'napekṣiṇo" deśādi"niyamenātiprasaṃgāt" | sarvatra sarvadā sarvātmanā bhāvaprasaṃgāt | "tasmāt svabhāvosya" kāraṇābhimatasya "svahetoḥ"
sakāśād bhavatī"tyucyate | tasyāpi" svahetosta"jjananātmatā" tathābhūtakāraṇasvabhāvajananātmatā "tadanyasmāt" svahetori"tyanādirhetuparamparā" |

[325,1]

"na hi bhinnānā"mbhāvānāṃ hetupravibhāge bādhakaṃ pramāṇamasti | tadevāha | "bhinne"tyādi | "svabhāvā"diti vastusthiteḥ | ekatve tu bā"dhakama"stītyāha | "abhede" tvityādi |
parasparamabhedādekasya nāśe sarvasya "yugapannāśaḥ" utpāde sarvasyotpādaḥ syādityarthaḥ |

[325,2]

"abhedādi"tyādinā vyācaṣṭe | "viśvasya" sarvasya padārtharāśeḥ svabhāvenābhedāt | "vibhāgotpattī"tyādi | ekasyotpattiranyasyā"nutpatti"rekasya "sthiti"ranyasya "nirodha"
ityevamvibhāgenotpattyādayo "na" syuḥ | "svātmavaditi" | yathaikasyāvasthāviśeṣasya vibhāgena notpattyādayastadvadityarthaḥ | ādiśabdādekasya grahaṇamanyasyāgrahaṇamityādi |
sūtre tu nāśotpādagrahaṇamupalakṣaṇārthaṃ | "tathā" tenaiva vibhāgotpattyādinā "upalakṣaṇā"nniścayādabhedasya | anyathā bhedābhedau kena lakṣyete | "ekākārasyāpī"ti tulyākārasyāpi "vyatireko" vibhāgaḥ pṛthagutpattyādimattvaṃ | tad bhedasya lakṣaṇaṃ | "avyatireko"'vibhāgaḥ pṛthagutpattyādimattvābhāvaḥ | tadabhedasya lakṣaṇaṃ | satyapi vibhāgotpattyādimattve kasmād bheda ityāha | "virodhino"rityādi | virodhinorutpādānutpādaprabhṛtikayoryugapadekātmani virodhāt | nābheda evārthānāṃ kintu bhedopyasti | taduktaṃ |

[325,3]

sarvaṃ hi vasturūpeṇa bhidyate na parasparaṃ | svarūpāpekṣayā caiṣāṃ parasparavibhinnateti |

[325,4]

tena kāraṇena | naivaṃ | na sakṛdutpādādiprasaṃga iti cedāha | "netyā"dyasyaiva vyākhyānaṃ | "na vai sarveṇākāre"ṇāvyatireka"mabhedaṃ brūmaḥ | yenaivaṃ syāt" | sakṛnnāśotpādādi syāt | kintvasya bāhyādhyātmikasya bhedasya "kaścidātmā" ghaṭādyavasthāviśeṣalakṣaṇo bhinno nānyastraiguṇyātmakaḥ sukhaduḥkhamohātmatāyā vastu rūpatāyā dravyarūpatāyā sattārūpatāyāśca sarvatrānugamāt | tenāyamarthovasthātadvatoḥparasparamabhedopyavasthānāntu parasparambheda eva | iti yathoktādavasthādilakṣaṇād"bhedāt" | (169–70)

[326,1]

evaṃ tarhi sāmānyasya nityatvāt sarvatra sthānaṃ | viśeṣāṇāntu vināśa ityetadaṅgīkṛtaṃ | tataścaikasmin viśeṣe vinaśyati sati yastiṣṭhati sāmānyātmā na sa tasya viśeṣasya sambhavaḥ | viruddhadharmādhyāsāt sāmānyaviśeṣayorbheda eva syāt |
anyathā "sthānāsthānayorekātmāśrayatve"bhyupagamyamāne viruddhāvapi dharmāvekātmanyaṅgīkṛtau bhavataśca | "konyo dharmo bhedako" naiva kaścit | naiva viruddhau dharmāvekatrāṅgīkriyete tayorlakṣaṇabhedād bhinnatvāt | tathā hi viśeṣāḥ pṛthagutpādādinā sarvākāravivekinaḥ sāmānyantu pṛthagutpattyādyabhāvāt sarvatrāvivekītyata āha | "sarvākāre"tyādi | "sarvākāravivekāvivekino"ryathākramambhedasāmānyayo"rarthayorabhyupagamāt | nāma kevala"miti bhedasāmānye bhinne ityetadabhidhānamātraṃ "neṣṭaṃ syā"nna tu vastu | "vastu tu" bhedasāmānyātmakamparasparambhinnameveṣṭaṃ | eta"ccoktaṃ prāk" | nāmāntaraṃ vārthabhedamabhyupagamya tathābhidhānādityādinā |

[326,2]

"taditi" tasmāt | "ime bhāvā" iti viśeṣāḥ sāmānyamvā parasparaṃbhinnā eva |
kiṃbhūtā "naikayogakṣemā" viruddhadharmādhyāsitā iti yāvat | ataḥ kāraṇānna "syātsāmānyabhedadhīḥ" | sāmānyaviśeṣayoḥ parasparamasambadhnantī buddhirna syādityarthaḥ |
buddhyabhāvācca vyapadeśopi pratikṣipta eva | buddhinibandhanatvāttasya | tena |

[326,3]

"anyonyāpekṣitā nityaṃ syāt sāmānyaviśeṣayoḥ | viśeṣāṇāntu sāmānyante ca tasya bhavanti hi ākṛ0 9"

[326,4]

iti nirastaṃ | "tadi"ti tasmāt | idaṃ sāmānyambhedebhyorthāntaraṃ | bhedeṣvanāyattaṃ | kasmāt | tairbhedaistasya sāmānyasyājanyatvāt |

[327,1]

dvitīyorthaḥ | "tadidaṃ" bhedātmakaṃ vastu sāmānyāda"rthāntara"ntasmin sāmānye"anāyatta"ntenā"janyatvāt" | nityasyārthakriyā'sāmarthyāt | asya bhedasyedaṃ "sāmānyamiti vyapadeśaṃ nārhati | bhedo vāsya" sāmānyasyeti ||

[327,2]

"anyāpohe"pi sāmānye "eṣa prasaṃga" iti | ya ekasmin vinaśyati tiṣṭhatyātmetyādikaḥ | tathā hi dhave khadire vā vinaśyatyavṛkṣavyāvṛttistiṣṭhatyeva vṛkṣāntare |

[327,3]

"netyā"dinā pariharati | ayamatrārtho dvividhonyāpoha eko vijātīyavyāvṛttau bāhyaḥ svākārabhedenādhyasto vikalpabuddhyā yo viṣayīkriyate śabdena ca |
tasyaivārthakriyākāritvena ca pravṛttiviṣayatvānna buddhipratibhāsamātrasyārthakāritvābhāvāt | aparorthād yat pratīyate'nyanivṛttimātraṃ | (170–71)

[327,4]

yaccaitadanyanivṛttimātrantasya niḥsvabhāvatvānnaitaccodyaṃ | ā cā rye ṇa vā yadabhimatantasya niḥsvabhāvatvādabhāvādityarthaḥ | tadāha | "nivṛtterniḥsvabhāvatvāditi na sthānāsthānakalpanā" |

[327,5]

viśeṣe vinaśyati kimanyāpohastiṣṭhati | kimvā nivarttata iti | iyaṃ sthānāsthānakalpanā yuktā | "tasye"tyanyāpohasya | svabhāvānuṣaṅgiṇyo vastvanupātinyaḥ |
vikalpabuddhyāropitaṃ yatsāmānyantatra tarhi "svarūpasthitipracyutikalpanā" bhaviṣyatītyata āha | "upaplavaśce"tyādi | yaḥ sāmānyākāro'nekapadārthābhinnaḥ pratibhāsate | "sāmānyadhiya upaplavo" bhrānto'taḥ sopi bahirnāstyeva | yata eva"ntenāpi" viplavatvena kāraṇena sāmānyadhīḥ | "adūṣaṇā" | nāsyāṃ yathoktaṃ dūṣaṇamastīti vigrahaḥ |

[327,6]

idamekākāraṃ vikalpavijñānaṃ "nirviṣayaṃ" | yasmā"nmithyājñāna"mmithyārthameva kathamiti cedāha | "yadi"tyādi | yasmāda"nekatraikākāraṃ | tadviṣayasya" vikalpavijñānaviṣayasya sāmānyasya "na sthitirasthitirvā" | kasmāt | "tasya" mithyājñāna"viṣayasyābhāvāt" | (171–72)

[328,1]

samānadoṣatāmapanīya punaḥ prakārāntareṇa prakrāntañcodyaṃ pariharttumāha | "yatpunari"tyādi | "tajjanako hi" tasya śālyaṅkurasya janako hi sa "tasya" śālibījasya"svabhāvaḥ | yacca tasya" śālibījasya śālya"ṅkurajanakaṃ" rūpaṃ | "tato" janakād "rūpādanyaḥ" pṛthivyādi"rjanakaḥ kathamiti | tatre"tyupanyāse | tatra vā codye pratividhīyate | śālibījāda"nyasya" pṛthivyāde"stajjanaka"maṅkurajanakaṃ "rūpaṃ nāstīti na brūmaḥ" | kintarhi "yadekasya" śālibījasya "janakaṃ rūpantadanyasya" pṛthivyā"derneti brūmaḥ" | bhāvānāṃ parasparamananvayāt | "anyopī"ti | pṛthivyādiḥ | "na pararūpeṇe"ti na śālibījarūpeṇa | kiṃ kāraṇam | "atatvāda"tatsvabhāvatvāt | na cātra bādhakaṃ pramāṇamastītyāha | "te pṛthivyādayo yathāsva"miti | yasya yatsvalakṣaṇaṃ tena "bhinnā"śca parasparamekasya kāryasya "janakāśca svabhāveneti kotra virodho" na kaścid bādhakapramāṇābhāvāt | na tu śālyaṅkurajanakābhimatena śālibījarūpeṇa vikalasya pṛthivyādeḥ śālyaṅkurakāryatvamviruddhamityata āha | ekarūpetyādi | "ekasya"
śālibījasyaṃ janakaṃ yadrūpantena "vikalaḥ" pṛthivyādi"stadrūpaḥ" śālibījādisvabhāvo"na syāt | nātatkāryaḥ" kintu tatkārya eva | sa śālyaṅkuraḥ kāryamasyeti vigrahaḥ |
yadi tu bījasyaivāṅkurajanakatvaṃ syāt syād virodhastacca nāsti | tadāha | "tenaivetyādi" | śālibījenaiva tatkāryamaṅkurākhyaṃ |

[328,2]

"api cetyā"dinā pūrvoktaṃ smārayati |

[328,3]

"ekāpāye phalābhāvād viśeṣebhyastadudbhava" iti | pramāṇabalena "viśeṣā janakā" ityuktaṃ prāk | "tenātmane"ti tena janakarūpeṇa | "yadekasya" bījasya "janakaṃ"manyasya pṛthivyāde"stannāsti | na tāvate"ti śālibījarūpavaikalyamātreṇā "janakaḥ"
pṛthivyādayaḥ | "apyabheda" ityādi | teṣu bhedeṣvabhedopyastītyarthaḥ |

[329,1]

"syādetadityā"dinā vyācaṣṭe | "tade"vābhinnaṃ rūpa"mekā śakti"stayā "yogāt" |

[329,2]

"tene"tyā cā ryaḥ | "tenā"bhinnena rūpeṇa te viśeṣā "ajanakāḥ proktaḥ" |

[329,3]

"satyapī"tyādinā vyācaṣṭe | "tena sāmānyarūpeṇa te" viśeṣā "ajanakāḥ" |
kiṅkāraṇaṃ | "tasya" sāmānyarūpasya nityatvenā"napāyāt" | etacca "nāpaityabhinnantadrūpamviśeṣāḥ khalvapāyina"1 | 167 ityādinā prāguktaṃ | (172–73)

[329,4]

"syātāṃ nāśodbhavau sakṛdi"1 | 170tyādinā "viruddhadharmādhyāsād" bhedamprasādhya pratibhāsabhedenāpi sādhayitumāha | "kiṃ ce"tyādi | kimviśiṣṭaḥ pratibhāsabhedaḥ | "ananyabhāk" | prativyakti bhinnaḥ | "api"śabdādutpattyādibhedaśca bhedakaḥ | etacca pūrvoktameva samuccīyate |

[329,5]

yopi ve dā nta vā dyāha | abhāvagrahaṇanimittako hi bhedagraho na cābhāvaḥ pratyakṣagrāhyaḥ | tena pratyakṣeṇa sattāmātraṅgṛhyate na bhedaḥ | taduktaṃ |

[329,6]

"gavyaśve vopajātantu pratyakṣaṃ na viśiṣyate" |

[329,7]

ityata āha | "nyāya"mityādi | "tasye"tyabhedavādinaḥ | "buddhipratibhāsabhedo"
buddherākārabhedaḥ | viruddhadharmādhyāsaśceti pṛthagutpattivināśādikaḥ | "sati vā tasmin"
pratibhāsādibhede bhāvānā"mabhede"bhyupagamyamāne "na kvacid" bhedaḥ "syāt" | lokapratītaśca bhedaḥ | "tathā ce"tyabhede sati "ayaṃ pravibhāga" iti pratibhāsādipravibhāgaḥ | "ekātmavat" | yathaikasmin sukhātmani na pratibhāsādibhedastadvat | "tasmādayaṃ" bāhyādhyātmiko bhedo "viśeṣa eva" parasparavilakṣaṇa eva | kiṃbhūtaḥ | "bhinnapratibhā" | bhinnaḥ pratibhāsādiryasyeti vigrahaḥ |

[330,1]

nirvikalpakabodhena dvyātmakasyāpi vastuno grahaṇādabhedopīti cedāha |
na cātretyādi | atreti bhedeṣu | aparamiti dvitīyaṃ | yadvalenābhinnapratibhāsavalena | tato viśeṣa eva bheda eva | na tvabhedosti | sa eva viśeṣo vastu |

[330,2]

ye tvapare sāmānyadharmā vastutvādayastasyaiva vyāvṛttayaḥ kalpitāḥ | (173–74)

[330,3]

tatkāryamityādi | kāryādipadasāmānādhikaraṇyānnapumaka | anyathā viśeśasya prakrāntatvātsa iti syāt | tadeva viśeṣarūpaṃ kāryaṃ kāraṇaṃ coktantadeva svalakṣaṇamucyate | tattyāgāptiphalā iti tasyaiva viśeṣasya heyasyo pādeyasya vā yathākramaṃ tyāga āptiśca phalaṃ yāsāmpravṛttīnāntāstathoktāḥ | sa cārthakriyākārī "viśeṣa eva | tasyaiveti" viśeṣasyāparasmād vijātīyād bhedo vyāvṛtimātraṃ | na tu vastubhūtaṃ kiñcit sāmānyaṃ nāma | (174–75)

[330,4]

yadi hi syāt tadupalabdhilakṣaṇaprāptambhedavyatirekiṇopalabhyeta | hi yasmā t | na hi tasya sāmānyasyārthatve vastutve sati "dṛśyasya sataḥ | rūpānupalakṣaṇaṃ"
svarūpāgrahaṇaṃ yuktaṃ | kasmāt | tadupalakṣaṇakṛtatvāt sāmānyopalakṣaṇakṛtatvād"bhedeṣu" bhedapratyayasya | na hi svayamagṛhītamparatra jñānahetuḥ |

[330,5]

evantāvat mī māṃ sa kā dimatena prātibhāsikaṃ sāmānyaṃ nirākṛtyānumānikamapi pūrvoktaṃ sāṃ khya matena nirākarttumāha | "api ce"tyādi | yathā sāṃkhyasya bhedāviśeṣepi na "sarva sarvasādhanaṃ | tathā" bau ddhasya "bhedāviśeṣepi na sarva sarvasādhanaṃ | kasya"
punaścodyasyāyaṃ samādhirityāha | yaduktamityādi | tajjanakasvabhāvāditi | śālyaṅkurajananasvabhāvād bhinnaḥ pṛthivyādiḥ | asyetyaṅkurasya | "janakatve" vābhyupagamyamāne bhedasyā"viśeṣāt sarvo janakaḥ syā"diti | "atra" codye uktamevottaraṃ |
idantu dvitīyamucyate | kiṃ punaruktamityāha | yadītyādiṃ | pratiniyatakāryajanakājanakatvalakṣaṇo viśeṣo na syāt | (175–76)

[331,1]

syādetaccodyamiti |

[331,2]

yathetyādinā ślokārthamāha | "tathā viśeṣepi bhaviṣyati | na sarvaḥ sarvajanaka"
iti sambandhaḥ | "vastudharmataye"ti vastuśaktyā | bhāvānā"mabhede" tvabhyupagamyamāne |
tasya sarvatrābhinnatvenābhyupagatasyaikatra kriyākriye virudhyete | (176–77)

[331,3]

"bhedamātre"tyādinā vyācaṣṭe | heturupādānakāraṇaṃ | "pratyayā"ssahakāriṇaḥ | "svehetupratyayāḥ" svahetupratyayāstai"niṃyamito" viśiṣṭakāryanirvarttanasamarthaḥ kṛtaḥ "svabhāvo"
yeṣānte tathoktāḥ | tadbhāvastasmāt | "nānya" ityakārakābhimatā na "kārakā syuḥ |
kiṅkāraṇam" | atatsvabhāvatvāt | atatkāryajananasvabhāvatvāt | tasyetyekasya traiguṇyasya | "tatraive"tyekasminneva kārye | tatheti tenaivābhinnena prakāreṇa | tathāpi yadā śālibījaṃ śālyaṅkuraṃ janayati tadaiva na yavavījaṃ śālyaṅkuraṃ janayati |
yaśca śālibījasyātmā | sa eva yavabījasyetyekatraikasya kriyākriye prasajyete | traiguṇyasya tena tena śālivījādisanniveśena bhedopyasti | ato bhedāt kasyacid kriyā cet | "bhedaścedakriyāheturna kuryuḥ sahakāriṇaḥ | " teṣāmapi parasparaṃ bhedāt |

[332,1]

"ne"tyādinā vyācaṣṭe | sarvākārā dhiyaḥ kintasyaivaikasya vastunaḥ | naivetyarthaḥ |
bhedādhiṣṭhānatvāt | paryāyasyeti bhāvaḥ |

[332,2]

"athe"tyādinā vyācaṣṭe | "sarveṣā"mbhedānāṃ "sarvatra" kārye "paryāyeṇa krameṇopayogāt" |
etacca yadā pra dhā na śaktyādhiṣṭhitānāmeva bhedānāmaparāparapariṇāmena kāryakarttṛtvamiti darśanantadoktaṃ | yadā tvidaṃ darśanampradhānaśaktirevāparāpararūpeṇa pariṇāmārtha kriyāyāmupayujyate tadedamucyate | "śakte"rvetyādi | traiguṇyalakṣaṇāyāsta"nniveśinyāḥ"
pūrvamakārakābhimatapadārthaniveśinyāḥ paścād "rūpānta"reṇa kārakābhimatarūpeṇa"pariṇatāyā" upayogānnaiva kaścidakārakostītyanena sambandhaḥ | "bhedo" nānātvamāśrayo yasya "paryāyasya" sa tathoktaḥ | ekasyābhedasya "kathannaiva" | śālibī"jasyaikasya"
yavabījādirūpatayā pariṇāmo na yukta ityartha |

[332,3]

etena "sa kintasyaiva vastuna" ityetad vivṛtaṃ | (177–78)

[332,4]

"śakte"rveti yaduktantatrāha | "pariṇāmo" veti | "avyatireki"ṇyā iti nirvibhāgāyāḥ śakteḥ pariṇāmo vāvasthānāntaraprāptirvā kathaṃ | atheṣyate'vasthāntarāṇāṃ prāptirātmabhūtaiva traiguṇyasya | tato "viśeṣe" vā "kathaṃcida"bhyupagamyate | pradhāna"syaikatvahāniriti" |

[332,5]

evantāvatpariṇāmapakṣaṃ nirākṛtyādhunā'bhinnamvā bhinnābhinnamvā bhinnamvā sarvāsu cottarottarāvasthāsvanuyāyitvādū"rdhva"vṛtti vā | "samaṃ sarvāsu vyakti"ṣvanuyāyitvāt tiryagvṛtti vā sāmānyamabhyupagamya sāṃ khya mī māṃ sa ka nai yā yi kādyabhimataṃ dūṣayitumāha | kiṃcetyādi |

[332,6]

tena yopi di ga mba ro manyate | nāstyābhirghaṭapaṭādiṣvekaṃ sāmānyamiṣyate teṣāmekāntabhedāt | kintvaparāpareṇa paryāyeṇāvasthāsaṃjñitena pariṇāmi dravyametadeva ca sarvaparyāyānuyāyitvāt sāmānyamucyate | tathā hi suvarṇṇātmakaṃ ghaṭaṃ bhaṅkttvāmaulinirvarttane tadeva suvarṇṇadravyaṃ ghaṭarūpatayā vinaśya maulirūpatayotpadyamānaṃ suvarṇasvabhāvena tiṣṭhatītyaparāparāvasthāyāḥ pariṇāmi | tatsāmānyamityucyate |
pariṇāmitvādeva cāvasthātadvatorabhedonyathāvasthātuḥ sakāśādavasthāyā bhede pariṇāmāyogāt | ghaṭātmatayā ca suvarṇṇadravyasya vināśupaṭārthī śokaṃ pratipadyate |
maulirūpatayotpāde tadarthī prāmodyaṃ pratipadyate | suvarṇṇatayā ca vināśotpādābhāve suvarṇṇārthī mādhyasthyaṃ pratipadyate | tena yugapadutpādavyayadhrauvyayuktaṃ saditi vastuno lakṣaṇamiti | tadāha |

[333,1]

"ghaṭamaulisuvarṇṇārthī vināśotpādasthitiṣvayaṃ | śokapramodamādhyasthaṃ jano yāti sahetukaṃ | na nāśena vinā śoko notpādena vinā sukhaṃ | sthityā vinā na mādhyasthantasmād vastu trayātmakaṃ | payovrato na dadhyatti na payotti dadhivrataḥ | agorasavrato nobhe tasmād vastu trayātmakaṃ | na sāmānyātmanodeti na vyeti vyaktamanvayāt | ve vyetyudeti viśeṣeṇa sahaikatrodayādi saditi | "

[333,2]

sopyatra nirākṛta eva draṣṭavyaḥ | "tadvati" sāmānyaviśeṣavati vastunyabhyupagamyamāne | "atyantamabhedābhedau" syātāṃ | viśeṣebhyo ghaṭapaṭādibhyaḥ sāmānyasya traiguṇyādilakṣaṇasyāvyatirekāt sāmānyamapi viśeṣātmakamityatyantabhedaḥ syāt |
sāmānyasyābhāvāt | sāmānyād viśeṣāṇāmavyaktirekādaikyamityantābhedo viśeṣāṇāmabhāvāt | ekambhedasāmānyātmakaṃ nāstīti yāvat |

[333,3]

atha sāmānyaviśeṣayoḥ kathaṃcid bheda iṣyate | atrāpyāha | "anyonya"mityādi | "sadṛśāsadṛśātmano"ssāmānyaviśeṣayoryadi kathaṃcidanyonyamparasparambhedastadaikāntena tayorbheda eva syāt | ghaṭapaṭavat | na cārthāntaraṃ sāmānyaṃ pratīyate | tasmānnaikaṃ sāmānyaviśeṣātmakaṃ vastu vidyate | di ga mba ra syāpi tadvati vastunyabhyupagamyamāne'tyantabhedābhedau syātāṃ | yadā ghaṭādyavasthābhedebhyaḥ suvarṇṇatvasāmānyasyābhedastadātyantamekāntena bhedaḥ syād ghaṭamaulyādeḥ | suvarṇṇatvasāmāmānyasyābhāvāt | atha suvarṇṇatvasāmānyād ghaṭamaulyādyavasthā bhedānāmabhedastadātyantamabheda ekāntenaikatvaṃ suvarṇṇarūpataiva syādityarthaḥ | athāvasthātadvatoḥ svabhāvābhede satyapi lakṣaṇabhedād bheda iṣyate | tathā hi suvarṇṇatva sāmānyasya svarūpaṃ sarvāvasthānuyāyi pratīyate | ghaṭādyavasthānāṃ svarūpaṃ vyāvṛttaṃ pratīyate | tenāvasthātadvatorlakṣaṇabhedād bhedostyevetyatrāha | "anyonya"mityādi | "sadṛśāsadṛśātmano"rityavasthātadvatoryadi bhedastadā tayoranyonyambhedaḥ parasparamekāntena bhedaḥ syāt | anugatavyāvṛttirūpayoḥ parasparāsaṃśleṣāt | na cāparaḥ svabhāvosvi yena tayorabhedaḥ syādanantadharmātmakasya dharmiṇo'pratīte ḥ | "bhāvāśced bhedina" iti sambandhaḥ | "abhinnenātmanā" pradhānākhyenānyena vā | vastutvādinā suvarṇṇatvena vā teṣāmeva ghaṭādīnāmbhedānāṃ "svātmabhūtenā"vyatiriktena tadvantaḥ syu"rabhinnasvabhāvavantaḥ" syuḥ | teṣāṃ pradhānādīnāmabhinnaḥ svabhāvastadabhinnasvabhāvaḥ ātmā rūpaṃ yasya bhedasya ghaṭādilakṣaṇasya sa "tadabhinnasvabhāvātmā" | tadbhāvastasmād | bhedasyāpi kuto bhedaḥ parasparaṃ | naiva | anenātyantābhedo vyākhyātaḥ |

[334,1]

atha tasya bhedasya ghaṭādilakṣaṇasya samāna eka ātmā na bhavati | bhedasya ghaṭādirūpeṇānekātmakatvāt | tathā sati "tadātmanā" bhedasvabhāvena "tenāpi" sāmānyapadārthena traiguṇyādinā "tatheti" sāmānyātmanā "bhavitunna yuktaṃ" | bhedādavyatiriktatvāt sāmānyasya samānatā na prāpnotītyarthaḥ | etenātyantabhedo vyākhyātaḥ |

[334,2]

"tathābhāve" hīti sāmānyātmakatve pradhānāderiṣyamāṇe pradhānādyātmā"'taddharmā"
bhedadharmā "na syāt" | avyatirekiṇāvasthākhyena dharmeṇa tadvānna syādityarthaḥ | avasthātadvatoḥ parasparato bhedaḥ syāditi yāvat | tameva sādhayannāha | "na hyaya"mityādi | "ayamekaḥ" svabhāvaḥ "pravṛttinivṛttimānna yukta" iti sambandhaḥ | "sthānaṃ" pravṛttiḥ | "vigamo" nivṛttiḥ | tathā hi pradhānaśaktau sthitāyāṃ suvarṇṇadravyatvādau ca sthite'vasthānānnivṛttiriṣyate | "etenānyonyamvā tayorbheda" ityādi vyākhyātaṃ |

[334,3]

"ne"tyādinā parābhiprāyamāśaṃkate | "na sarvātmanā" sāmānyaviśeṣayo"rabheda eva" kintu "tayorapi" bhedasāmānyayo"rbhedo bhavedyadi | na hī"tyādinā vyācaṣṭe | kvacid dravye sāmānyaviśeṣasya parasparam"bhedo'bhedo vaikāntiko" na hīti sambandhaḥ | kiṅkāraṇaṃ | "vivekine"tyādi | "sāmānyaṃ" śaktiḥ suvarṇṇatvandravyatvañcāviśeṣo ghaṭādaya ityevaṃbhedena "vyavasthāpanāt" |

[335,1]

"yene"tyā cā ryaḥ | "tayorbheda"sāmānyayorayaṃ "bheda" idaṃ "sāmānyamityetadye"nātmanā vyāvṛttenānugatena ca svabhāvena bhedo vyavasthāpyate | "yadi tenātmanā" sāmānyaviśeṣayorbhedastadā "bheda" evātyantaṃ | 179

[335,2]

"yadī"tyādinā vyācaṣṭe | "yamātmāna"mityanugataṃ vyāvṛttañca | "tenātmanā sāmānyaviśeṣayorya"di bheda iti sambandhaḥ | etadeva sphuṭayannāha | "yasmā"dityādi |
tau bhedavyavasthāpakāvātmānau "tayo"riti sāmānyaviśeṣayoḥ | "svātma" svabhāvabhūtau | "tau ce"danugatavyāvṛttāvātmānau "vyatirekiṇau" parasparavyāvṛttau "tadā vyatireka eva" bheda eva | kiṅkāraṇaṃ | "svabhāvabhedāt" | (179–80)

[335,3]

syānmatam | avasthā'vasthātrorbhedavyavasthāpako hi svabhāva eva bhidyate na bhāva ityāha | "svabhāvo hī"tyādi | svabhāva eva bhāva ityarthaḥ | tathā ceti | "bhedasāmānyayora"tyantabhede sati | bhedasya "nissāmā"nyatā | sāmānyasya ca nirviśeṣatā syāditi sambandhaḥ | sāmānyasya bhedavattvaṃ bhedānāṃ ca sāmānyavattvaṃ na syāt sambandhābhāvāditi yāvat | yadvad "ghaṭādīnāṃ" bhedānāṃ sambandhābhāvāt "paraspara"ntadvattā nāsti | 181

[335,4]

"vyatireke ce"tyādinārthamāha | bhedasāmānyayorajanyajanakatvena "sambandhābhāvāt" |
bhavati ca tayossambandhitayā pratītistasmād bhrāntatvamuktamiti "na syāt sāmānyabhedadhīrityatrāntare"1 | 171 | (180–81)

[336,1]

evamūrdhvasāmānyavādaṃ di ga mva rā dyabhimataṃ | tiryaksāmānyavādañca sāṃ khyā dyabhimataṃ sādhāraṇadūṣaṇena nirākṛtya punastiryaksāmānyavādameva dūṣayitumāha | "api" cetyādi |

[336,2]

etaduktambhavati | arthakriyārthinaḥ sāmānyaviṣayabhedābhedacintayā na kiñcit prayojanamarthakriyārahitatvāt | kintu | "yamātmāna"marthakriyāyogyaṃ "puraskṛtyā"lambanīkṛtya | "tatsādhyaphalavāñchāvān" | tenātmanā yatsādhyamphalantadabhilāṣāvān | "ayaṃ puruṣaḥ pravarttate | tadāśrayā"varthakriyāsamarthādhiṣṭhānau "bhedābhedau" ciṃtyete | tasya cārthakriyāyogyasya "svātmanā" svena rūpeṇa "bheda" ātyantikostyeva | "vyāvṛttyā" ca vijātīyavyāvṛttena rūpeṇa "samānatā"styevādhyavasitaikatvarūpayā | iyataivārthakriyārthino bhedābhedacintā samāptā | tatonarthakriyākāriṇaḥ sāmānyasya kiṃ svalakṣaṇe bhedābhedacintayeti | (181–82)

[336,3]

nanu cārthakriyārthinaḥ puruṣasya vyāvṛttyāpi samānatāyāḥ kimprayojanamarthakriyārahitatvāt |

[336,4]

sattyaṃ | svalakṣaṇānyeva vyāvṛttyā sāmānyamucyate śabdāttatraikatvādhyavasāyena pravṛttiryathāsyādityadoṣaḥ |

[336,5]

atha syāt svalakṣaṇameva svalakṣaṇāntarānuyāyīti kiṃ parikalpitayā vyāvṛ ttyetyāha | svalakṣaṇānāmparasparambhedāt | yadi ghaṭarūpampaṭe syādudakāharaṇārthī paṭepi pravartteta | tadāha | "pravṛttyā"dītyādi | "ādi"śabdāt tulyotpattinirodhādiprasaṅgaḥ |

[336,6]

"sarva eve"tyādinā vyācaṣṭe | viśeṣamevārthakriyāyogyaṃ svabhāvākhyamātmabhūtamityarthaḥ | kasya bhāvasya vastuno"dhikṛtya pravarttate" | sa "eva hī"tyarthakriyākārī viśeṣaḥ | "tatheti" | gaurityādiśabdaiḥ | arthakriyārthī hi svalakṣaṇapratipādanābhiprāya eva śabdaṃ prayuṅkte dṛśyavikalpyayorekīkṛtya | pratipattāpi tathaiva pratipadyate | tato vyavaharttṛṇāmadhyavasāyavaśācchabdavyāpārāpekṣayaitaduktaṃ | śabde tu jñāna"svalakṣaṇapratibhāso" nāstīti svalakṣaṇamavācyamuktamityadoṣaḥ |

[337,1]

dravyādayastu na tatreti | gaurityādiśabdairgaṃvādicodanāyāṃ | kasmāt yathāsvaṃ dravyatvādiśabdaisteṣāṅgavādeḥ "pṛthagabhidhānāt" godravyamityādinā | kathantarhi gaurityādipadaprayoge sattādravyatvādayaḥ pratīyanta ityāha | "arthasye"tyādi | arthasya gavādeḥ | "tena" sattvadravyatvādinā'"vyabhicārāt" | tatorthād gatiḥ sāmānyānāṃ syāt | na tu viśeṣaśabdaḥ sāmānye vyāpriyate | "nirloṭhitaṃ caitadācārya" di ṅ nā ge na sā mā nya pa rī kṣā dau yathā na viśeṣaśabdānāṃ sāmānye vṛttiriti |

[337,2]

atra codyate | kasya punaḥ sāmānyasya viśeṣeṇāvyabhicāraḥ | yattāvat paraparikalpitannāstyeva | yaccānyavyāvṛttilakṣaṇaṃ prasajya mātrantadapi nāstyeva |
nāpi vikalpabuddhipratibhāsino bāhyenāvyabhicārosti tasya svatantratvāt |

[337,3]

ucyate | svalakṣaṇameva sajātīyavyāvṛttamviśeṣaḥ | tadeva vijātīyavyāvṛttimapekṣyābhedenopāttaṃ sāmānyamityucyate | tataḥ sāmānyaviśeṣayorvastuta ekatvāt |
kṛtakatvānityatvayorivāvyabhicāraḥ | śabdavyāpārabhedāttu kevalaṃ kvacicchābdī pratipattiḥ kvacidārthītyucyate | "taditi" tasmādeyaṃ puruṣaḥ | "gavādiśabdapratyupasthāpitaṅ" gavādiśabdasannidhāpitamarthamarthakriyāśrayaṃ | "arthāntarasya" sāmānyasyo"panyāsena"
bhedasāmānyākāratayā dvimukhā buddhiryasya sa tathoktaḥ | "yosya" gavā"derātmā"
svabhāvaḥ | "ananya"bhāva"sādhāra"ṇasya eva svabhāvaḥ śabdacodita iti vakṣyamāṇena sambandhaḥ | yamarthaṃ sāsnādimanttaṃ "puraskṛtyā"lambanīkṛtya viśiṣṭārthakriyārthī | tamevāha | "yathe"tyādi | yathā gorvāhadohādāvarthī gāmadhikṛtya pravarttate | "anyasambhavina" iti goranyasminnaśve sambhavinorthasyārthī gāṃ puraskṛtya na pravarttata iti vākyārthaḥ samarthanīyaḥ | korthonyasambhavītyāha | "yathā yuddhapraveśa" iti | yathāsvamiti yasya yaḥ śabdo vācakaḥ | "na davyatvādi sāmānyaṃ | codita"miti liṅgavipariṇāmena sambandhaḥ | taccodanayā gavādīnāṃ gavādiśabdaiścodanayā | "tade"tyarthakriyārthinaḥ pravṛttikāle | "prāptumanabhipretatvād" dravyatvādisāmānyasyeti | vibhaktivipariṇāmena sambandhaḥ | kasmāt punargavādiśabdena dravyatvādisāmānyaṃ codayituṃ nābhipretamityāha | "gavādisamāveśād" gavādiśabdasya gavādau loke saṃketitatvāt |
gavādisvabhāvatvād dravyatvādisāmānyasya gavādicodanayā'bhidhānamiti cedāha | "tadātmabhūtānāṃ" ceti | gavādisvabhāvānāṃ dravyatvādisāmānyānāṃ gavādivadevānanvayena hetunā"tatre"ti tasya gavādibhedasya | "anubhayarūpatvā"dasāmānyaviśeṣarūpatvādeveti yāvat | tataśca viśeṣa eva codyate |

[338,1]

tadevāha | "tameve"tyādi | tameva cānanyasādhāraṇa"mbhāva"marthakriyārthī puruṣo bhedābheda"prakāraiḥ paryanuyuṅkte" | a nyā po ha vā di nopi vyāvṛttilakṣaṇo dravyatvādyabhedaḥ svalakṣaṇānāmiṣṭastato'tyantabhedo viśeṣāṇāṃ viruddha ityata āha | "tasye"tyādi | tasyārthakriyākāriṇorthasya "bhede" prakṛtyā sthite sati vyāvṛttilakṣaṇo"dravyatvādyabhe"dosya viśeṣasyā"bādhaka eva" | tasya kalpitatvāt | tasmāt pāramārthiko bhedaḥ | svalakṣaṇānāmupakalpitamekatvamanena ca prakāreṇa bhedābhedāviśiṣṭāvasmākaṃ | tadeva darśayannāha | "sarvatre"tyādi | "svabhāvena bhedaḥ" svajātīyavijātīyāt | "sāmānyasya ca vyāvṛttilakṣaṇasyābhyupagamāditi" sambandhaḥ |

[338,2]

na vyāvṛttirūpeṇa sāmānyenābhedaḥ kintu vastubhūtenaiveti cedāha | "svabhāva"bhūtasyetyādi | vastubhūtasya "sāmānyasyābheda iti" vyaktibhyonarthāntaratve | "ukta"miti sāmānyādavyatirekād bhedānāmaikyaṃ | bhedavadeva vā sāmānyasyāpyanekatvamityuktaṃ prāk | na sāmānyadvāreṇa bhedānāmaikyamityucyate | kintu yosau viśeṣastenaivābheda ityāha | "svātmanai"vetyādi | svenaiva viśeṣarūpeṇa gavāśvādīnāmabhede"tad" godravyaṃ "nibandhanaṃ" yasyā artha"kriyāyā" vāhadohādilakṣaṇāyāsta"yārthī" puruṣaḥ | "samami"tyubhayatrāpyavasitagavādibhāvaḥ | "dvayorapī"ti gavi cāśve caiva | yasmā"dekopi" hi kāraṇatvenābhimato gopadārthastāmarthakriyāmvāhadohādisvabhāvāṃ | "tatsvabhāvatvātta"darthakriyākaraṇasvabhāvatvādeva karoti | "tadanyasyāpi" tasmād godravyādanyasyāpyaśvasya "tadvā"hadohādikaraṇasvabhāvatva"ntulyamiti so"pyaśvaḥ gosādhyāmarthakriyāṃ "kinna karoti" || 0 || (182–83)

[339,1]

"etenai"veti sarvasyārthasya bhedasādhanena | "ahrīkā" nagnatayā nirlajjāḥ kṣa pa ṇa kāḥ |
ayuktābhidhānasya kutsitatvāt kimapītyāha | "aślīlaṅ"grāmyaṃ | sarvaḥ sarvasvabhāvo na ca sarvaḥ sarvasvabhāva iti yat "pralapanti pratikṣiptantada"pi tasmā"dekāntasambhavāt" |
ekasyaivāntasyātyantabhedaprakārasya sambhavāt | (183–84)

[339,2]

nanu di ga mva rā ṇāṃ sarvaṃ sarvātmakaṃ na sarvaṃ sarvātmakamiti naitaddarśanantatkimarthamidamā cā rye ṇo cyate |

[339,3]

sattyaṃ | yathā darśanantvaṃ "tyantabhedābhedau ca syātāmi"1 | 178tyādinā pūrvameva dūṣitaṃ |

[339,4]

yatpuranaretaduktaṃ | tadyathā kaṭakeyūrādiṣu suvarṇṇapratyayasyānuyāyinassadbhāvāssuvarṇṇatvasāmānyaṃ kalpyate | tathā ghaṭapaṭādiṣu dravyatvādipratyayasyānvayinaḥ sadbhāvād dravyatvasāmānyamekaṃ kinneṣyate | na ceṣyate'bhinnapratyayasadbhāvepi tathā kaṭakakeyūrādiṣu sāmānyakalpanā mābhūdityevamparametat |

[339,5]

syā"duṣṭro dadhi" | dravyādirūpatayaikatvāt | syānna dadhi uṣṭrāvasthāto dadhyavasthāyā bhinnatvāt | aślīlamityasya vyākhyāna"mayukta"miti | tasyāyuktatvāt |
vidvajjanāyogyatayā grāmyamiti bhāvaḥ | aślīlamityasya grāmyaparyāyatvāt | "aheyopādeya"miti | atyājyamagrāhyañca | kasmāda"pariniṣṭhānāt" | yadi hi kiṃcitsukhasādhanatvena niścitamanyacca duḥkhasādhanatvena tadā yathākramaṃ heyamupādeyaṃ vā syāt |
tacca nāsti yataḥ sarvasya sarvasvabhāvatvaṃ | na ca sarvasya sarvasvabhāvatvaṃ | ata evākulamekasyāpi svabhāvabhedasya gṛhītumaśakyatvāt |

[340,1]

etaduktambhavati | yadāvasthātadvatossarvātmanā'bhedovasthānāttu parasparambhedastadāyandoṣastadāha | "tadanvaye" veti | tasya svabhāvabhedasya parasparānvaye vā | dadhyādisvabhāvasya dravyasyoṣṭrādiṣu tādātmyenānugamāditi yāvat |

[340,2]

"sarvasyobhayarūpatvaṃ" | ubhayagrahaṇamanekatvopalakṣaṇārthantasmin sati tadviśaṣasya uṣṭra uṣṭra eva na dadhi | dadhi dadhyeva noṣṭra ityevaṃ lakṣaṇasya nirākṛteḥ | "dadhi khāde"tyevaṃ coditaḥ puruṣaḥ "kimuṣṭraṃ" khādituṃ "nābhidhāvati | uṣṭropi" dadhyabhinnād dravyatvād avyatirekāt "syād dadhi | nāpi sa eve"ti | "uṣṭra" evoṣṭra ityekāntavādaḥ | "yenānyopi" dadhyādikaḥ "syāduṣṭraḥ tathā dadhyapi syāduṣṭraḥ" | uṣṭrābhinnena dravyatvena dadhnastādātmyenābhisambandhāt | "nāpi tadeve"ti dadhyeva "dadhi | yenānyadapyu"ṣṭrādikaṃ "syād dadhi" | etena sarvasyobhayarūpatvaṃ vyākhyātaṃ |

[340,3]

"tadviśeṣanirākṛte"rityeta"danayori"tyādinā vyācaṣṭe | ubhayathāpi dadhyuṣṭraviśeṣaḥ syāt | dadhirūpābhāvo voṣṭre syāt | uṣṭrarūpaṃ vā dadhyasambhavi yadyuṣṭrasvarūpa eva niyatambhavet | evaṃ dadhnopi vācyaṃ |

[340,4]

ādyasya tāvadasambhava"stadi"tyādinā kathyate | tadevamanekayordadhyuṣṭrayorna kaścid viśeṣa iti sambandhaḥ | "ekasyāpī"ti dadhna uṣṭrasya vā "kasyacit tadrupābhāvas"yeti |
uṣṭrarūpābhāvasya dadhirūpābhāvasya "cābhāvāt" |

[340,5]

dvitīyasyāpi prakārābhāvamāha | "svarūpasye"tyāpi | "atadbhāvi"no dadhyabhāvina uṣṭrasvarūpasya | uṣṭrābhāvino vā dadhisvarūpasya | "svaniyatasya" uṣṭrasvabhāvaniyatasya | dadhisvabhāvaniyatasya "cābhāvāt" | (184–85)

[340,6]

"athāsti" dadhyuṣṭrayo"ratiśayaḥ kaścid yenā"tiśayena "dadhi khādeti" coditaḥ puruṣo"bhedena varttate" | uṣṭraparihāreṇa dadhnyeva pravartatte |

[340,7]

etaduktambhavati | yathā dadhyuṣṭrayoḥ parasparaṃ svarupambhinnantathā dravyaparyāyayorlakṣaṇabhedād bhedo yadīṣyate tadā "sa eva" svarūpātiśayo dadhi | sa cānyatroṣṭre nāsti | nāpi dravyatvaṃ dadhyādivyatirikta pratibhāsate | ityanena dvāreṇānubhayaṃ sāmānyaviśeṣarahitaṃ sarvamvastu | paraṃ kevalaṃ | ekatvantu kalpita | anayoriti dadhyuṣṭrayoḥ | "tathā codita" iti dadhi khādeti coditaḥ | "kṣīravikāro dadhi |
nānyatre"tyuṣṭre | sa evātiśayo dadhi | kimbhūtaḥ | "arthakiyārvipravṛttiviyayaḥ" |
dadhisādhyārthakriyā tayā yorthī puruṣastasya pravṛttivipayaḥ | kiṅkāraṇaṃ | tatphaletyādi | dadhisādhyaṃ phalaṃ tadeva viśivyatenyasmāditi viśeṣaḥ | tasyopādānabhāvo hetubhāvastena lakṣitaḥ svabhāvo yasya vastuna | tadeva dadhīti kṛtvā | sa ca tādṛśa ityanantarokto dadhisvabhāvaḥ | anyatretyuṣṭre | kasmād | dadhyarthinastatroṣṭre "pravṛttyabhāvāt" | (185–86)

[341,1]

"sarvātmatva ityekarūpatve satītyarthaḥ | bhinno" niyatārthaṃ | dhīṣvanī | jñānaṃ śabdaśca | tadabhāvād bhinnavuddhiśabdābhāvāt | bhedānāṃ sahāravādasya | ekīkaraṇavādasyāsambhavaḥ | bhedena gṛhītayoḥ śrutayorvā | ekatvenopasaṃhāro nirdeśaḥ |
syāduṣṭro dadhītyādi |

[341,2]

soyamityādinā vyācaṣṭe | kvacidapi dadhnyuṣṭre vā pratiniyatamekamākāramapṛśyan kathaṃ buddhyādhimucyetārthāniti samvandhaḥ | kimviśiṣṭayā buddhayetyāha |
asaṃsṛṣṭetyādi | asaṃsṛṣṭonyākāro yasminnarthe sa tathoktaḥ | sa yasyā buddherasti sā saṃsṛṣṭānyākāravatī | vibhaktārthagrāhiṇyeveti yāvat | abhilapedvā katha |
pratyartha pratiniyatasaṃketena dhvaninetyākūtaṃ | kasmānnādhimucyetetyāha | "vibhāgābhāvād bhāvānā"miti | "tatsaṃhāravāda" iti bhedasaṃhāravādo na syāt |
syāduṣṭraḥ syād dadhītyādikaḥ |

[342,1]

atha punarasaṃsṛṣṭau dadhyuṣṭrau pratipadya saṃharet | syāduṣṭraḥ syād dadhīti | "tadāpyekarūpasaṃsargiṇyā" | uṣṭrarūpeṇaiva dadhirūpeṇaiva vā saṃsargiṇyā buddherasaṃsṛṣṭākāragrāhiṇyā kvaciduṣṭre dadhani ca | pratiniyamāt tatpratibhāsabhedakṛta eva tayordadhyuṣṭrayoḥ svabhāvabhedopi | "ekāneketyā"di | pratibhāsabhedasyānekavyavasthitirviṣayaḥ |
ekavyavasthitiḥ pratibhāsabhedasyeti yojyaṃ | bhinnapratibhāsaviṣayau ca dadhyuṣṭrau tathā ca sati naika uṣṭro dadhi vā tadubhayarūpaḥ tadubhayandadhyuṣṭrātmakaṃ rūpaṃ yasyeti vigrahaḥ |
mithyāvāda eva syā dvā daḥ || 0 || (186–87)

[342,2]

bhedalakṣaṇamiti vyāvṛttilakṣaṇamvijātīyavyāvṛttānyeva svalakṣaṇāni sāmānyamityucyante | "prakṛtyā" svabhāvena | ādiśabdādudakādyāharaṇādyekaphalāḥ ||

[342,3]

"bhavatu nāme"tyādinā cā cā ryaḥ parābhiprāyamāśaṃkate | bhāvānāmvastūnāṃ svabhāvabhedaḥ svabhāve naivānyasmād vyāvṛttiḥ | tatreti nirupākhyeṣu | kathaṃ svabhāvabhedaviṣayā vyāvṛttiviṣayāḥ śabdāḥ |

[342,4]

nanu nirupākhyeṣu śabdānāṃ pravṛttireva nāsti tatkimarthamidamāśaṃkitamiti kadācit paro brūte | tannirākaraṇārthamācāryaḥ prāha | "teṣvava"śyaṃ "śabdapravṛ"tyā bhāvyaṃ |
ye tu na cānyāpohavādinā śakyamvaktunnaiva nirupākhyeṣu śabdānāṃ pravṛttiriti |
yatasteṣvavaśyaṃ śabdapravṛttyā bhāvyamiti codako brūta iti vyācakṣate | teṣāmanena krameṇa deśakālaniṣedha eva sarvabhāveṣu kriyate | "tathā sambandhasya svarūpaṇānabhidhānamuktaṃ" | evaṃ yatpunaretat tadarthaniṣedhe'narthakaśabdāprayogāt | nirviṣayasya naño'prayoga ityatrottaramvakṣyata ityādi grantho vakṣyamāṇaścodakābhiprāyeṇāvācakaḥ syāt |

[343,1]

tasmādā cā rya eva nirupākhyeṣu śabdapravṛttiṃ samarthayate "teṣvavaśyaṃ śabdapravṛttyā bhāvyamityā" dinā granthena | kasmāt | kathaṃcijjñānaśabdaviṣayatvenāvyavasthāpiteṣu nirupākhyeṣu sarvatrārthe vidhipratiṣedhe vā yogāt | yadi kvacidasata ākārasya niṣedhe jñānābhidhāne syātāṃ | tadā niṣiddhākāraparihṛterthe vidhiḥ syāt | "tathā ce"ti vidhipratiṣedhābhāve | anvayavyatirekau vidhipratiṣedhau āśrayo yasya vyavahārasya sa tathoktaḥ | tameva vyavahārabhāvamuṣṇetyādinā'ha | uṣṇasvabhāvognirityanvayāśrayo vyavahāraḥ | nānuṣṇa iti vyatirekāśrayaḥ | ayamapyatiprasiddho lokavyavahāro na syādityapiśabdenāha | uṣṇavyavasthā hyanuṣṇavyavacchedena |

[343,2]

tasya cānuṣṇasyoṣṇābhāvalakṣaṇasya kathañcid vyavasthānāt kathantadvyavacchedenoṣṇaṃ vyavasthāpyeta | tadāha | "svabhāvāntaretyā"di | uṣṇābhāva evoṣṇasvabhāvādantaramvilakṣaṇantadviraharūpeṇeti svabhāvāntaramuktaṃ | ata evāsata ityetad ghaṭate |

[343,3]

nanu svabhāvaviśeṣaḥ svabhāvāntarantasya kathaṃcidapi vikalpabuddheḥ śabdasya ca viṣayatvenāvyavasthāpanāt | sarvathānuṣṇasyāpratipatteraniścayāt tadvyavacchedalakṣaṇasyāgnisvabhāvasyāpratipattiraniścayaḥ | yathāgnisvabhāvasyaivaṃ sarvasya padārthasya |
tato vyāmūḍhamaniścitarūpaṃ jagat syāt ||

[343,4]

syādetat | na tatra vahnyādau kasyacidasato niṣedho yenābhāvepyavaśyaṃ pravṛttyā bhāvyamiti codyate | kintvanuṣṇaṃ sparśākhyaṃ "sadeva" vastveva | agneścārthāntaraṃ niṣidhyata iti |

[343,5]

"katha"mityādyā cā ryaḥ | "sadeve"ti vacanāt sattvamiṣṭaṃ | niṣidhyata iti vacanādasattvamekaṃ ca kathaṃ sadasannāma || netyādinā paraḥ pariharati | tatrāgnāvanuṣṇaṃ nāstītyanena sarvatrānuṣṇamasaditi brūmaḥ | evaṃ hyucyamāne sattvaṃ pratijñāya punaḥ sarvatra sattvaniṣedhesadasattvamekatra pratijñātambhavet | kevalantatra tvagnāvanuṣṇannāstīti brūmaḥ |
tataścānyatra satonyatrāsattvamaviruddhaṃ | ayameva ca deśa haityāha | iha nāstīti deśasya niṣedhaḥ | idānīnnāstīti kālasya | anena prakāreṇa nāstīti dharmasya |
dharmiṇo niṣedhaḥ | kasmāt | "tanniṣedhe" dharmiṇo niṣedhe | "tadviṣayasya" dharmiviṣayasya śabdasya nirviṣayatayā pravṛttyabhāvāt | tataśca dharmiśabdāpravṛtteranirdiṣṭo viṣayo yasya nañastasyāprayogāt | idamiha nāstītyavaśyamidamādipadairviṣayaḥ pratiṣedhasyopasthāpyonyathā kimviṣayoyaṃ pratiṣedha ityevaṃ sa na jñāyate | etacca sarva mu dyo ta ka rādīnāmmatamupanyastaṃ |

[344,1]

sopītyā cā ryaḥ | tatrā"tatrāpī"tyādideśakāladharmaniṣedhena deśādīnāṃ niṣedhaḥ sattvāt | "ādi"śabdāt kālasya parigrahaḥ | vyaktibhedād bahuvacanaṃ | nārthasyeti dharmasya | kvacit sattvādeva | na tvarthaśabdena dharmiṇo nirdeśaḥ |
pareṇāpi dharminiṣedhasyāniṣṭatvāt ||

[344,2]

syādetanna deśādiniṣedhaḥ kriyate nāpyuṣṇasya niṣedhaḥ | kintvanuṣṇena sahāgneryaḥ sambandhassa niṣidhyate |

[344,3]

"natvi"tyādyā cā ryaḥ | "tanniṣedhepī"ti sambandhaniṣedhepi tulyo doṣaḥ | dharmmivat sambandhasyāpyaniṣedhāt | tadevāsa satītyādinā sādhayati | asati sambandhe śabdāpravṛttiḥ | ādiśabdādanirdiṣṭaviṣayasya naño'prayogāt | athavā tulyo doṣaḥ |
kathaṃ | niṣedhādasati yo niṣedhastasya tvayaiva niṣedhāditi vyākhyeyaṃ | kathaṃ niṣedha ityāha || "asatī"tyādi | asato vāsyeti sambandhasya niṣedhe | "tadvat sambandhavat" |
dharmiṇopi niṣedhaḥ ||

[344,4]

netyādi paraḥ | sambandho nāstītyeva svaśabdena na vai sambandhasya niṣedhaḥ |

[344,5]

etaduktambhavati | yathā sambandhasya svaśabdena svarūpeṇābhidhānannāsti tathā niṣedhepi | tadevāha | kintarhi neha pradeśe ghaṭo | nedānīṃ kāla ityevaṃ pratiṣedhoktau satyāṃ | nānena deśena kālena vāsya ghaṭasya sambandhostīti pratītiḥ | tathā naivannā'nena prakāreṇa ghaṭostītyuktau naitaddharmā ghaṭa iti pratītiḥ | "tathe"tyevaṃ pratītau satyāṃ |

[344,6]

"tathā"pītyā cāryaḥ | nedānīmityādināpi kathaṃ sambandho niṣiddho yāvadasya puṃsaḥ sambandho dharmo vā nāstīti matirbhavati | neha nedānīmiti pratiṣedhe sambandho nāstīti matiḥ | naivamiti pratiṣedhe dharmo nāstīti matiḥ ||

[344,7]

nanu dharmaniṣedho'pi sambandhaniṣedha eva | dharmadharmiṇoḥ sambandhaniṣedhāt |
sattyaṃ | saṃyogasamavāyalakṣaṇasambandhabhedāttu sambandho dharmo veti bhedenoktaṃ |
na cāsyāssambandho nāstīti mateḥ kathaṃcid bhāve sambandhādisattāyāṃ sambhavaḥ |
kasmāda"bhāveṣvi"tyādi | tathāśabdo yathāśabdārthamākṣipati | yattadornityābhisambandhāt | satsu deśādiṣu yathā nāstīti buddherabhāvaḥ | satsvabhāvabuddhervirodhāt |
tadvadabhāveṣu | asati buddhipravṛtteranabhyupagamāt | tasmāt sambandhābhāvapratīteḥ sakāśānnāyamihetyādyā pratītiḥ | sā tadabhāve sambandhābhāvapratītyabhāve na syātyadvā "se"ti sambandhābhāvapratītiḥ | "tadabhāva" iti sambandhābhāve | pratītau vā"tadabhāvasya" sambandhābhāvasya | tādṛśī sambandhābhāvapratītissā vidyate yasya puṃsaḥ | tasya yathāpratītimataḥ | tatprabhavāssambandhābhāvapratītijanmānassambandhābhāvaviṣayāḥ śabdāḥ kena vāryante | vikalpānāmviṣayaḥ sambandhābhāvo na śabdānāmiti cedāha | "sa eva hī"tyādi | yo na vitarkāṇāmviṣayaḥ sa eva na śabdānāmviṣayaḥ | vikalpaviṣayastvavaśyaṃ śabdaviṣaya ityarthaḥ | "te cet pravṛttā" iti vitarkāḥ ||

[345,1]

nanu purovasthite nīlādau nīlamityādivikalpaḥ | svalakṣaṇaviṣayo na ca svalakṣaṇaṃ śabdavācyamityāha | na hītyādi | avācyamarthamiti svalakṣaṇaṃ | vikalpādhikārād vikalpabuddhayo gṛhyante | samīhanta ityālambante | sāmānyākāraiva sadā vikalpabuddhiryāpi sannihite svalakṣaṇe | savikalpanirvikalpayostu yaugapadyādabhimāna eṣa mandamatīnāṃ vikalpaḥ svalakṣaṇākāra iti | vicāritaṃ caitat"pramāṇaviniścaye" śāstrakāreṇeti neha pratanyate |

[345,2]

nanu yadi vikalpabuddhyā viṣayīkṛtatvāt sambandhābhāvo vācyaḥ | evantarhi sambandhopi vācyaḥ syād vikalpabuddhyā viṣayīkṛtatvād | atheṣyata eva | kathantarhyācārya di ṅ nā ge na tasyāvācyatvamuktamityāha | "sambandha"syetyādi | "svena rūpe"ṇeti sambandharūpeṇa | sambandhinaṃ sambandha iti parasparāpekṣālakṣaṇambhāvamātramadravyabhūtaḥ sambandhasya svabhāvaḥ | tena ca rūpeṇa tasyābhidhāyakaḥ śabdo nāsti | sambandhaśabdo hi tasyābhidhāyaka eṣṭavyaḥ sa ca prayuktaḥ kayorityākṣipati | tatra rājapuruṣayoḥ sambandha ityucyamāne rājapuruṣayorityasya vyatirekasya hetuḥ sambandhastadā sa sambandhaḥ sambandhirūpeṇa pratīyate | tadāha | "abhidhānena sambandhitvene"tyādi |
rājapuruṣayoḥ sambandha ityabhidhāne rājapuruṣābhyāṃ parasparasāpekṣābhyāṃ niṣkṛṣṭarūpasyaiva sambandhasya sambandhitvena "buddhāvupasthānāt | yathābhiprāyamapratītaḥ" |
rājñaḥ puruṣa iti parasparāpekṣālakṣaṇassambandho yathā jñātumiṣṭastena rūpeṇāpratītiḥ | "tadi"ti tasmādayaṃ sambandhaḥ "pratīyamānopi" sambandhaśabdāt | yathoktavidhinā "sambandhirūpa eve"ti na sambandhe"nābhidhīyate | tasmānnābhāvavat sambandhepi prasaṃga iti" sambandhābhāvo yathā buddhyā viṣayīkriyata iti "vācyaḥ" prasakto naivaṃ sambandhepi vācyatvamityarthaḥ | sambandhābhāvo hi "svena rūpeṇa" buddhyā viṣayīkriyate | śabdenāpi tathaivābhidhīyate | sambandhastu svarūpeṇa gṛhyate | nāpyabhidhīyate | sambandhirūpāpannasyaiva viṣayīkaraṇādabhidhānācca | tathā cāha |

[345,3]

asattvabhūtassambandho rūpantasya na gṛhyate |

[346,1]

nābhidhānaṃ svarūpeṇa sambandhasya kathañcaneti |

[346,2]

tasmāt sthitametad vikalpaviṣayovaśyamvācya iti | tataśca yadi nāsti sambandha iti matistadā tatprabhavopi śabdaḥ pravarttata eva | tathācābhāvaviṣayaḥ śabda āpatita eva |

[346,3]

atha mābhūdayandoṣa iti sambandhasya nāstīti buddhyā viṣayīkaraṇaṃ neṣyate |
neha ghaṭa ityatra kasya niṣedho | na tāvad deśādestasya sattvāt | na sambandhasya tadbhāvasyāgrahaṇāditi yatkiñcidetat ||

[346,4]

"api cābhāvamabhidheyaṃ yo brūte taṃ" bruvāṇaṃ "prati" ayamabhāvā"nabhidhānavādī" abhāvo na vācya iti "pratividadhan" pratikṣi"pannabruvāṇaḥ kathaṃ pratividadhyāt" | na hyabhāvaśabdamuccārayatā abhāvasya vācyatvaṃ śakyaṃ pratipādayituṃ | athecchatyabhāvasya vacanantadā vacane vāsyābhāvasyābhyupagamyamāne "kathamabhāvonuktaḥ" | ukta eva |
abhāvo na vācya ityanenaivābhāvaśabdena tasyokteḥ || atha pareṇābhāvasya vācyatvaṃ yaducyate tadanuvādena niṣedhaḥ kriyate —

[346,5]

nābhāvo vācyastenādoṣa iti cet |

[346,6]

nanvanuvādepi kimabhāvasya vācyatā na bhavati yenaivamucyate | tasmādiṣṭasyaivābhāvasya vācyatā | svabhāvo naivāsti "tenā"sattvāda"vacana"mabhāvasyeti cedāha | "athābhāvameve"tyādi | "tene"tyabhāvasyā"sattvena" | idānīmityabhāvasyāsattve "tadevābhāvo nāstīti vacanaṃ kathaṃ" | abhāvo nāstītyasyaivābhāvaśabdasya prayogo na syāt |
kathañca na syādabhāvasyaivānabhyupagamāt | abhāvo hyasya vācyaḥ sa ca nābhyupagamyate | paraparikalpitasyābhāvasya pratiṣedha iti cediṣṭastāvadabhāvaviṣayaḥ śabdaḥ | tasmāt kathaṃcidabhāvavyavahāraṃ pravarttayatā'vaśyamabhāvaviṣayā jñānaśabdā eṣṭavyāḥ |

[346,7]

"yatpuna"retaduktam | "arthaniṣedhe" satyanartha"kaśabdāprayogāt" kāraṇā"nnirviṣayasya nañoprayoga ityatrottaramvakṣyateṃ" |

[346,8]

"anādivāsanodbhūtavikalpapariniṣṭhata"1 | 207 ityādinā |

[346,9]

"tasmā"dityupasaṃhāraḥ | iyatā ca granthena yaduktanteṣvavaśyaṃ śabdapravṛttyā bhāvyamiti tadevācā rye ṇa samarthitaṃ |

[346,10]

atra paraḥ prāha | yadya"bhāveṣvapi śabdāssanti te"ṣvabhāveṣu "kathaṃ svabhāvabhedaḥ"
śabdapravattiheturyenāpohaviṣayatvamabhāvapratipādakānāṃ syāt | atrottaramāhā cā ryaḥ | "tatrāpī"tyādi | "rūpābhāvā"diti svarūpābhāvādabhāvasya | "rūpābhidhāyinaḥ" svabhāvagrāhakāḥ "śabdā nāśaṃkyā eva" | yataste śabdā abhāvaviṣayā"vyavacchedasyā"nyāpohasya "vācakāḥ siddhā" eva |

[347,1]

etaduktambhavati | abhāvaviṣayāṇāṃ "śabdānāṃ" bhāvasvarūpāgrāhakatvādapohaviṣayatvantathā bhāvaviṣayāṇāmapi śabdānāmbhāvasvarūpāgrāhakatvādapohaviṣayatvameva | kevalaṃ kecicchabdā bhāvādhyavasāyād bhāvaviṣayāḥ kecidabhāvādhyavasāyādabhāvaviṣayā ucyante | "vastuni vṛtti"rvyāpāro yeṣāṃ śabdānānteṣāṃ "kiṃ rūpamabhidheyaṃ" vidhirūpeṇa vastugrāhya"māhosvid bhedo"'nyavyāvṛttaḥ svabhāvodhyavasīyata "iti śaṅkā syāt | abhāvastu vivekalakṣaṇa" iti svabhāvavirahalakṣaṇaḥ kasmā"nnimittīkarttavyasya rūpasya" vastusvabhāvasya | "tadbhāve" tasya rūpasya sattayā hya"bhāvāyogāt" | tasya rūpasya bhāvastadbhāvaḥ sa eva lakṣaṇaṃ yasya bhāvasya sa tathoktaḥ | ayameva sa mukhyo vivekonyāpohaḥ | anyastu gavādiśabdaviṣayopohanimittatvādapoha ityupacaritaḥ sarvabhāvavirahalakṣaṇaḥ | tasya vivekasya "tathābhāvakhyāpina" iti vivekarūpābhidhāyinaḥ || "vivekaviṣayā itya"nyāpohaviṣayā | vikalpāśca "vivekaviṣayā" iti sambandhaḥ | te śabdā vikalpāśca | ekaṃ vyāvṛttisamāśrayabhūtamvastu | "pratiśaraṇama"dhiṣṭhānaṃ yeṣāṃ śabdānāṃ vikalpānāñca | te tathoktāḥ | tathā hyakṛtakavyavacchedena yadeva vastu kṛtakaśabdasya vikalpasya vādhiṣṭhānantadevānityānātmādiśabdānāmvikalpānāṃ ca | te tathābhūtā api bhinnaviṣayā eveti sambandhaḥ |
kasmād "yathāsvami"tyādi | yā vyāvṛttiryato vyavasthāpyate sā tasyā avadhiḥ |
yathā kṛtakākhyasya vyavacchedasyākṛtakaḥ | evamanityatvalakṣaṇasya vyavacchedasya nitya ityādi | teṣāṃ"yathāsvamava"dhīnāṃ bhedāstai"rbhedairupakalpitā" racitā anityatvādīnāṃ vivekināṃ bhedāḥ parasparaṃ viśeṣāḥ | "tairbhedairbhinneṣviva" vikalpa"buddhau pratibhātsu" pratibhāsamāneṣu dharmiṣu | teṣāṃ śabdānā"mvivekeṣu" bhedeṣu vikalpānāṃ "copasthāpanāt" | yathākramaṃ vācakatvena grāhakatvena copaśleṣāt |

[348,1]

nanu ca kṛtakānityatvayornaivāvadhibhedostyakṛtakasyeva nityarūpatvāt |
tataśca pratijñārthaikadeśa eva hetuḥ |

[348,2]

naiṣa doṣo yasmādakṛtakasyāpi prāgbhāvasyānityatvāt | kṛtakasyāpi pradhvaṃsābhāvasya nityatvādastyevāvadhibhedaḥ | yadvā kāraṇena kṛtaḥ śabdo na bhavatītyasya samāropasya vyavacchedena kṛtako dvitīyādikṣaṇe sthāyitvasamāropavyavacchedenānitya ityucyata ityastyevāvadhibhedaḥ | "te"neti yathoktena vyāvṛttibhedena svabhāvahetau"svabhāvasyaiva sādhyasādhanabhāvepi na sādhyāsādhanayoḥ saṃsarga" ekatvaṃ | "tataśca" yaduktaṃ svabhāve sādhye "pratijñārthaikadeśo hetuḥ syāditi" sa doṣo nāstītyāha —

[348,3]

"tanne"ti | "tadi"ti tasmāt || "sa cāyaṃ svabhāva" iti sambandhaḥ | svabhāva ityavyatirikto dharmaḥ | sa kadācit sattvamanyo vā | yadyapi kṛtake sattvamasti satsu ca kṛtakatvantathāpi hetukṛtoyaṃ svabhāva ityetāvanmātravivākṣāyāṃ kṛtako heturucyate | na tu sāmarthyavivakṣāyāṃ | prameyatvādivat | sāmarthyamastyetāvanmātravivakṣāyāñca sattvaṃ heturucyate tena tu hetukṛtatvavivakṣāyāṃ | (187–88)

[348,4]

tena yaducyate | "kṛtake sattvaṃ vidyate na ca tasyānityatve vyabhicārosti | tatkimityupādhibhedena viśeṣyata" iti tadapāstaṃ | kṛtakatvādau sāmarthyasyāvivakṣitatvāditi | hetutvenāpadiśyamāna ucyamānaḥ | "upādhibhedāpekṣo" viśeṣaṇabhedāpekṣaḥ | "kevalo" vetyupādhyanapekṣaḥ | "sādhyasiddhyarthamucyate" | anityatve sādhye kṛtakatvamupādhibhedāpekṣantadanapekṣantu sattvaṃ || apekṣitetyādinopādhibhedāpekṣatvaṃ kṛta katvasyāha | parasyāhetvabhimatasya jananaśaktireva vyāpāraḥ | anvayavyatirekānuvidhānameva cāpekṣā | "svabhāvaniṣpattau" svabhāvaniṣpattinimitta"mapekṣitaḥ paravyāpāro"
yena "bhāvena" sa kṛtakaḥ | saṃjñāyāṃ kano vidhānāt saṃjñāśabdoyaṃ "kṛtaka" iti | yataevanteneyaṃ kṛtakaśrutiḥ svabhāvābhidhāyinyapi satī "paropādhima"tyantaviśeṣaṇamenaṃ svabhāvamā"kṣipati | eteneti" kṛtakatvasyopādhibhedāpekṣatvapratipādanena | "pratyayānāṃ"
kāraṇanāmbhedastena bhettuṃ śīlaṃ yasya sa tathoktastadbhāvastattvaṃ | sthānakaraṇādibhedād bhidyate śabdaḥ | ādiśabdāt prayatnānantarīyaka"tvādayo vyākhyātāḥ" |

[349,1]

"eva"mityādinopasaṃhāraḥ | "kvacit prayoge upādhibhedaṃpratyanapekṣaḥ" | ataevāha | sāmānyena "anitya eva" sādhye "yathā sattvaṃ | svabhāvabhūtaś"cāsau "dharma"śca tasya "parigraheṇa" | kvacitsvabhāvo heturucyate iti prakṛtaṃ | "yathā tatraive"tyanityatve sādhya "utpattiḥ" | na cotpattirutpattimatonyābhāvasyājanyatvenotpattyabhāvaprasaṅgāt |
kevalamarthāntarabhūtevakalpitāviśeṣaṇatvena tenotpatterityutpattimatvādityarthaḥ | ayamupādhyapekṣa eva svabhāvo draṣṭavyaḥ | kṛtakatvādau parabhūta upādhirahitatvātmabhūta eva dharmaviśeṣa ityetāvān viśeṣaḥ |

[349,2]

"anayā di"śeti | upādhyapekṣānapekṣahetupravibhāgadiśā || 189

[349,3]

yadi "sattākhyaḥ svabhāvo hetuḥ" sattvamiti yāvat | pradhānādi"sattā kathaṃ na sādhyate" | atha sattāsāmānye sādhye siddhasādhyatā syādataḥ sattāviśeṣassādhyastasmiṃśca sādhye viśeṣasyānanvayāt sādhyaśūnyo dṛṣṭāntaḥ syādato na sattā "sādhyate" |
tadā hetāvapi sattve viśeṣasyānanvayāt sādhanaśūnyo dṛṣṭāntaḥ syāt | tadāha | "ananvayo hī"tyādi | "bhedānā"mviśeṣāṇāṃ "vyāhato" duṣṭo "hetusādhyayoḥ" | hetau sādhye cetyarthaḥ || anyatra "ce"tyanātmādau | "tadi"ti sattvaṃ | "kila"śabdonabhimatārthe eva | prasādhyamānamiti | (189–90)

[349,4]

asti "pradhānami"tyādinā "pradhāna"lakṣaṇayogena "viśeṣībhavati na ca viśeṣaḥ"tyācārya di gnā gaḥ | "asti pradhānamityanena pradhānasvalakṣaṇameva sādhyata" iti yatsāṃ khye noktaṃ ta"tpramāṇa"syānumānasya"viṣayājñānāt" | sāmānyaviṣayaṃ hyanumānaṃ svalakṣaṇaviṣayaṃ | "vyāhanyate" duṣyati | "kintarhi | hetāvapi tulyadoṣatvāt" | tadevāha | "na hi heturi"tyādi | na vidyate 'nvayosyetyananvayaḥ "siddheḥ" sādhyasādhanasya "nāṅgaṃ" | kuta ityasādhāraṇāddhetoḥ | "bhāvaḥ" sattā sā"upādāna"mviśeṣaṇaṃ yasya dharmiṇasta"nmātre" | tanmātratvādeva "sāmānyarūpe dharmiṇi" sādhye | sāṃ khya sya "na kaścidarthaḥ siddhaḥ syāt" | traiguṇyādilakṣaṇasyāsiddheḥ | "aniṣiddhañca tādṛśaṃ" | tādṛśamiti sāmānyamātraṃ | anena siddhasā dhyatāmāha || (190–91)

[350,1]

"na sarvathe"tyādinā vyācaṣṭe | "sattāsādhana" iti sattāsiddhau | "bhāvamātraviśeṣaṇa" iti sattāmātraviśeṣaṇaḥ | "anirdiṣṭaḥ svabhāvaviśeṣo" yasyeti vigrahaḥ | "neheti"
vastumātrasādhane | "sattāsādhanapratiṣedhaḥ | kintu" sa vādī "tathā" sāmānye nāsti kaściditi kañcanā"sya" dharmiṇo "bhedaṃ" viśeṣaṃ nityatvādikama"parāmṛśanna"saṃspṛśan | "anene"ti vādinā || "upāttabheda" ityupāttaviśeṣaḥ | triguṇātmako nitya ityādi nopāttabhede "sādhye"smin pradhānādike dharmiṇi | "bhaveddheturananvayaḥ" | nāsya sādhyadharmaviśeṣaṇadṛṣṭāntenvayostītyananvayaḥ | yata evaṃ |

[350,2]

"sattāyāntena sādhyāyāmviśeṣaḥ sādhito bhavet" |

[350,3]

anye tu "sattāyā"mityādi paścād dharmādau vyākhyāya | pūrvārddhamu"pāttabhedami"tyādi paścād vyācakṣate |

[351,1]

sa hītyādinā vyācaṣṭe | "eko" mūlaprakṛterbhedābhāvāt | "nityo" niranvayavināśābhāvāt | triguṇatvātmakatvāt sukhaduḥkhamohā"tmakaḥ | anyo" veti karttṛtvādiyuktaḥ | "yathākathaṃcidapī"ti | yathoktairddharmaiḥ samastairvyastairvā viśeṣitaḥ | "tatsvabhāva" iti yathoktaviśeṣaṇaviśiṣṭasvabhāvaḥ | "sa ca" dharmī "tatheti" viśiṣṭena svabhāvena nānveti sapakṣe | tathā bhūtasya dṛṣṭāntadharmiṇosiddheḥ | "na tena siddhene"ti sattāmātreṇa | sattāmātre vivādābhāvāt | (191–92)

[351,2]

"nanvi"tyādi paraḥ | "evaṃ prasaṅga" iti yaḥ sāmānyaviśeṣavikalpena sattāyāmuktaḥ | taduktaṃ |

[351,3]

"viśeṣānugamābhāvaḥ sāmānye siddhasādhyateti | "

[351,4]

yasmātta"trāpya"gnyādiṣu sādhyeṣu nā"gnisāttāyāṃ kaścidvivā"dostyagnimātrasya siddhatvāt | na ca tena siddhena kiñcit tasyāpravṛttyaṅgatvāt | deśādiviśiṣṭo hyagniḥ pravṛttyaṅgaṃ nāgnimātraṃ | sa eva tarhi sādhya ityāha | viśiṣṭa ādhāro yatrāgnyādikaṃ sādhyate sa viśeṣaṇaṃ yasyāgnyādikasya sa "viśiṣṭādhāraviśeṣaṇaṃ" |
tasya | sādhyatvenā"bhimatasya" | sapakṣe'nanvayādasiddhiḥ |

[351,5]

"ne"tyā cā ryaḥ | "na vai sa ādhāro" viśeṣaṇabhāvena gṛhītopi tama"gnimviśeṣīkaroti" | yenānvayaḥ syāt | kiṃ kāraṇaṃ | "tadayoga" ityādi | tasya dharmasya tasmin dharmiṇyayogo ya āśaṃkitastasya "vyavacchadena" viśeṣaṇāt | etacca "pakṣadharma"1 | 3 itya"troktaṃ | vakṣyate ca" caturthe paricchede 4 | 149 ||

[351,6]

nanu ca vyāptigrahaṇakāle pradeśāyogavyavacchinno vahnirasiddhaḥ | tatsiddhau vā kimarthonvayānugamaḥ | katham | asiddho yasmāt | yatra yatra dhūmastatra tatrāgniriti vyāptiṃ pratiyatā sāmānyenābhimatadeśāyogavyavacchinnopi bahnirākṣipta eva |
kevalamidānīmasmindeśe vahnirityevaṃ viśeṣapratītyarthamanvayānugamanamiṣyate |

[352,1]

"tasmā"dityupasaṃhāraḥ | "tatre"ti pradeśādau | tadayogavyavacchedeneti tasmin pradeśādau dharmiṇi sādhyadharmasyā"yogavyavacchedena" sāmānyasyāgnimātrasya sādhanāt nāstyanvayadoṣaḥ | nāpi siddhasādhyatā pradeśāyogavyavacchedasyāsiddhatvāt || pradhānādike dharmiṇyayogavyavacchedena sattāmātraṃ sādhyamiti cedāha | na "tathe"tyādi | kvaciditi pradhānādike dharmiṇi | kasmāt | "pradhānādiśabdavācyasyaivārthasya" traiguṇyādilakṣaṇasyaivā"bhāvāt | nirviśeṣeṇaiva sā" sattā | viśeṣaṇabhūtasyādhārasyā"bhāvāt" |

[352,2]

"kathamityā"di paraḥ | sopi dharmī "kathaṃ | vijñātavyaḥ" | jñātvā ca śabde"nābhi"dhātavyaḥ | abhihitaḥ pramāṇena "niścetavyaḥ" | tasmājjñeyatvādibhiḥ sopi siddha"eva" | tasmin sattā sāmānyaṃ sādhyate | "tatki"midānīṃ "jñeya"nnirviśeṣaṇama"stītye"tāvatā pra dhā na sya "siddhirastu" | jñeyādyartho hi pradhānārthaḥ śabdārtharūpaḥ syānna nityādiguṇopetaḥ || pradhānantāvatsiddhambhavatyanye ca dharmā anyaiḥ pramāṇaiḥ setsyaṃte iti cedāha | "tathāpi" jñeyatvādinā "kiṃ siddhaṃ syāt" | naivābhimatasya pradhānasya svalakṣaṇasya siddhiḥ syāt | asya śabdārtharūpatvāt | agnyanumānepi tarhyagnimātraṃ siddhamityasādhyaṃ syādityāha | "anyatra" tu "tadevāgnisāmānya"niyatādhāramasiddha"ntatra" deśe na "siddhamiti sādhyate" ||

[352,3]

nanu "tatrāpi tadayogavirahiṇeti" tena pradeśenāyogastadayogastena virahaḥ pradeśena yoga ityarthaḥ | sosti yasya sāmānyasya tattathoktaṃ | tenā"nvayo na siddhaḥ" |

[352,4]

"netyā"dinā pariharati | "na vai kaści"nnyāyajñaḥ "tathābhūtena" pradeśasambandhinā'gnisāmānyena vyāptiṃ "karoti | tasmāt paraṃ" prativādinaṃ "pratipādayatā dhūmognināntarīyakognyavinābhāvī darśanīyaḥ | yatra dhūmastatrāgni"rityevaṃ | "sa" dhūma"stathe"ti sarvopasaṃhāravyāptipradarśanenā"gnimātreṇa vyāptaḥ siddho yatraiva" pradeśedharmiṇi "svayaṃ" svena "rūpeṇa dṛśyate tatraivāgnibuddhiñjanayati | tatrai"tasyāṃ sāmarthyādanumeyapratītau "sādhyanirdeśena na kiñcit prayojanantena" vināpi sādhyasiddheḥ etadevāha | "tatre"tyādi | "tatra" sādhyadharmiṇi liṅgasya "darśanāt sambandhākhyānamātrācceṣṭasya" sādhyasya "siddheḥ" | yataśca na sādhyasya dharmadharmisamudāyasya nirdeśastadā"tadanirdeśe ca kathantadviśiṣṭe" sādhyadharmeṇā"nvayaḥ" | naiva | yatonanvayadoṣaḥ syāt | taditi "tasmādayandhūmognyavinābhāvitayā siddhaḥ sāmarthyādeva tena pradeśenāyogamvyavacchinatti" | tasmāt samudāyaḥ sādhya ucyate |

[353,1]

yadi hi tatra nāgniḥ syānnaiva dhūmo bhavediti sāmarthyaṃ | anvayastu kevalenaiva sādhyadharmeṇa darśanīyo na sādhyadharmadharmisamudāyena | tasya dṛṣṭānte'siddhatvāt | samudāyena ca vyāptipradarśane prayojanābhāvāt | ata evāha | "na punara"syāstatheti pradeśaviśiṣṭa"syopanyāsapūrvakonvayaḥ" | kiṃ kāraṇaṃ | "sādhyokte rihānva"yapradarśanakāle'"naṅgatvāt" | sādhyanirdeśapūrvakāle vānvayasyeṣyamāṇe naiva sādhanavākyāt "kaścit" pratijñāvākya"mapanayet" |

[353,2]

tasmāt sthitametat | pakṣamanupradarśyaiva sādhyadharmeṇa liṅgasya vyāptiḥ kathanīyeti | tathā cāha ācārya di gnā gaḥ | "liṃgasya dhūmādeḥ sādhyenāvyabhicāronyatra sāmānye na dharmimātre darśayitavyaḥ | niścitāvyabhicāraṃ ca liṅgantatre"ti sādhyadharmiṇi "prasiddhaṃ sat | tena vyāpakadha"rmeṇa yuktaṃ sādhya"dharmiṇaṃ" gamayiṣyati |

[353,3]

"tasmā"dityādinopasaṃhāraḥ | "yathāgnisādhana"mviśeṣaparigrahādanavadyaṃ "naiva sattāsādhanama"navadyaṃ viśeṣāsiddhaiḥ | tadevaṃ siddhasādhyatāprasaṃgādananvayācca na pra dhā nā deḥ sattā sādhyā ||

[354,1]

sādhanaṃ punaḥ sarvamatramanuddiṣṭamiti pratipādayitumāha | "aparā"mṛṣṭetyādi |
aparāmṛṣṭonupāttas"tadbhedaḥ" | yasmin "vastumātre" sattāmātre | tasmin "sādhane"
kriyamāṇenvayo na vihanyate | kasya | "tanmātravyāpinaḥ" sattāmātravyāpinas"sādhyasya" | tadeva vivṛṇvannāha | "vastumātravyāpini sādhyadharme | svabhāvaviśeṣāparigraheṇa" punassattve kriyamāṇe "nānvayavyāghātaḥ" | na sādhyaśūnyo dṛṣṭānta ityarthaḥ |

[354,2]

"na hi tatre"ti | sattve "sādhane" | kasmāt | "sanmātrāśrayepi" sattvamātrasya hetutvenāśrayaṇepītyarthaḥ | na punaḥ sādhyatve sattāyā viśeṣānāśrayaḥ | kasmād | "vaiphalyāt" | (192–93)

[354,3]

sattāyāṃ sādhyāyāṃ punardoṣāntarandātumāha | "api ceti | asiddhe" pradhānādau dharmiṇi "na bhāvadharmostī"tyasiddho hetuḥ | yastu bhāvābhāvo"bhayāśrayo" dharmaḥ sa sattve sādhye "vyabhicārya"naikāntiko yop"yabhāva"sya "dharmaḥ" sa sattve sādhye "viruddho" sattvasyaiva sādhanāt | yasyāṃ pradhānādisattāyāṃ sādhyāyāṃ heturyaḥ kaścidupādīyate sa sarvo doṣatrayaṃ nātivarttate | "sā sattā sādhyate kathaṃ" | iha ca hetoḥ siddhatvamabhyupagamya viruddhānaikāntikāntikatve ukte hetvasiddhāvanayorasambhavāt | (192–93)

[354,4]

nanu sarvajñādisattāyāmapi sādhyāyāṃ hetorasiddhatādidoṣasya tulyatvāt kathantatsattāsiddhiḥ |

[354,5]

naiṣa doṣaḥ | yadyadupadiśyate tajjñānapūrvakameva yathā'nyat kiñcit | upadiśyate ca caturāryasatyaṃ | tasmāttadapi jñānapūrvakameva yasya tajjñānaṃ sosmābhiḥ sarvajñobhyupagamyata iti | na kācit kṣatiḥ | "taddhetu"riti sattāhetuḥ | "trayī"miti tryavayavāndoṣajātindoṣaprakārā"nnābhivarttate" | tāmāha | "asiddha"mityādi | "virodha"miti viruddhatāṃ | "tatra bhāvadharmo heturasiddhasattāke kathaṃ sidhyet" |

[355,1]

syādetad | bhāvadharmaḥ pra dhā nā dessiddho na tu bhāva ityāha | "yo hī"tyādi | "yo hi" pradhānādi"bhāvadharmma"hetu"ntatra" pradhānādā"vicchati sa kathaṃ" vādī pradhānādikam"bhāvaṃ" siddhaṃ "necchet" | tasmād bhāva eva dharmaḥ | kathantarhi bhāvasyāyaṃ dharma iti kathyata iti cedāha | "kadācida"pekṣayeti bhedāntarapratikṣepalakṣaṇayā "vyatirekīva" bhinnarūpa iva "dharmiṇaḥ" sakāśād "dharmo nirdiśyate | yathā" kṛtakatvamasyetyakṛtakavyāvṛtta eva bhāva ucyate | natvanya eva dharmo dharmaśabdenocyate'nyaśca dharmī dharmiśabdenetyāha | "na hī"tyādi | yasmādanyavyāvṛttinirapekṣaḥ pumān yadā śabdasyākṛtakādevaikasmād vyāvṛttiṃ jijñāsate | tadā kṛtakatvamasyetyucyate |
yadānyavyāvṛttisākāṃkṣo'kṛtakatvādevaikasmād vyāvṛttiṃ jijñāsate tadā kṛtakaḥ śabda ityucyata iti | etacca prāgevoktam | bhedāntarapratikṣepāpratikṣepetyādinā |

[355,2]

atha punarubhayorbhāvābhāvayorddharmaṃ hetumbūyāt | kathaṃ punareko dharmo bhāvābhāvayorbhavati | dharmo hi svabhāvo yaśca bhāvasya svabhāvaḥ kathamabhāvasya syādityāha |
anāśritetyādi | "anāśri"tamvastu yasmin vyatirekamātre | tasya vyatirekamātrasya "pratiṣedhamātrasya" dharmatvena kalpitasyā"bhāvepyavirodhāt" | vyatirekamātrameva kathambhavatītyāha | aparyudāsena prasajyapratiṣedhena | prasajyopasarjano vidhiḥ "paryudāsaḥ"
sa ceha nāśritaḥ | "yathā na bhavati mūrtta ityamūrttatvaṃ" mūrttatvanivṛttimātraṃ bhāvepi vijñāne "nirūpākhye"pyabhāve"pi syāt" ||

[355,3]

paraḥ pratibaddhumāha | "nirupākhyābhāvānna pratiṣedhaviṣayatvaṃ" | yadadhikaraṇādiśaktiyuktantatkasyacidviṣayaḥ syāt | nirupākhyaṃ ca sarvaśaktirahitantatkathamviṣayaḥ syāt | "saṃprati" pratiṣedhaviṣayatve pratiṣiddhe "kimvidhiviṣayosti" nirupākhyaṃ | "tadapi"vidhiviṣayatvannirupākhyasya "neti cet | kathami"dānīmabhāvo "na pratiṣedhaviṣayaḥ" | vidhiviṣayatvaniṣedhādeva hi pratiṣedhaviṣayatvaṃ | kiṃ kāraṇam | "vidhinivṛttirūpatvāt pratiṣedhasya | tadi"ti tasmādetadanantaroktama"vyavacchedamātraṃ dvayorapi" bhāvābhāvayoḥ sambhavat sattve sādhye gamakatvaṃ kathamātmasāt kuryāt | kimbiśiṣṭaṃ gamakatvaṃ | "vipakṣe"tyādi | "vipakṣe" prayoge "vṛtti"rhetostasya "śaṅkā" tasyā api "vyavacchedena na labhyanna"
cobhayadharmasya vyavacchedamātrasya vipakṣād vyāvṛttirastīti "katha"ntad gamakatvamā"tmasāt kuryāt | sa ca" vādī "svavācā"nyavacanena | sattāsādhanasya heto"rubhayadharmatāṃ bruvāṇassataḥ" sādhyā"danyatrāpya"sati asyobhayadharmasya heto"rvṛttim"bhāṣate | sa eva ca "sattāyāṃ" sādhyāyāma"vyabhicāranibandhanatvād" gamakatvasyetyavyabhicārambhāeta iti hetoḥ "kathaṃ no"nmattaḥ ||

[356,1]

"abhāvadharmantu" hetuṃ "sattāyā"mvadatosya vādino viruddhaḥ syāt | sattvaviparītasyāsattvasya sādhanāt | kaḥ punarasyaiva abhāvasyaiva dharma ityāha | vyavacchedaṃ kīdṛśam"bhāvamātravyāpī sāmarthya"lakṣaṇastasya "vyavacchedo" niyamenābhāvasyaiva bhavati | na tu mūrttatvādervyavacchedastasyaivobhayadharmatvāt | kasmādviruddha ityāha | "tasya" bhāvamātravyāpyarthavyavacchedasya "bhāve kvacidabhāvādabhāve" ca sarvatra bhāvād viruddhatvaṃ || "tasmādayaṃ triprakāropi" bhāvābhāvobhayasambandhī dharmaḥ "sattāyāssādhranena hetulakṣaṇamuktaḥ" | na ca triprakārādadharmā"danyā gati"ranyaḥ prakārosti yata"stasmānna sattā sādhyate" | sādhanatve liṅgatve'syāssattāyāḥ "sāmānye"nānupāttaviśeṣaṇatvena | "siddhasattāke dharmiṇi nāsiddhiḥ" | anityatvādike "vastudharme"sādhye | kimviśiṣṭe"tanmātravyāpini | tena ca sādhyadharmeṇa" liṃgasya "vyāptiḥ | kathaṃcidi"tyanvayamukhenavyatirekamukhena"vā yadi niścīyate" | na virodhavyabhicārau | na viruddhatvama"naikāntikatvamvā" | iti heto"rnāyaṃ prasaṃgo"siddhaviruddhānaikāntikalakṣaṇaḥ |
aniścitāyāntu sādhyadharmeṇa liṅgasyā"vyāptau | dharmisamāśraye vā" pakṣadharmatve"vā'niścite sati tatsvabhāvatayā" niścitatrairūpyasvabhāvatayā yo "gamako"'bhimato"heturna sa kaścid gamakaḥ || ata eva" kāraṇāt "svadharmeṇa" svena sādhyarūpeṇa "vyāptaḥ"
sādhyadharmiṇi "siddho" niścito hetu"svabhāvo vācyaḥ" |

[357,1]

etadeva draḍhayannāha | "na hī"tyādi | "prakāśatayā" prabhāsvaratayā ghaṭādīnprakāśayan yadā kadācid ghaṭādyudarāntarvarttī bhavati tadā "tadrūpāpratipattau" prabhāsvaratā'pratipattau satyāṃ "svāmarthakriyāṃ" ghaṭādiprakāśanalakṣaṇāṃ "na hi karoti" ||

[357,2]

gamakasvarūpamabhidhāyādhunā gamyasvarūpamāha | "vyāpakastasye"ti | yosau gamako vyāpyaḥ svabhāvastasya "vyāpakaḥ" svabhāvaḥ niścito gamyaḥ |

[357,3]

"taddharme"tyādinā vyācaṣṭe | dharmiṇo "dharmo" gamyaḥ | kīdṛśastasya gamakatvenābhimatasya "vyāpakatvena niścitaḥ" | kathaṃ punarvyāpakatvena niścita ityāha | "taddharmaniścayādeva" vyāpyadharmaniścayādeva |

[357,4]

iyatā gamyagamakayoḥ svarūpandarśitaṃ ||

[357,5]

nivarttyanivarttakayorapi svarūpamāha | "tasye"tyādi | ayamiti vyāpako dharmaḥ svayaṃ "nivṛttau" satyāṃ "tasya" vyāpyasya "nivarttakaḥ" |

[357,6]

"tasye"tyādinā vyācaṣṭe | "ayaṃ vyāpako dharmaḥ svayannivarttamāna"stasya "vyāpyasya nivarttaka" iti sambandhaḥ | kiṅkāraṇaṃ | yasmā"devaṃ hya"syā"yaṃ" sādhyo "dharmo vyāpakaḥ siddho bhavati | yadyasya" vyāpakasyābhāve vyāpyo "na bhavet" || taditi vākyopanyāse |

[358,1]

anenānantaroktenānuvarttyānuvarttakabhāvasya nivarttyanivarttakabhāvasya ca pradarśanena"dvividhasyāpi" sādharmyavato vaidharmyavataśca "sādhanaprayogasya gamakalakṣaṇaṃ" sādhyasādhakatvalakṣaṇamuktamveditavyaṃ |

[358,2]

tadvyācaṣṭe | "dvividho" hītyādi | "yathāhureke" iti nai yā yi kāḥ | "sādharmyavāneva"
hi prayogonvayī | "vaidharmyavāneva" ca vyatirekī |

[358,3]

nanu sādharmyaprayoge pakṣadharmatvamanvayaśceti | tathā vaidharmyaprayogepi pakṣadharmatvaṃ vyatirekaśceti dvirūpantarhi liṅgamprāptamityāha | "nānayo"rityādi | anayorityanvayavyatirekiṇorhetvorvastutaḥ "paramārthato na kaścid bhedaḥ" | dvayorapya"nvayavyatirekavattvāt" | anyatra saṃyogabhedāt | tasmāttāvevānvayavyatirekau kadācitsādharmyaprayogeṇa pratipādyete kadācid vaidharmyaprayogeṇeti prayogamātrambhidyate na tvarthaḥ | kiṃ kāraṇaṃ |
yasmāt "sādharmyeṇāpi hi prayoge'rthāt" sāmarthyāt | sādhyavipakṣāddhetorvyāvṛttirvaidharmyantasya gatiḥ |

[358,4]

tadeva sāmarthyamāha | "asatī"tyādi | "tasminniti" vaidharmye | evaṃ hi sādhyenānvito "hetuḥ" syād yadi "sādhyābhāve na bhavet" | tathā vaidharmya iti vaidharmyaprayoge |
tasminnityanvaye yadi hi sādhyena hetoranvayaḥ syāt tadāyaṃ sādhyanivṛttau nivartteta | "etacca" vya ti re ka ci ntā "yāmvakṣyāmaḥ" || (194–95)

[358,5]

"anityatve yathā kāryaṃ | anitya eva kṛtakatvaṃ" | etaccānvayina udāharaṇaṃ |
akāryamvā | avināśinīti vyatirekiṇa udāharaṇaṃ | tenāyamartho bhavati | "avināśini" vināśābhāve sati | akāryaṃ kṛtakatvanna bhavati | tadevāha | "anene"tyādi | "anayori"tyanvayavyatirekiṇoḥ | yatkiñciditi sarvopasaṃhāreṇavyāptikathanenārthānnityād vyāvṛttiḥ kṛtakatvasyo"kteti" vyatirekamatiḥ | "śabdaśca kṛtaka" iti pakṣadharmakathanaṃ | pakṣaḥ kasmānnocyata ityāha | "kṛtaka"syetyādi | "anityatvena vyāptaṃ kṛtakatvaṃ" yadā śabdena "kathi"tantadā niyamena svaṃ vyāpakaṃ sannidhāpayatīti "sāmarthyādevānityaḥ śabda" iti bhavati | "tasmānnāvaśyami"tyādi | iheti sādharmyaprayoge |

[359,1]

vaidharmyavantaṃ prayogamāha | "vyatireke"pītyādi | etaccākāryamvā 'vināśītyetasya vivaraṇaṃ | ihāpi na pratijñāvacanaṃ | yasmāt siddhasvabhāvatayā niścitayā nityasvabhāvatayā hetubhūtayā | "tadabhāva" ityanityatvābhāve sati "na bhavataḥ kṛtakatvasya śabde ca bhāvakhyātau" sadbhāvakathane kṛte sati "tadātmanaḥ" sata ityanityasvabhāvasya sataḥ kṛtakatvasya śabde "bhāva" iti | "sāmarthyāda"nityaḥ śabda iti siddheḥ | "pūrvavadi"ti sādharmyaprayogavat |

[359,2]

nanvatra vaidharmyaprayoge'nvayo nokta ityāha | anvayastvityādi | "anvaya"mantareṇa vaidharmyasyānupapattira"rthāpattiḥ" | kiṅkāraṇaṃ | na hītyādi | yasmā"datadātmaniyatasyā"nityasvabhāve'pratibaddhasya | "tannivṛttā"vanityatvanivṛttau "nivṛtti"ryuktā | yata evantasmāt svayantādātmyatadutpattibhyāṃ hetoḥ sādhye "niyamaṃ" pramāṇena"prasādhya" sādhyanivṛttyā mūḍhaṃ prati heto"rnivṛttirvaktavyā" |

[359,3]

tena yaducyate | "pramāṇena cenniyamaḥ prasādhitaḥ kinniṣphalena nivṛttivacanena | kathaṃ vā niyamaṃ na pratipadyate | na tu tannivṛttau nivṛttimi"ti tadapāstaṃ ||

[359,4]

anye tvanyathā vyācakṣate | prasādhya śabdārthādākṣepavacanastenāyamartho niyamaṃ prasādhya niyamamarthādākṣipya nivṛttirvaktavyeti | tathābhūtena vacanena nivṛttirvaktavyā |
nivṛttyuktiḥ sāmarthyānniyamamākṣipatīti | ata evāha | "sā ce"tyādi | "se"ti niyamasyākṣepikā nivṛttiḥ sidhyati paramprati | yadi tathā bhūtena vacanena prakāśate | "tadā" sādhyātmaniyama"marthā"duktisāmarthyā"dākṣipati | iti" hetoḥ "siddhonvayaḥ" ||

[360,1]

"kathami"tyādi paraḥ | "idānī"miti niścite vyāpyavyāpakabhāve gamako heturityabhyupagame satītyarthaḥ | kathaṃ kena pramāṇena "kṛtakovaśyamanitya iti" pratyetavyo niścetavyo "yena" tvayaivamucyate | kṛtakaḥ śabdo'nityaḥ | yatkṛtakantadanityamityevaṃ pṛṣṭo vyāptiviṣayaṃ bādhakaṃ pramāṇandarśayitumāha | "yasmādi"tyādi | yasmād vināśasya nivṛttidharmakatvalakṣaṇasya svabhāvāt svarūpamātrādanubandhitā | yadvā bhavatyasmāditi bhāvaḥ | svo bhāvaḥ svabhāvaḥ svaheturityarthaḥ | tasmādevānubandhitā vināśasya vastuni sadbhāvastasmāt kṛtako'nityaḥ | kuta eva tada"hetutvād"
yato na janakāddhetoranyo "vināśasya" hetuḥ | tasmāt "svabhāvādanabandhaḥ" |

[360,2]

tadayamatra samudāyārthaḥ | mudgaravyāpārānantaraṃ dvayaṃ pratīyate ghaṭanivṛttiḥ |
kapālaṃ ca | tathaite vināśarūpatayā pratīyete | tatra ghaṭanivṛtternīrūpatvenākāryatvāditi vakṣyati | tatkāryatvena tu pratītibhrāntireva | kāryatve vāsyā na ghaṭanivṛttirūpatvaṃ syāt | ghaṭasambandhitvena kṛtakatvāt | vināśarūpatayā ca na pratītiḥ syāt ghaṭasya sattvāt | kapālasyāpi mudgarakāryatve satyapi vināśarūpatā | ghaṭasyānivṛttatvāditi ca vakṣyati | tataśca kathamasya vināśarūpatayā pratītiḥ | nirhetuke tu vināśe svarasato nivarttamāna eva ghaṭo mudgarādisahakārī kapālajanakatvena sadṛśakṣaṇānārambhakatvāt mudgaravyāpārānantaraṃ ghaṭanivṛtteḥ kapālasya ca sadbhāvāttayorvināśarūpatayā vināśasya ca sahetukatvena mandamatīnāmavasāyo yujyata eva |

[360,3]

mudgaravyāpārānantaraṃ santānavicchedāt | tatkathaṃ "nirhetuka"vināśābhyupagamavādināṃ pratītibādhā codyata iti | etamevārthamāha | "na hī"tyādi | naśyanta iti yeṣāntāvat kṛtakānāṃ nāśo dṛśyate te vinaśyantaḥ | "tadbhāve vinaśvarasvabhāve"
svarūpajanakādanyatra "hetumapekṣate" | kutaḥ | "svahetoreva vinaśvarāṇāṃ" nivṛttidharmāṇāṃ"bhāvāt" | yataśca naśvarasvabhāvaṃ pratyanapekṣatā bhāvānā"ntasmād yaḥ kaścid kṛtakaḥ sa svabhāvenaiva naśvaraḥ" | (195–96)

[361,1]

yadi sahetuko vināśastadāvaśyaṃbhāvī na syādityāha | sāpekṣāṇāmityādi |
hīti yasmāt | sāpekṣāṇāmbhāvānāṃ nāvaśyambhāvitā | tasmāt "nirapekṣo"bhāvo vināśe vinaśvare svabhāvo hetusāpekṣatve hi ghaṭādīnāmmadhye "keṣāñcinnityatāpi syāt" | yeṣāṃ nāśakāraṇamasannihitaṃ | vāhulyāt vināśakāraṇānāṃ na kvacidasannidhānamiti cedāha | "yene"tyādi | "taddhetoriti vināśahetosteṣāmapi" vināśakāraṇānāṃ "nāvaśyaṃ sannidhāna"miti sambandhaḥ | kasmāt | "svapratya"yādhīnasannidhitvāt svakāraṇāyatasannidhitvāt | na ca vināśakāraṇāntaṃ kāraṇāni sarvatra sannihitāni | tataśca vināśahetoramannidhānāt "kaścinna naśyedapi" | satyapi vināśahetusannidhānaṃ na niyato vināśaḥ | yato na "hyavaśyaṃ hetavaḥ phalavantaḥ" vināśākhyakāryavantaḥ | kasmāt | sahakāryasannidhānaṃ "vaikalyaṃ" |
viruddhopanipātaḥ "pratibandhaḥ" | etena sāpekṣasya nāvaśyambhāvitvena vyabhicāritvamuktaṃ | (195–96)

[361,2]

sarveṣāṃ nāśahetūnāṃ nāśasya liṅgatvena ye hetava upādīyante teṣāṃ | kasmāt | "kāryāvyavasthiteḥ" | nāśalakṣaṇakāryotpattiniyamābhāvāt | "hetumannāśavādināṃ"
hetumantannāśaṃ ye vadanti teṣāṃ | yataścāhetuko vināśaḥ | "tattasmādayambhāvaḥ""kṛtakonapekṣastadbhāvamprati" vinaśvarasvabhāvamprati | "tadbhāvaniyato" nivṛttidharmakatāyāṃ niyataḥ | dṛṣṭāntamāha | "asambhave"tyādi | na sambhavati pratibaddho yasyāṃ sā kāraṇasāmagrī | "sakaleti" sahakāripratyayena santānapariṇāmena ca paripūrṇṇetyarthaḥ | prayogastu | ye yadbhāvaṃ pratyanapekṣāste tadabhāvaniyatāḥ | "tadyathā" | anyānapekṣaśca kṛtako bhāvo vināśa iti svabhāvahetuḥ | (196–97)

[362,1]

"nanvi"tyādinā naikāntikatvamāśaṃkate | "kvacit" kārye'"napekṣāṇāmapi keṣāṃcit" kāraṇānāṃ "nāvaśyantadbhāva" ityāha | "bhūmī"tyādi | sā hi kāryajanane'pekṣā sāmagrī | tasyāmasatyāmapi "kadācit" pratibandhakāle'"ṅkurānutpatteḥ" | etacca santānasyaikatvamadhyavasāyoktaṃ |

[362,2]

"ne"tyādinā pariharati | "tatra" yathoktāyāṃ sāmagryāṃ santānasya pariṇāmaḥ svabhāvāntarotpattilakṣaṇastatra "sāpekṣatvāt" | tato'napekṣatvādityasya hetostatrāvṛttiḥ |
kṛtakasyāpyasti vināśaṃ prati kālāntarāpekṣā tato heturasiddha ityāha | "naiva"mityādi | kṛtakasya "bhāvasya" nāśe "kācit" kālānta"rāpekṣeti" vakṣyati |

[362,3]

syādetad | ekasvabhāvā eva bhūmibījādayaḥ kutasteṣāṃ santānapariṇāmāpekṣatvaṃ | ato vyabhicāra eva hetorityāha | "tatrāpī"tyādi |

[362,4]

etaduktambhavati | na bhūmibījādaya ekasvabhāvāḥ paścādiva prāgapi kāryotpādanaprasaṅgāt | kintūttarottarapariṇāmena bhinnāḥ | tatreti tasyāṃ santānapariṇāmena bhinnāyāṃ "sāmagryāmantyā yā" sāmagrī | kāryotpādane lakṣaṇāntareṇā"vyavahitā" sā"phalavatyeveti" kuto hetoranaikāntikatvaṃ |

[362,5]

syādetat | pūrvā sāmagrī janikāpi satī na niyatetyāha | "saive"tyantyā sāmagrī tatra "tāsu madhye'ṅkurahetu"rnānyā kācit | kimarthantarhyaṅkurārthibhiḥ pūrvā sāmagryupādīyata ityāha | "anyāstvi"tyādi | pūrvaḥ pariṇāmaḥ pūrvovasthāviśeṣa"stadarthaevā"ṅkurajananasamarthāntyasāmagryartha eva | tenārthibhirupādīyate sāmagrī rūpatayā cādhyavasīyate |

[362,6]

syādetad | antyāyā api sāmagryāḥ pratibandhaḥ sambhavati | tena kāryotpādaniyamābhāvāt sādhyaśūnyo dṛṣṭānta ityāha "na ce"tyādi | "tāma"ntyāṃsāmagrī"ntatra" kārye janye | "ekatra bhāva" ityantye kṣaṇe | vikārasyo"tpattau vā" tasyāntyasya kṣaṇasyai"katvahāneḥ" pūrvasya pracyutervikārākhyasya ca dvitīyasyotpatteḥ | tataśca nāsāvantyaḥ syāt |

[363,1]

atha na tasyāntyasya janakasvabhāvāt pracyutiriṣyate | tadā tadātmano janakātmanaḥ | svabhāvāda"pracyutasya tadutpādanaṃ" kāryotpādanaṃ "prati vaiguṇyamakurvāṇasya pratibandhahetora"pratibandhakatvād vighātakaraṇāt |

[363,2]

punarapi vyabhicāramāśaṃkate | "yavabījādayo na sāpekṣāḥ" | "kasmin" | "śālyaṅkure" kārye janye | kasmāt | "tadutpattipratyayānāṃ kadācit tatrāpi"
yavabījādau "sannidhānāt" | te "nirapekṣā" api na śālyakuraṃ janayantītyanaikāntika eveti |

[363,3]

"kathamiti" si ddhā nta vā dī | sāpekṣā evetyarthaḥ | "eṣā"miti yavabījādīnāṃ"śālibījasya" yasta"dutpādanaḥ" śālyaṅkurotpādanaḥ svabhāvaḥ sa evaiṣāṃ nāstītisambandhaḥ | "tatsvabhāvāpekṣā" iti śālyaṃkurotpādanasvabhāvāpekṣāḥ |

[363,4]

kadā ca kathaṃ nirapekṣatvaṃ syā"devantarhīti" paraḥ | "kṛtakānāṃ ca keṣāṃcit satāmvā"
keṣāṃcit | "sa eva" svabhāvo "nāsti yo naśvaraḥ | tasmāt tatsvabhāvāpekṣatvād"
vinaśvarasvabhāvāpekṣatvānna "vinaśvarā" ityasiddhatvaṃ hetoriti |

[363,5]

etannirākarttumprakramate | "śālibīje"tyādi | ādiśabdād yavabījādīnāṃ | sa"svabhāva" ityabhimatetarakārya jananājananasvabhāvaḥ "svaheto"riti kṛtvā | yo yavabījādirna "taddhetuḥ | sa" śālibījaheturyasya hetu"rnabhavatī"tyarthaḥ | so'tatsvabhāva ityaśālyaṃkurajananasvabhāvaḥ |

[363,6]

nanvataddhetuśca syāt tatsvabhāvaścetyāha | "niyataśakti"ścetyādi | niyatā pratiniyatā śaktiryasya sa tathā | "sa heturiti" śāliyavabījajananasvabhāvaḥ | "svarūpeṇa" vibhaktenaiva svabhāvena "pratītaḥ" pratyakṣataḥ |

[364,1]

syādetat | na hetukṛtaḥ svabhāvabhedo bhāvānāṃ kintu svabhāva eva kasyacit | tādṛśasvabhāvonyasya cānyādṛśa ityāha | "na ce"tyādi | "ākasmika"
iti nirhetukaḥ | "anapekṣasyā"hetoḥ kvaci"ddeśe" | kvacit"kāle" | kvacicca śālibījādau "dravye" śālyaṃkurotpādanasya svabhāvasya "niyamo" na syāt | kintu sarvvasya sarvadā sarvatra bhavedapekṣābhāvāt | tasmād deśādikamapekṣya bhavanniyamo hetumāniti gamyate | yathā śālibījādīnāṃ svabhāvaniyamas"tathātrāpi" kṛtakeṣu, satsu vā"niyamaheturvaktavyo yato" niyāmakāddhetoḥ kṛtakāssanto vā "kecinnaśvarātmāno jātā" nānye |

[364,2]

syādetad | yadi nāma niyāmako heturna śakyate darśayituntathāpi sambhāvyata ityāha | "na cātra" loke naśvarasya svabhāvasya "niyāmako heturasti" | na sambhāvyata eveti yāvat | sarveṣāṃ janmavatāṃ nāśasya siddherdṛṣṭatvāt | aniyatahetuko vināśa iti yāvat |

[364,3]

yadi "sarvajanmināṃ vināśasiddhire"vantarhi sattvāditi heturanaikāntikaḥ syāttadāha | "janmī"tyādi | janmavatā"meva svabhāvo nāśī" nājanmavatāṃ | nākāśādīnāṃ satāmapīti paro manyate | ā cā rya āha | "na vai janme"ti | na hi janmavaśād bhāvasya svabhāva utpadyate | tasmānna janma "nāśasya hetuḥ" | nāpyākāśādau sattvamastītyāha | "na ce"tyādi | "aheto"rākāśādeḥ "svabhāvaniyamaḥ" svarūpaniyamo'hetordeśakālaprakṛtiniyamāyogāt | yataśca sarvajanmināṃ vināśasiddhirākāśādīnāṃ cāsattvaṃ | "tasmānnātra" kṛtakeṣu satsu vā "heto"rnaśvarānaśvarajanakatvena "svabhāvapravibhāgaḥ |
tadbhāvāddhe"tupravibhāgābhāvāt "phalasya" kṛtakasya "sato vā" naśvarānaśvarapravibhāgo"nāstītyasamānaṃ" yavabījādinā | "seyamvināśasya nirapekṣatā kvacid" vastuni | "kadācit" kāle vināśasya yo "bhāva"stena "virodhinī" karoti "tadabhāvaṃ | tasya kvacita" vināśasyābhāvaṃ "svabhāvena" sattayā "sādhayati" | sarvatra sarvakālambhāvaṃ sādhayatīti yāvat | kiṃ kāraṇaṃ | "yo hī"tyādi | "tatkāladravyāpekṣa" iti yasmin kāle bhavati yatra vā dravye | taṃ kālaṃ dravyañcāpekṣata iti "nirapekṣa eva na syādityuktaṃ"
prāk |

[365,1]

nanu vināśakahetvanapekṣatvena vināśasyānapekṣatvaṃ, na tu kālādyanapekṣatvena | tatkathamucyate tatkāladravyāpekṣa iti nirapekṣa eva vināśo na syāditi | yadi ca kālānapekṣo vināśaḥ dvitīyepi kṣaṇe vināśo na syāt tatkālāpekṣatvāt |
dravyānapekṣatve ca kasya tarhi vināśaḥ syāt |

[365,2]

evammanyate | jātasya tadbhāve'nyonapekṣaṇāditiṃ vacanāt | dvitīya eva kṣaṇe vināśo bhavati nānyasmin kṣaṇe | tathā sarvasya jātasya bhavati na dravyaviśeṣasya | tena dravyā'napekṣatve kasya tarhi vināśo bhavatu |

[365,3]

iti nirastaṃ | kālāntare dravyaviśeṣe ca nāśasya bhāve kālāntarasya dravyaviśeṣasya ca vināśakatvameva syāt | "vināśasya tadbhāva" eva bhāvāt | "tasmāt" tatkāladravyāpekṣatve "nirapekṣa" eva na syādityucyate |

[365,4]

"tarhī"ti paraḥ | netyā cā ryaḥ | "sattāyā" yo he"turbhāva"stasmā"deva tathotpatte"rnaśvarasvabhāvasyotpatteḥ | etadeva spaṣṭayati | "sato hi bhavata" iti sattāṃ pratipadyamānasya "tādṛśasyaiva" naśvarasvabhāvasyaivā"bhāvāt | nāvaśyaṃ sataḥ" padārthasya"kutaścit" kāraṇād "bhāva" utpādana "iti cet" | keciddhi santopi notpattimanto yathākāśādaya iti paro manyate | "ākasmikī"tyahetukā | "neyaṃ" sattā "kasya"cidarthasya"kadācit" kāle kvacid dravye"virameta" |

[365,5]

nanu ca ghaṭādīnāṃ svahetutaḥ sattāniyame kathamākāśādisattāprasaṅgaḥ |

[365,6]

sattyaṃ | kintu na kasyacid virametetyasyāyamarthaḥ | na sa kaścid bhāvo yatsvabhāvosāvākāśādirna syāt sarvātmakaḥ prasajyata ityeke | tadayuktaṃ |
yadi hi ghaṭādirūpamākāśe syādahetukaṃ syāt tasya mṛtpiṇḍādikamantareṇa bhāvāt | "tasmānneyamā"kāśādessattā | "kasyaci"dātmādeḥ "kadācit" kāle "kvacid" deśe virameta | deśakāladravyaniyatā na bhavedityarthaḥ |

[366,1]

etadeva draḍhayannāha | taddhītyādi | taddhi vastu | kiṃcidupalīyetāśrayet | "yasya yatra kiṃcidu"tpādādikaṃ pratibaddhamāyattaṃ | na copalīyeta yasya yatrāpratibaddhaṃ | "seyaṃ sattā kvacidapratibandhinī cet" | dravyakālāpekṣayā "na niyamavatī syāt" | tathā cākāśasyeyaṃ sattā nātmanaḥ | ātmanassattā na kālasyetyādi na syāt | "yataścaivantasmānneyaṃ sattākasmikī kvaci"nnityābhimateṣvapi |

[366,2]

"yadi" sattāhetoreva vinaśvarasyotpādaḥ "katha"midānī"mahetuko vināśa ukta" iti vyāghātamāha |

[366,3]

"jātasye"tyādinā pariharati | "jātasya" niṣpannasya "tadbhāve" vinaśvaratābhāve janakāddheto"ranyasyānapekṣaṇāt" |

[366,4]

ahetuko vināśa uktaḥ | uktaṃ "cātra" prāk yathā"na vināśo nāmānya eva kaścid" bhāvāt kintu "bhāva eva hi nāśaḥ" |

[366,5]

nanu ca pradhvaṃsābhāvo nāśaḥ sa kathambhāvasvabhāvo bhavatītyāha |

[366,6]

"sa eva hī"tyādi | yasmāt svahetoreva "kṣaṇasthāyī jātastasmād" bhāva eva nāśa uktaḥ | ya eva sattākālo bhāvasya tamevaikaṃ kṣaṇaṃ sthātuṃ śīlaṃ yasya sa tathā | na punarutpadya kṣaṇamapi tiṣṭhati | yadi tiṣṭhenna kadācinna nivartteteti vakṣyāmaḥ |
yadyekakṣaṇasthāyī bhāvo vināśaḥ kasmāt pravāhavicchedāt prāgapi tathā na niścīyate'niścayāccākṣaṇikaḥ sa ityāha | "tamasye"tyādi | "taṃ" nāśasvabhāvamasya ghaṭāderāsaṃsāramavidyānubandhāt "mandā urdhvaṃ" pravāhavicchedakāle "vyavasyanti na prāk"
sattākāle | "darśanepīti" naśvarasvabhāvasya satyapi "darśane" | na darśanakāle'dhyavasāyosti | avidyāsāma"rthyā"tsadṛśāparotpattyā ca darśanapāṭavasyābhāvāt |
yataśca santānavicchedakāle nāśasvabhāvasya niścaya"stasmāt tadvaśena" niścayavaśena | "paścā"diti yasmiṃn kāle nāśasvabhāvasya niścayastatkālopādhireva sa bhāvasya vināśasvabhāvo vyavasthāpyate | dṛṣṭāntamāha | "vikāre"tyādi |
yathā viṣadravyaṃ gṛhītamapi bhrāntisadbhāvāt prāganavadhāritamajñaiḥ puruṣaiḥ paścād viṣakṛtasya vikārasya lālāsrutyāderdarśanena viṣaṃ vyavasthāpyate tadvat | etāvanmātreṇāyaṃ dṛṣṭānto na tu māraṇaśaktirgṛhītā paścādavadhāryata iti dṛṣṭāntaḥ |
taditi tasmād "ayamvināśa" iti sambandhaḥ | vastuno yā sattā tadvyatirekeṇa na kicid vināśakāraṇa"mapekṣata iti tadvyāpī" sattāvyāpī |

[367,1]

"kathamityā"di paraḥ | "asāmarthyācce"ti prativacanaṃ | taddhetoriti nāśahetoḥ |
cakārādakārakatvācca | etadeva vivṛṇvannāha | abhāvakāriṇa ityabhāvakāritayābhimatasya kriyāyāḥ kārakatvasya "pratiṣedhācceti" | avastukārī yobhimataḥ sokāraka eva bhavati | asāmarthyandarśayitumāha | siddhe hītyādi | nāśaheturbhāvādabhinnamvā vināśaṃ kuryāttatonyamvā | na tāvadādyaḥ pakṣaḥ siddhe hi "bhāve" kārako nāśahetustambhāvaṃ "na karoti" siddhatvādeva | nāpi dvitīyaḥ pakṣaḥ | yato "nāpyanya" bhāvasya "na kiñcit" | tadavasthatvāt | tadatadrūpetyādi | bhāvarūpasya tatonyasya ca vināśasya "kāraṇāccākiñci"tkaro vināśaheturato nāpekṣyata iti siddhamasāmarthya |

[367,2]

"kriyāpratiṣedhastu katha"mityāha | "vināśa iti hi bhāvasyābhāvante" hetumannāśavādino "manyante" | asmābhirbhāvasvabhāva eva vināśa ityuktaṃ | taditi tasmādayaṃ vināśaheturvināśaṃ karotyabhāvaṃ karotīti prāptaṃ | tatraitasmin prāpte sati yadyabhāvo nāma kaścit svabhāvaḥ kāryaḥ syāt | tadā kāryatvādaṃkurādivat sa eva bhāva iti nābhāvaḥ syāt | atha yathā ghaṭo ghaṭarūpeṇa kāryaḥ paṭaśca paṭarūpeṇa kāryo na tu kāryatvād ghaṭaḥ paṭo bhavati | tathā bhāvo bhāvarūpeṇa kāryo'bhāvopyabhāvarūpeṇa kāryaḥ syāt | na tu bhāva eva bhavatīti | tadayuktambhavatīti hi bhāvo na bhavatīticābhāvastenābhāvo bhāvavirodhī | na cābhāvarūpatayā tasya pratibhāsanādabhāvarūpatā | bhavanadharmatvenābhāvarūpatayā pratibhāsa eva na syāditīdameva codyate |
na ca parasparaviviktarūpatayā'bhāvānāṃ pratibhāsaḥ | yataścābhāvasya nīrūpatvādakāryatva"ntasmādabhāvaṃ karotīti bhāvaṃ na karotīti" vākyārthaḥ syāt | tena "kriyāpratiṣedhosya" nāśahetoḥ "kṛtaḥ syāt | tathāpi" kriyāpratiṣedhepyayaṃ vināśahetu"rakiñcitkaraḥ | kimiti" nāśe'pekṣyate bhāveneti "siddhā vināśaṃ pratyanapekṣā bhāvasya" |

[368,1]

nanu nirhetukepi vināśe kathamvināśaṃ pratyanapekṣā bhāvasya | svabhāvo hi sa tasyetthaṃ yenāpekṣya nivarttate virodhinaṃ | yathā'nyeṣāṃ pravāho mudgarādikaṃ | tena pūrvamvirodhino'bhāve nānivṛtteḥ kathaṃ kṣaṇikatvamiti |

[368,2]

tadayuktaṃ | yato virodhyapekṣasvabhāvatvaṃ yadi vastuno na pūrvamapi tadāsya pūrvottararūpayorbhedād nityatvameva | atha pūrvamapi sa svabhāvosti tadā pūrvamapyasya nivṛttiḥ syāt | atha tadā virodhyabhāvānna nivarttate | kathantarhi virodhyapekṣasvabhāvatvaṃ | satyeva virodhini | virodhyapekṣasvabhāvatvasya bhāvānnānyadā | yadi virodhī vastuno nopakārakaḥ kathantantadapekṣate | upakāre vā virodhisannidhānepyaparasya bhāvasyotpattiriti pūrvako bhāvastadavastho dṛśyeta | virodhe sannidhānābhāvenānivṛtteḥ | atha nivarttate | na tarhi virodhyapekṣayā bhāvasya nivṛttiḥ | yadi ca na bhāvamvināśayati kathamvirodhī | na ca kṣaṇikavādināṃ virodhisannidhāne sattā no nivarttate | kintarhi notpadyate | tathā hi nirodhamupagacchanneva ghaṭo mudgarādisahakāryapekṣaḥ kapālajanakatvena sadṛśakṣaṇānārambhako bhavatīti santānānutpattirna tu virodhinamapekṣya pravāho nivarttate | yataśca pūrvaṃsantānenotpitsorbhāvasya virodhisannidhāne santānānutpattirata eva mandamatīnāṃ sahetukanāśādhyavasāyo mudgarādau ca virodhitvāvasāya iti sarvaṃ susthaṃ || tasmānnirapekṣatvādeva yatra nāma kvacid bhavaddṛṣṭo vināśastatraiṣa svabhāvata eva bhavati |

[368,3]

nanvahetukepi nāśe yadaiva ghaṭādernāśaḥ pratīyate tadaivāhetukaḥ syānna pūrvamapratīterarthaikakṣaṇasthāyitvena ghaṭāderutpatteḥ pūrvamapi nāśaḥ | nanu yathaikakṣaṇasthāyitve notpattiḥ svahetubhyastathā 'nekakṣaṇasthāyitvenāpyutpattiḥ syāt | vicitraśaktayo hi sāmagryo dṛśyante | tatra kācit syādapi yā'naśvarātmānaṃ janayedityāha |

[369,1]

"asmādi"tyādi | asmācca svabhāvamātrabhāvāda"nyatrāpi" deśādivyavadhānenā"dṛṣṭe" | tathā dṛṣṭe | virodhi sannidhānāt pūrvamapi "svabhāvata" eva vināśo bhavati |

[369,2]

evammanyate | yeṣāntāvadvināśo dṛśyate teṣāṃ yadi na pratikṣaṇaṃ vināśaḥ syāt tadā vināśapratītireva na syāt | tathā hi yadi dvitīye kṣaṇe bhāvasya sthitistadāsau sarvadaiva tiṣṭhet | dvitīyepi kṣaṇe kṣaṇadvayasthāyī svabhāvatvāt | tadā ca tenāparakṣaṇadvayaṃ sthātavyaṃ | aparasminnapi kṣaṇe kṣaṇadvayasthāyisvabhāvatvādaparasmin kṣaṇe'vasthānaṃ syādevamuttarottare kṣaṇe draṣṭavyamityāsaṃsārambhāvasya sthitiḥ syāt |

[369,3]

atha prathame kṣaṇe bhāvasya kṣaṇadvayasthāyī svabhāvo dvitīye kṣaṇa ekakṣaṇasthāyī |
tathāpi tayoḥ svabhāvayorbhedāt kṣaṇikatvaṃ syāt | na tvevamapi prathame kṣaṇe bhāvasyānekakṣaṇāvasthāyisvabhāvādakṣaṇikatvaṃ syānnāsaṃsāraṃ sthitiprasaṅgādityuktatvāt |

[369,4]

nanu dvitīyepi kṣaṇe bhāvasyottarakṣaṇānavasthānepi pūrvakṣaṇasthāyī rūpābhedena pūrvamapi sthānāt kṣaṇadvayasthāyitvamastyeveti cet |

[369,5]

na | pūrvambhāvasya hyeṣa svabhāvo yadekasmin kṣaṇe tiṣṭhatyanyasmin kṣaṇe sthāsyati | sa eva cetsvabhāvo dvitīye kṣaṇe tadāpyekasmin kṣaṇe tiṣṭhatyanyasmin kṣaṇe dvayaṃ sthāsyatītyevamuttarottarakṣaṇepi draṣṭavyamiti na vināśo bhāvasya syāt |
dṛśyate ca | tasmād vināśapratītyanyathānupapattyā pratikṣaṇavināśānumānaṃ |

[369,6]

adṛṣṭeṣu tarhi kṛtakeṣu kathaṃ pratikṣaṇavināśitvānumānaṃ vināśasyaivādarśanāt |

[369,7]

naiṣa doṣo yasmāt teṣāmapi prathame kṣaṇe ya eva svabhāvaḥ sa eva cet dvitīyādikṣaṇe tadā'bhūtvā bhavanameva prathamakṣaṇavat | atha prathame kṣaṇe tasya janmaiva na sthitirdvitīye ca kṣaṇe sthitireva na janma | evamapi kṣaṇikatvaṃ syāt | janmajanminoḥ sthitisthitimatoścābhedāt | na ca dvitīye kṣaṇe janma vinā sthitiryuktā | janma cenna tadāsthitistasyā dvitīyādikṣaṇabhāvitvāt | dvitīyādau kṣaṇepyevamiti sarvatrotpattireva na sthitiriti kṣaṇikatvaṃ | kiṃ ca parasparabhinnasyāparāparakālasambandhitvasya kṛtakād bhāvādabhinnatvāt kṣaṇikatvameva |

[369,8]

"soyami"tyādinā kā ri kā rthamāha | "ayami"ti vināśaḥ | "kvacid" ghaṭādau mudgarādisannidhāne"tathānyatrā"pīti mudgarasannidhānāt pūrvamapi | evandeśādivyavadhānepi | (198–99)

[370,1]

yatpūrvamupanyastantatra dvau vastusādhanāviti tadupasaṃharannāha | "tata" iti tasmād"yā kācid bhāvaviṣayā" kāryasvabhāvābhyāṃ liṅgābhyāṃ "dvidhaivānumitiḥ" | kasmāttayoḥ kāryasvabhāvayoreva "svasādhye sambandhaniyamāt | kāryaṃ liṅgaṃ" yasyā anumiteḥ | evaṃ"svabhāvo liṅgaṃ" yasyā iti vigrahaḥ | "yathāsvaṃ vyāpini sādhya" iti kāryasya kāraṇaṃ vyāpakaṃ sādhyaṃ | svabhāvasyāpi svabhāvo vyāpakaḥ sādhyastasmin sādhye "liṅgini tayoreva" kāryasvabhāvayorliṅgayoḥ "pratibandhāt" || (198–99)

[370,2]

anupalabdhimadhikṛtyāha | "pravṛtte"rityādi | pravṛtteḥ | sanniścayaśabdavyavahāralakṣaṇayoḥ "buddhipūrvatvāt" pramāṇapūrvatvāt | "tadbhāvānupalambhane" tasya pravṛttiviṣayasya bhāvasya pratyakṣānumānābhyāmanupalambhane prekṣāvatā "pravarttitavyaṃ netīyatā" leśenādṛśyaviṣayāyā apya"nupalabdheruktā pramāṇatā || tṛtīyastu hetura"nupala"bdhirgamaka ityucyata"
iti sambandhaḥ | "aviśeṣe"ṇeti dṛśyaviṣayetyamumviśeṣantyaktvā sāmānyena "kvacidarthe"
sādhye | "sanniścaye"tyādinā tamevārthandarśayati | pramāṇapṛṣṭhabhāvī saditi vikalpaḥ sanniścayaḥ | tatpṛṣṭhabhāvyeva saditi "dhvaniḥ" sacchabdaḥ | tathaiva sadityanuṣṭhānaṃ"sadvyavahāraḥ" | teṣāṃ "pratiṣedhe hi sarvaiva" dṛśyaviṣayā'dṛśyaviṣayā ca |

[370,3]

nanu kā ri kā yāṃ pravṛttirityuktantatkathaṃ vṛttau "sanniścaye"tyādi vyākhyāyata ityāha | "sanniścayā"ddhītyādi | yasmāt satāṃ vidyamānānāṃ niścayā"cchabdavyavahārāḥ" sanniścayaśabdavyavahārāstrayopi pravṛttyaṅgatvāt puruṣapravṛtternimittatvāt "pravṛttirityuktaḥ" | tasmānna sū tra vṛ ttyorvyāghāta iti |

[371,1]

kimpunaḥ kāraṇamupalambhanivṛttau sadvyavahāro nivarttate | "tathā hyanupalabdhireva" dviprakārāpyaviśeṣeṇā"sattvamityuktaṃ" prāk | "taccā"sattvamviprakṛṣṭāyāmanupalabdhau"pratipattṛvaśādu"ktaṃ | pratipattā hyanupalabhyamānannāstītyadhyavasyati | "na vastuvaśāt" | tathā hi viprakṛṣṭerthe sattvamasattvañca san"digdhaṃ" | tasmāt "tāvaddhi" sa viprakṛṣṭo "bhāvosya" pratipattu"rnāsti yāvadatrāpratipattiḥ" | kasmāt | "satāpi tena" viprakṛṣṭenārthenānupalabdhena "tadarthākaraṇāt" | tasya puṃsorthākaraṇāt | sannapyasatkalpaḥ | "vastutastvanupalabhyamāno na sannāsan" | kasmāt | "satāmapi" kadācit"svabhāvādiviprakarṣādanupalambhānnā"sattāniścayaḥ | "kvāpi" sattāniścayastasyāsyānupalambhasyā"satsvapi tulyatvāt | tadi"ti tasmāt | "etat sattva"miti sambandhaḥ |
kimbhūtamanu"palabdhilakṣaṇan"deśādiviprakṛṣṭaṃ "pratipattuḥ pramāṇābhāvāt" | pratyakṣānumānābhāvā"nnivṛttanna" vastuvaśāt | kiṃ karoti | "svanimittān śabdavyavahā" |

[371,2]

"upalabdhilakṣaṇa"mityanye paṭhanti | upalabdhireva sattvamupacārāt tathābhūtaṃ sattvaṃ nivṛttamityarthaḥ |

[371,3]

yenaiva"ntena" kāraṇena "yāpīyamanupalabdhiḥ" | keṣām | "anupalabdhilakṣaṇaprāptānāṃ" | yā "vastutopyasattvarūpā" | apiśabdāt pratipattṛvaśādapi | kiṃ kāraṇam | "apravṛttiyogyatvāda"sadvyavahārayogyatvāt | tasyā apyanupalabdheretatsadvyavahārapratiṣedhakatvena "tulyaṃ prāmāṇyaṃ | atra viṣaye" sadvyavahārapratiṣedhe |

[371,4]

yeyamanupalabdhilakṣaṇaprāptānupalabdhi"rasanniścayaphalāpi sā" | asanniścayaḥphalaṃ yasyā iti vigrahaḥ | (200–201)

[372,1]

"asattāyā"mityādinā vyācaṣṭe | asattāyāmapyaniścayepi | yasmānna hyasti sambhavo "yadupalabdhiyogyo" bhāvaḥ "sakaleṣvanyeṣūpa"lambha"kāraṇeṣu san" vidyamāno "nopalabhyeta | na punaḥ pūrvā" viprakṛṣṭaviṣayānupalabdhira"sattāsādhanī" | tathā hi |
pratyakṣānumānāgamanivṛttilakṣaṇaivānupalabdhiḥ | tatra "śāstrasyādhikā"rosmin prakaraṇe tatrā"sambaddhā" anāntarīyakā "bahavorthāḥ" svabhāvādiviprakarṣiṇaḥ śāstre nādhikriyanta iti yāvat | pratyakṣasyāpi na te viṣayā ityāhā"tīndriyāḥ" | nāpyanumānasya yasmādaliṅgāḥ | naiṣāṃ liṅgamastīt"yaliṅgāḥ" | teṣāmatīndriyāṇāmarthānāṃ pramāṇatrayānivṛttilakṣaṇāyā "anupalabdhitaḥ" kathamabhāvaḥ | naiva | (200–1)

[372,2]

"soya"miti vādī | "sarvārthānā"miti deśakālasvabhāvaviprakarṣiṇāṃ "pramāṇatrayanivṛttyeti" pratyakṣānumānāgamanivṛttyā | "tasyeti śāstrasya kvacit" puruṣārthānupayoginyarthe'"nadhikāre" viniyogābhāve "pravṛtteḥ | yasmācchāstraṃ hī"tyādi | "anyathe"ti"puruṣārthānupayoginamarthamāśritya śāstrapravṛttau | abaddhapralāpasyā"sambaddhābhidhāyinaḥ śāstrasyā"prāmāṇyāt" |

[372,3]

syādetat | sarva evārthāḥ puruṣārthopayogina ityatrāha | "tatre"tyādi | "tatra prakaraṇa" iti puruṣārthacintāprastāve | "pratyātmaniyatā" iti pratipuruṣaniyatāḥ |
etena puruṣāṇāmānantyādānantyaṃ cetovṛttīnāmāha | "aniyatā"nnimittād bhavituṃ śīlaṃ yāsāmiti vigrahaḥ | anenaikasminnapi puṃsi nimittabhedād bahutvaṃ | evaṃbhūtāścetovṛttayo "nāvaśyaṃ" sākalyena pratipadaṃ "nirdeśyā" aśakyatvāt | kāladeśavyavahitā vā puruṣārthānupayogino "dravyaviśeṣā nāvaśyaṃ nirdeśyā"stato "na tacchā" | tāśca cetovṛttayaste ca viśeṣāstāniti puliṃgenoktāḥ | "pumān striye" ti puṃsaḥ śeṣaṃ kṛtvā ||

[373,1]

nāpi pratyakṣasya viṣayā ityāha | "na ce"tyādi | "tathā viprakṛṣṭeṣvi"ti deśādiviprakṛṣṭeṣu "svasāmarthyopadhānāt" | svarūpasannidhānāt | "jñānotpādanaśaktirnāsti" |
etenā"tīndriyā" ityetad vyākhyātaṃ ||

[373,2]

anumānasyāpi na te viṣayā ityāha | "sa cāvaśya"mityādi | "eṣā"miti deśādivyavahitānāṃ | "yeneti" kāryopalambhena | "na ca ta" iti viprakarṣiṇaḥ | "sarve"tyadṛśyānupalabdhirapi | "nivṛttini"ścayasyābhāvaniścayasya | yata eva"ntaditi"
tasmāt | "iya"mityadṛśyānupalabdhissadasanniścayaphalā neti | "sanniścayaphalā na"
bhavati sadvyavahāranimittā | na cāpyasanniścayaphalā sandehāt | "iti" hetoḥ"syādvā"nupalabdhe"rapramāṇatā | vyavasāyaphalatvādi"ti niścayaphalatvāt "pramāṇānāṃ" |
pratyakṣamapi hi pramāṇaṃ sarvākāragrahepi yeṣvākāreṣu niścayamāvahati teṣveva |

[373,3]

nanu pravṛttiniṣedhapramāṇaṃ syādityāha | "na hī"tyādi | "iya"mityanupalabdhiḥ | "niḥśaṃkapariccheda"miti niḥśaṃkaḥ paricchedo yasya cetasa iti vigrahaḥ | saṃśaye sati na pravarttitavyama vaśyamityevaṃ niścitaṃ ceto na karotityarthaḥ | "saṃśayādapi kvacit"
kṛṣīvalāderlokasya "pravṛtteḥ" || kathantarhyapravṛttiphalatvenāsyāḥ prāmāṇyamuktamityata āha | "tathātvetadi"tyādi | tathā tena rūpeṇai"tadapra"vṛttikāraṇamanupalambhākhyaṃ "niravadyaṃ"
nirdoṣaṃ yadi "niścayapūrvaṃ vyavaharet" kaścit | pramāṇapūrvaṃ sadvyavahārādi pravartayet |
i"tya"nena dvāreṇa seyamadṛśyānupalabdhira"pravṛttiphalā proktā" niścitasadvyavahārādipratiṣedhaphalā proktā | sandigdhastu sadvyavahārādirna niṣidhyata iti puruṣasya pravṛttirbhavatyapi |

[373,4]

"liṅgātiśayabhāvinī"ti liṅgamanupalabdhistasyā atiśayo viśeṣa upalabdhilakṣaṇaprāptatvantasya bhāvassadbhāvassa yasyāmasti sā tathoktā | "liṅgaviśeṣa"tyarthaḥ | upalabdhilakṣaṇaprāptānupalabdhiriti yāvat |

[374,1]

"atre"tyādinā vyācaṣṭe | "atre"ti nivṛttiniścaye | "yathodāhṛtā prāgiti" | (202–3)

[374,2]

"asajjñānaphalā kāciddhetubhedavyapekṣayetyādinā | "

[374,3]

yatpunaruktam | apramāṇamanupalabdhiriti tannāviśeṣeṇa boddhavyaṃ kintu svabhāvetyādi | deśādiviprakṛṣṭaḥ svabhāvaḥ | jñāpakaṃ liṅgaṃ | tayorajñānaṃ |

[374,4]

"svabhāvajñāpakājjñānasyāyaṃ nyāya udāhṛtaḥ | 1 | 203"(#pava.3.200ba)

[374,5]

asattve sādhye nāsti prāmāṇyamiti | svabhāvājñānaṃ pratyakṣanivṛttiḥ | jñāpakājñānamanumānanivṛttiḥ | adṛśyaviṣayāyāḥ pratyakṣānumānanivṛtterayaṃ nyāya udāhṛta iti samudāyārthaḥ |

[374,6]

"yasye"tyādinā vyācaṣṭe | "yasya kasyacit" piśācādeḥ | sa iti svabhāvaḥ | "tadanupalambhamātre"ṇeti tena tadviṣayānupalambhamātreṇa pratyakṣanivṛttirūpe"ṇāsannāma | yathoktaṃ prāgiti" | "satāmapi kadācidanupalambhādi" tyādinā | svabhāvrājñānamanena vyākhyātaṃ |

[374,7]

jñāpakājñānamvyākhyātumāha | "yopī"tyādi | "jñāpaka"syetyasya vivaraṇaṃ liṅgasyeti | "atīndriyaḥ pratikṣipyate'rthaḥ | yathā nāsti viraktaṃ ceta" ityādi | tathā jñāpakasya liṅgasyābhāvāt svabhāvaviśeṣo vā pratikṣipyate | atra viśeṣaḥ pratikṣipyate na dhārmimātraṃ | yathā "nāsti dāne"tyādi | dānaṃ ca hiṃsāviratiśceti dvandvaḥ | tadviṣayāścetanāḥ | "dāna"cetanānāṃ "hiṃsāviraticetanānāṃ" cetyarthaḥ | "abhyudayahetutā" svargādiphalahetunā | atra cetanānāṃ na svarūpaṃ pratikṣipyate tāsāṃ pratyakṣatvāt | kintvabhyudayahetutvaṃ svabhāvo viśeṣo nāstītyucyate |

[375,1]

nanu cetanānāṃ pratyakṣatvādabhyudayahetutāpi tadātmabhūtatvāt | pratyakṣasyaiveti kuto bhrāntirityādi |

[375,2]

pratyakṣepyarthe "viparyasto'pavadetāpīti" sambandhaḥ | kathamviparyasta ityāha | "atatphale"tyādi | atatphalā anabhyudayaphalā ye dṛṣṭāścetanā viśeṣā avyākṛtāḥ |
taissā"dharmyāt" | sādharmyameva kathamityāha | "phalasyānantaryābhāvā"diti | yā anyā atatphalāścetanāḥ | yāśca tatphalā | ubhayatra tatphalasyānantaryanna dṛśyate | "na tāvateti" phalasyānantaryādarśanamātreṇa | "tadabhāvaḥ" phalābhāvaḥ | kasmād | "vyavahitānā"mityādi | "hetoḥ" sakāśāt kālāntareṇottarottarāvasthāpariṇāmalakṣaṇena"vyavahitānāṃ phalānāndarśanāt | mūṣikasyā"larkkasya "conmattakukkurasya viṣavikāra iva" sa hi na viṣasaṃcārakāla eva bhavati kintu sahakāriṇaḥ kālaviśeṣasya sannidhauniṣpadyate | na tu hetvantarameva tadvat ||

[375,3]

syādetat | mūṣikādiviṣavikārasya kālāntare dṛṣṭatvāt sadbhāvo yukta eva | dānādiphalantu na kadācanāpi dṛṣṭamiti kathantasya sadbhāva ityāha |
tadityādi | "tadbhāva" iti | tayordānādiphalātīndriyavastunorbhāve "virodhābhā"vāt | "atra" dānādiphale'tīndriyabhāve "vānupalabdhimātramapramāṇaṃ" |

[375,4]

"yadi" bādhakaṃ pramāṇaṃ nāstītyapratikṣepo || "bhāve"'stitve kiṃ "pramāṇannaivāsti pramāṇa"mataḥ sattāniścayo na yukta iti paraḥ |

[375,5]

"ata eve"tyā cā ryaḥ | atyantamatīndriyasyārthasya sādhakabādhakapramāṇābhāvāt prekṣāvataḥ "saṃśayo" yuktaḥ | yadi vā yad vastu nirākarttunna śakyate na ca tasya sādhakaṃ pramāṇaṃ pratibhāti | tasyaivaṃ sambhāvanā yuktā bhavedasya kadācit sādhakaṃ pramāṇaṃkasyacit pratibhāvataḥ | tasmādarthasaṃśayāt pramāṇasaṃśayādvā'pratikṣepaḥ |

[376,1]

anye tu viraktacitte'bhyudayahetutve cāta eveti sādhakabādhakapramāṇābhāvāt saṃśayostviti vyākhyāya | viraktaṃ cittaṃ sarvajñatve bhavedvā pramāṇamityapratikṣepaḥ |
tacca pramāṇaṃ dvitīye paricchede'bhidhāsyata iti vyācakṣate |

[376,2]

yata eva vyavahitasyāpi kāryotpattiḥ | "tattasmādatra" evātīndriyeṣu madhye "keṣāṃcidarthānāṃ svabhāvānāṃ ceti" yadyapi pāṭhakramaḥ | tathāpi yathāyogaṃ sambandhaḥ |

[376,3]

keṣāṃcit svabhāvanāmabhyudayahetvādīnāṃ bhavejjñāpakāsiddhiḥ | kathaṃ | "darśanapāṭavābhāvāt" | tadviṣayasyānubhavasya yathāgṛhītasvarūpaniścayotpādane sāmarthyābhāvāt | keṣāṃcidarthānāṃ viraktacittatvādīnāṃ | pratyakṣānumānalakṣaṇaṃ kāryaṃ jñāpakantasyābhāvāt |

[376,4]

tathābhūtasya kāryasya kasmādabhāva ityāha | "kāraṇānā"mityādi | na hi kāraṇairavaśyamātmajñāpakaṅkāryaṃ sarvapuruṣagrāhyamārabdhavyamiti niyamaḥ |

[376,5]

anye tvanyathā vyācakṣate | keṣāṃ cit svabhāvānāmabhyudayahetuvādināṃ | "arthānāṃ ca" viraktacittādīnāmbhave"jjñāpakasya" niścāyakasya pramāṇasyā"siddhiḥ" | kutaḥ |
darśanapāṭavābhāvāt |

[376,6]

etaduktambhavati | darśanameva jñāpakaṃ kasyacidarthasya taccāpaṭutvāt sarvākāraniścayannotpādayati | kāraṇānāṃ ca kāryotpādananiyamābhāvastenānantarakāryādarśanāt | kāryadvāreṇāpyabhyudayahetutvanna śakyaṃ niṣeddhuṃ | tathātīndriyāṇāmarthānāṃ darśanasya manovijñānalakṣaṇasyāpāṭavāt pratyakṣeṇāgrahaṇaṃ | na hi kāryadvāreṇaiṣāṃ niścayaḥ kāraṇānāṃ ca kāryotpādananiyamābhāvāt | na hi kāraṇairavaśyamātmajñāpakaṃ kāryaṃ santānāntare janayitavyamiti niyamaḥ | tasmānna pratyakṣaṃ nānumānaṃ teṣāmasti |

[376,7]

"neyateti" yathoktajñāpakābhāvamātreṇa "tadabhāvo"tīndriyāṇāmabhāvaḥ | yasmāt pratyakṣānumānābhyāmanupalabdhānāmapi "keṣāṃci"darthānāṃ "punarapi paryāyeṇa" krameṇa kuḍyavivarāvasthitānāmarthānāṃ pratyakṣeṇānumānenā"bhivyakteḥ" pratīteḥ | tadevaṃ viprakṛṣṭe svabhāvānupalambho nāsattāsādhanaṃ | nāpi kāryānupalambhaḥ |

[377,1]

kāraṇānupalambhastu tatrāpyabhāvasādhanamityāha | kārye tvityādi | kārye tu svabhāvādiviprakarṣiṇyapi kārakājñānaṃ kāraṇānupalabdhirabhāvasya sādhanameva |

[377,2]

"svabhāve"tyādinā vyācaṣṭe | viprakṛṣṭaviṣayasya "svabhāvasyābhāve sādhye"
svabhāvā"nupalambha evāpramāṇamucyate | kāraṇānupalambhastu pramāṇameva" |

[377,3]

nanu viprakṛṣṭaviṣaye kāraṇānupalambha eva niścetumaśakyastatkathaṃ kāryābhāvaṃ sādhayet | sattyam | etāvad vaktuṃ śakyate | kāraṇamantareṇānuddiṣṭaviṣaye kāryamavaśyaṃ na bhavatītīyatā leśenāsyopanyāsaḥ | ata eva sāmānyenāha | "na hyastī"tyādi ||

[377,4]

"nanvi"tyādi paraḥ | "agnervināśepi" vāsagrṛhādau dhūmasya darśanāt | tathā cāsatyapi kāraṇe kāryaṃ dṛṣṭamiti vyabhicāraḥ || asati kāraṇe kāryanna syādityanena vākyena "kāraṇasthitikālabhāvi kāryaṃ" | yāvat kāraṇasattā tāvat kāryasattetye"vanna brūmo" yena kāraṇanāśepītyādikaḥ prasaṃgaḥ syāt | kintarhyanena vākyenocyata ityāha | "heturahite"tyādi |

[377,5]

evantāvat sthiratāmabhyupagamyoktaṃ | kṣaṇikatve tu kāraṇe vinaṣṭe kāryaṃsthānameva nāstīti kuto vyabhicārāśaṃkā | tathā hi yognijanyo dhūmakṣaṇastasyāgnivināśe nāstyevāvasthānaṃ | kṣaṇikatvena vināśāt | yaśca paścāt sthāyī dhūmaḥ sa dhūmahetuka eva nāgnihetukaḥ | tadeva darśayannāha | "na ca tathe"tyādi | "tathā sthāyī"ti naṣṭepyādye kāraṇe kālāntarasthāyī | "tadupādānaḥ" pūrvaniruddhahetūpādānaḥ |

[377,6]

kathantarhi pāścātyopi dhūmognihetuka ityucyata ityāha | "pāramparye"tyādi |
ādyantāvad dhūmakṣaṇamvahnireva janayati | sa dhūmakṣaṇo'paraṃ sopyaparamityevaṃ pāramparyeṇa | etadeva sphuṭayannāha | "santānopakārā"diti | prabandhasya prathamato jananāt "tatkāryavyapadeśaḥ" | tasmād yasya kāraṇasya pāścātyamapi kāryamityevaṃ vyapadeśaḥ | "yadyasya" hetoḥ "kathaṃci"tpramāṇenā"bhāvaḥ sidhyet" tadā "tatphalantasya" hetoḥ "phalannāstīti niścīyate" |

[378,1]

etaccoddiṣṭaviṣayasyābhāvasya sādhanamabhipretyoktam | anuddiṣṭaviṣaye tu naitatpramāṇaṃ pratibandhaphalatvāt |

[378,2]

"svabhāve"tyādi | "artha"syeti vyāpakasya svabhāve'vyatirikte "liṅgi"nyasattvena sādhye "svabhāvā"nupa"lambha"śca vyāpakānupalambhaścābhāvasya sādhanamiti prakṛtaṃ | (203–4)

[378,3]

"svabhāvābhāve"tyādinā vyācaṣṭe | "kaścidi"ti vyāpakānupalambhaḥ | yadyanupalabhyamāno vyāpakaḥ svabhāvosya vyāpyasya siddhaḥ syāt tadā bhavet pramāṇaṃ || kāraṇavyāpakānupalambhaśca bhavet pramāṇaṃ yadi tadabhāvastayoḥ kāraṇavyāpakayorabhāvaḥ pratīyeta hetunā kenacit | svabhāvānupalambhākhyena |

[378,4]

"yadī"tyādinā kā ri kā rtha māha | "yadyasya" kārakasyā"bhāvaḥ siddhye"diti sambandhaḥ || "vyāpakasya ca svabhāvasyābhāvaḥ | kutaścid gamakāddheto"rityupalabdhilakṣaṇaprāptānupalambhāt | soyaṃ kārako vyāpako vā'sanneva siddho yathākramaṃ kāryaṃ vyāpyañca nivarttayati | "tadabhāvāsiddhau" kārakavyāpakayorabhāvāsiddhau "nivarttyepi"kārye vyāpye "ca saṃśayāt" | (204–5)

[379,1]

yadi svabhāvābhāve sādhye tadanupalambha evāpramāṇamucyate | "katha"midānīmbhā"vasya" ghaṭādeḥ "svayamanupalabdherabhāvasiddhiḥ" |

[379,2]

uttaramāha | "dṛśyasye"tyādi | viprakṛṣṭe viṣaye svabhāvānupalambhe pramāṇamuktaṃ |
na tu dṛśyaviṣaya ityarthaḥ | "dṛśya"syeti svabhāvādyaviprakṛṣṭasya "bhāvasyānupalabdhasya"
sataḥ | "bhāvasya" sattāyā "abhāvaḥ pratīyate" | kadā "darśanābhāvakāraṇāsambhave sati" |
darśanābhāvasya kāraṇaṃ | kāraṇāntarāṇāṃ vaikalyantasyāsambhave sati | upalambhapratyayāntarasākalye satītyarthaḥ |

[379,3]

"bhāvo hī"tyādi viraṇaṃ | svabhāvādyaviprakṛṣṭo bhāvo "yadi bhavet | yathāsva grāhakeṇa karaṇene"ti yasya yad grāhakamindriyante"nopalabhya" eva bhavet | sa iti yathokto bhāvaḥ | "darśanaprapibandhiṣu vyavadhānādiṣu" | ādiśabdād vaikalyapratibandhādiṣva"satsu" | upalambhapratyayeṣu satsviti yāvat | (205–6)

[379,4]

tathā bhūtonupa"labdhastvasanniti niścīyate" | kiṅkāraṇaṃ | "tādṛśaḥ sata" upalabdhilakṣaṇaprāptasya sataḥ | "upalambhāvyabhicārāt" | ya evāyaṃ svabhāvasyābhāvaniścaye dṛśyasya darśanetyādinokto'"yameva heturveditavyaḥ" | kasmin sādhye | "hetuvyāpakayorabhāvepi" sādhye ||

[379,5]

"viruddhasya cetyādi" | yasyābhāvassādhyastena yo "viruddhastasyopalabdhau ca"
syā"dasattāyāḥ" pratiṣedhyābhāvasya "niścayaḥ" | kiṅkāraṇam | "viruddhasya bhāvasya bhāve" sattāyā"ntadbhāvabādhanāt" | tasya niṣedhyābhimatasya sattābādhanāt |

[379,6]

"yo hī"tyādi vivaraṇaṃ | kasmānnāvatiṣṭhata ityāha | "tadi"tyādi | tayorviruddhayorye "upādāne" tayoranyonyaṃ "parasparaṃ" yad "vaiguṇyantasyāśrayatvena" | yathā śītopādānamuṣṇopādānavaiguṇyasyāśraya itaraścetarasyetyarthaḥ | tena kāraṇena viruddhayorekatra yugapadā"rambhavirodhāt | tayorviruddhayorekasya bhāvepyanyābhāvagatirbhavati | yathoktaṃ prāga"nupalabdhiprabhede | "na śītasparśotrāgneri"tyādi |
yadyapyatrānupalabdhiriti na śrūyate tathāpīdaṃ svabhāvaviruddhākhyaṃ liṅgamanupalabdhessakāśānna pṛthagucyate | kiṃṅkāraṇaṃ | "tata evā"nupalambhād "virodhagateḥ |
virodhāccābhāvasādhanādi"tyuktaṃ ||

[380,1]

"bhavatu nāmaivamvidhāyā" dṛśyā"nupalabdheḥ" sakāśād "bhāvagatiḥ" | sā punaḥ kathamanumānaṃ | naivānumānaṃ kintu pramāṇāntarameveti bhāvaḥ |

[380,2]

"kathanna syā"dityā cā ryaḥ |

[380,3]

"dṛṣṭānte"tyādi paraḥ | "dṛṣṭāntāpekṣaṃ" hyanumānamanvayavyatirekavattvāt | dṛṣṭāntāpekṣaṇamevāha | "na hīti | asyā"mityanupalabdhau |

[380,4]

"kinne"tyācā ryaḥ |

[380,5]

"tadi"tyādi paraḥ | tad "vyomakusumādi" | asa"diti kathaṃ" kena pramāṇenā"vagantavyaṃ yenaivaṃ syād"dṛṣṭāntaḥ syāt | "anapalabdhereva" liṅgād vyomakusumādyasadavagantavyamiti "cet | tatre"ti vyomakusumādau | "kathamadṛṣṭāntikā" dṛṣṭāntarahitā'"sattāsiddhiḥ | sadṛṣṭāntatve vānavasthāprasaṃga" iti tatrāpyaparopīti kṛtvā | "tathā ce"tyanavasthāyāṃ satyāṃ sādhyasyā"pratipattiḥ" | yataśca dṛṣṭāntatvenavasthādoṣaḥ | "tasmānnirupākhyābhāvasiddhira"dṛṣṭāntikā karttavyā | "tadvadanyatrāpi" | neha ghaṭonupalabdhilakṣaṇaprāptasyānupalabdherityādāvapi prayoge "dṛṣṭāntānapekṣaṇādananumānama"nupalabdhiḥ |

[380,6]

"śrṛṇvanna"pītyā cā ryaḥ | asakṛduktametat | yathā svabhāvānupalabdhau nābhāvaḥ sādhyate kintvabhāvavyavahāra iti śrṛṇvannapi "devānāṃ" mūrkhāṇāṃ "priyo nāvadhāraṇa" satyapi dṛṣṭānte tadasiddhiścodyate | dṛṣṭāntameva darśayitumupakramate | "nimittaṃ" hītyādi | upalabhyānupalabdhirdṛśyānupalabdhiryā "nimittaṃ" kāraṇama"sadvayavahārāṇāṃ | se"tyanupalabdhiḥ "svasannidhānā"dātmasannidhānāt | "svanimittān"
svamanupalabdhirūpaṃ nimittaṃ yeṣāntānetāna"sadvyavahārān" sādhayatīti kṛtvā "sarvotra dṛṣṭāntaḥ" | kiṃbhūtaḥ | "svanimittasāmagrīyogyasannidhānaḥ" | svakāraṇānāṃ sāmagrī tasyāṃ yogyaṃ sannidhānaṃ yasyāṅkurādessa tathoktaḥ | prayogaḥ punaḥ | yasya yatra nimittaṃ sakalamapratibadvamasti tatra tena bhavitavyantadyathāṅkurādi | asti copalabdhilakṣaṇaprāptasyānupalabdhāvasadvyavahārāṇāṃ nimittatvamiti svabhāvahetuḥ |
kasmād | atrābhāvavyavahāra eva sādhyate na punarabhāva evetyāha | "asatte"tyādi | "atra" dṛśyānupalabdhāva"nupalabdhirevā"sattā | yathoktaṃ prāk | "tasmāda"bhāvo "na" sādhyate | yata evātrābhāvavyavahāraḥ sādhyate'"ta eveyamanu"palabdhiḥ svabhāvahetāvantarbhavatīti sambandhaḥ | "kāraṇād" dṛśyānupalambhāt "kāryasyā"sadvyavahārasyānu"mānaṃ" tadeva "lakṣaṇaṃ" yasyeti sāmānyenānyapadārthamupadarśya paścād bhāvapratyayaḥ |
samagrāt "kāraṇāt kāryānumāne" ca yogyatānumānamiti svabhāvahetāvantarbhāvaḥ |
vakṣyāmaścaturthe paricchede |

[381,1]

dṛśyānupalabdhau bhavatu dṛṣṭānto'dṛśyānupalabdhau tuṃ kathamityāha | "sacchabde"tyādi deśādiviprakṛṣṭeṣu"pramāṇanivṛttyā sadvyavahāraniṣedhe" sādhye kāraṇābhāvāt kāryasyābhāvaḥ sādhyastenātra na kevalannirupākhyaṃ dṛṣṭāntaḥ kintu "nimitta"sya kāraṇasya"vaikalye"nābhāvino"ṅkurādayopi dṛṣṭāntaḥ" | prayogastu | yadvikalakāraṇantanna bhavati yathā bījarahitoṅkuraḥ | vikalakāraṇaścādṛśyānupalabdhau sadvyavahāra iti kāraṇānupalabdhiḥ |

[381,2]

yatpunaruktaṃ | tadasannirupākhyaṃ kathaṃ pratipattavyamiti tatrāpi "nirupākhye"
dṛṣṭānte | "iyameva"majñānavyavahāralakṣaṇā "pravṛttirniṣidhyate" | anupalabdhito na tvabhāvaḥ sādhyate | kiṅkāraṇam | "anupalabdhī"tyādi | viṣāṇādiviviktaśaśamastakādyupalabdhirevānupalabdhiḥ paryudāsavṛttyā | saiva lakṣaṇaṃ yasyāḥ śaśaviṣāṇāsattāyāḥ sā "siddhaiva" |

[382,1]

syādetad | adṛśyānupalabdhāvasattve viṣayabhūte siddhe | tannimittopyasadvyavahāraḥ siddha eveti kintenāsadvyavahāreṇa | adṛśyānupalabdhāvapi sadvyavahāranimittasyābhāvād vyavahārāpravṛttiḥ siddhaiveti sadvyavahāraniṣedhenāpi sādhitena kiṃ |

[382,2]

tathā pūrvaprasiddhaviṣayopadarśanalakṣaṇena dṛṣṭāntenāpyanupalabdhau na kiṃcit prayojanamityata āha | "soya"mityādi | mūḍhaṃ pratyetat sādhyata iti yāvat |

[382,3]

kvacidapyasadvyavahāra"nimittaṃ" dṛśyā"nupalambhamabhyupagamyā"sadvyavahāra"pravṛttimvilomaya"nnakurvan | adṛśyānupalabdhau tadabhāvaṃ ca sadvyavahāranimittasya pramāṇasyābhāvaṃ cābhyupagamya sadvyavahāra"nivṛttiṃ ca vilomayanna"kurvan | "yathābhyupagamaṃ pratipādyata iti" dṛśyānupalambhena nimittena tvayā'sadvyavahāronyatra kṛtastadihāpyasti | tasmādasadvyavahāraṅ kurviti pratipādyate | tathā pramāṇena nimittena tvayā kvacit sadvyavahāraḥ kṛtastadihāpyanirupākhye nāsti | tasmād sadvyavāhārammā kurviti pratipādyate | kimiva "nirupākhyavat" | yathā śaśaviṣāṇādāvasadvyavahāranimittasya dṛśyānupalambhasya bhāvādasadvyavahārastathehāpīti |

[382,4]

"anyadveti" | yathā sannihitanimittasyā'ṅkurādeḥ pratipattireva sadvyavahārasyāpīti | yathā ca nirupākhye pramāṇābhāvāt sadvyavahārasya nivṛttiḥ | "anya"smin vā kāraṇavikale kārye nivṛtti"stadvad" viprakṛṣṭeṣu sadvyavahārasya nivṛttiriti "pratipādyate" ||

[382,5]

"sa eva tāvadupalabdhyabhāvo"nupalabdhyākhyaḥ "kathaṃ" kena pramāṇena "siddhaḥ" | na pratyakṣeṇābhāvaviṣayatvavirodhāt | nāpyanumānena pratyakṣapūrvakatvādasya | nāpi pradeśasambandhyanupalambho'bhāvasya nīrūpatvena sambandhitvāyogāt | pradeśasyānupalambhe ca dharmmasiddherāśrayāsiddho heturityanupalabdherna pakṣadharmatvamityudyo ta ka ra prabhṛtayaḥ |

[382,6]

atrāha | "etaduttaratra vakṣyāma"stadviśiṣṭopalambho'tastasyāpyanupalambhanantasmādanupalambhoyaṃ pratyakṣeṇaiva siṃdhyatīti || yatpunaruktamanupalabdhau kindṛṣṭāntopadarśanenetyāha | "anyatrāpī"tyādi | vidhisādhanepyanumāne "sādhyadharmeṇa vyāpakena"
vyāpyadharmaṃ kṛtakatvādikaṃ sādhana"micchan" pratipādyaḥ "kimiti" dṛṣṭāntena "pratyāyyaḥ" |
kiṅkāraṇaṃ | yathāsvaṃ sādhyena "vyāpya"sya heto"rnirdeśādeva vyāpnuvataḥ" sādhyadharmasya"siddheḥ | niścitārthassambandha"lakṣaṇo yena "tasya" vyāmūḍhamprati "smṛtyarthaḥ" | tadetad"dṛṣṭāntena mūḍhaṃ prati smṛtijananamatrā"nupalabdhau | etadevāha | "soya"mityādi | "anyatrāpī"ti śaśaviṣāṇādau | (205–6)

[383,1]

atha yadidamācārya di gnā ga prabhṛtibhiruktaṃ | "na santi pradhānādayonupalabdhe"
riti tatra prayoge | ā cā rya āha | "kathaṃ ca na syādi"ti |

[383,2]

codakaḥ svābhiprāyeṇāha | "tadarthe"tyādi | tadarthasya pradhānārthasya "niṣedhe" sati pradhānādidha"rmivācinobhidhānasyāprayogāt" | na hi vācyamantareṇa vācakasya prayogosti | yadā ca pradhānādiśabdānāmaprayogastadā na santīti pratiṣedhavācyeva śabdovaśiṣyate | tasya ca pratiṣedhyāsaṃkīrttane "nirviṣayasya pratiṣe"dhasyeti pratiṣedhavācinaḥ śabdasyā"prayogāt" | tathā ca na santi pradhānādaya iti dvayorapi pratijñāpadayoraprayogāt | kutra kiṃ sādhyata iti vyarthānupalabdheḥ sādhanayogaḥ |
pradhānādīnāṃ ca pakṣabhūtānāmabhāvād pakṣadharmo hetuḥ syāt | pratijñāpadayorvā parasparaṃ virodhastathā hi pradhānādaya iti prayogāt tadarthasannidhānaṃ | punarna santīti vacanāt teṣāmasannidhānaṃ | ete ca sannidhānāsannidhāne yugapadekatra virudhyete | (206–7)

[384,1]

"naiṣa doṣa" iti parihāraḥ | yasmā"danādervāsanā"yāssa"mudbhūte vikalpe pariniṣṭhita"ssamāruḍhaḥ "śabdārthaḥ" sa ca "bhāvābhāvobhayāśrita"tvāt "trividho" dharmmaḥ | "tasmin"
śabderthe bāhyapradhānādiko bhāvonupādānamasyeti tasmin "bhāvānupādāne sādhye |
asye"ti buddhiparivarttinaḥ pradhānādidharmiṇaḥ | "tathe"ti bāhyapradhānādyupādānatve"nānupalambhanaṃ hetuḥ" | vāsanopādānatvenopalambhanamevātrānupalambhanaṃ | "na tasyaiva"
vikalpapratiniṣṭhitasya dharmiṇo'"bhāva"ssādhyate | kasmāt | pradhānādiśabdānāṃ"prayogataḥ" | tanniṣedhe hi nirviṣayatvācchabdaprayoga eva na syāt |

[384,2]

"nivedita"mityādinā vyācaṣṭe | yadi hi svalakṣaṇamabhidheyaṃ syāt tadā svalakṣaṇapratiṣedhe śabdārthasya pratiṣedhāt tadvācinaḥ śabdasyāprayogaḥ syāt | yāvatā niveditametad "yathaite śabdā na svalakṣaṇaviṣayā" iti | kintva"nādivāsanāyāḥ prabhava"
utpādo yasya "vikalpasya" tasmin "pratibhāsī" yortha"stamviṣayatvenātmasātkurvanti" |

[384,3]

kuta etad vikalpaviṣayamevārthamviṣayīkurvantītyāha | "vaktustadvikalpabhāja"
iti bhāvābhāvobhayāśrayasāmānyākāravikalpabhājaḥ | kāraṇamāha | "yathe"tyādi | "yathāpratibhāsi vastu" | pratibhāsivastvanatikrameṇa yā "pratipādanasamīhā" tayā śabda"prayogāt" | tasmād vikalpapratibhāsina evārthān śabdā viṣayīkurvanti |

[384,4]

tathā śrotuśca tadvikalpabhāja iti sambandhaḥ | kiṃ kāraṇaṃ | "tadākāravikalpajananāt" | bhāvābhāvobhayāśrayasāmānyākāravikalpajananācca vikalpapratibhāsina evārthān śabdā viṣayīkurvanti |

[384,5]

syādetad | yadi nāmaivantathāpi kathanna svalakṣaṇaviṣayā śabdāḥ svalakṣaṇapratīterityāha | "na ce"tyādi | "upādānaṃ" ca "kāryaṃ" ca te eva "pratyayo" jñānantatrā"pratibhāsi yadrūpantadviṣayatvena tanna" śakya"nniścetuṃ" | tatropādānapratyayo vaktuḥ pratipādanasamīhārūpo vikalpaḥ śabdasya kāraṇatvāt | kāryapratyayaḥ śabdotthaḥ śroturvikalpaḥ | na hi sa śabdārtho yaḥ śabde pratyaye na pratibhāsate | na ca tatra svalakṣaṇaṃ pratibhāsate | spaṣṭākāravivekāt |

[385,1]

nanu kathaṃ vikalpābhāvāśrayo'rthajanyatvenāvikalpakatvaprasaṃgāt | kathañcābhāvāśrayo'bhāvasyākāraṇatvāt | kathañcaika ubhayāśrayo'hetukatvaprasaṅgādityata āha | "sa tvi"tyādi | sadasadubhayākāro "vikalpaḥ sadasadubhayapratyayastenāhitā vāsanā tataḥ prabhava" utpādo yasya sa tathoktaḥ | "iti" hetorbhāvābhāvobhayadharma ityucyate |

[385,2]

dvitīyaṃ kāraṇamāha | "tadi"tyādi | "ta"sminneva vikalpe "pratibhāsī" ya "ākāra"stasya sadasadubhayarūpatayā"dhyavasā"yasta"dvaśena ca | bhāvābhāvobhayadharma ityucyate" | 209

[385,3]

etaduktambhavati | satpratyayāhitavāsanāprabhavassadākārādhyavasāyīva bhāvadharma ityucyate | evamabhāvobhayadharmayorapi draṣṭavyaṃ pūrvapūrvasadādipratyayāhitavāsanāprabhavatvādeva sadādivikalpānāmanāditvam | ato na bhāvādijanyatvaṃ |
yataśca śabdārthastrividhaḥ | "tatta"smā"datra" śabdārthe "dharmiṇi" vyavasthitā vivā"dāśrayatvena" sthitāḥ puruṣā"ssadasattvaṃ" pradhānāde"ścintayanti | kathaṃ" cintayantītyāha | "kimayaṃ pradhānaśabdādu"ccaritād vikalpa"pratibhāsamānortho" bāhyapradhānanibandhano bhavati na veti | "tasya" pradhānādivikalpapratibhāsasya "bhāvānupādānatve" dharme "sādhye " vikalpapratibhāso buddhisvabhāvatayā "pratyātmavedyatvāt" svasamvedanapratyakṣasiddhatvāda"pratikṣepārhortho dharmī" |

[385,4]

nanu ca sa eva vikalpagrāhyārthaḥ svalakṣaṇaṃ svalakṣaṇarūpatayādhyavasāyāt |
tataśca pratyakṣasiddha eva pradhānādiḥ śabdaśca svalakṣaṇaviṣaya ityāha | "na ca sa eve"tyādi | sa eva vikalpapratibhāsyartho bāhyaṃ "svalakṣaṇamiti śakyamvaktuṃ" | kiṃkāraṇam | "asaṃprāpte"'nutpanne svalakṣaṇe "niruddhe" ca "tasya" vikalpapratibhāsasyāna"pāyā"t | kiṃ ca "vastuni" ghaṭādau "viparītākāraḥ" parasparavirodhino nityānityādayaḥ | tāna"bhinive"ṣṭuṃ śīlaṃ yeṣāntī"rthāntarīyapratyayānānteṣa" bhāvācchavdārthapratibhāsasya | na ca sa evārthaḥ svalakṣaṇamiti prakṛtena sambandhaḥ || (209–10)

[386,1]

amumevārthaṃ saṃgrahītumāha | "paramārthaḥ svalakṣaṇa"ntasminnekasthānaḥ pravṛttiryeṣāntadbhāvastattvantasminsati "śabdānāmanibandhanā" paramārthanibandhanarahitā pravṛ"ttirna syāt | darśanāntarabhi"nneṣvarthe"ṣu" | siddhāntabhedabhinneṣu | "atītājātayorvāpī"ti atītānagate "cā"rthe śabdānāmpravṛtti"rna syāt" | tathā "kasyāścid vāco" mṛṣārthatā na syāt | "iti" yathoktāddhetoreṣā vāk | "bauddhārthaviṣayā" |
vikalpapratibhāsyarthaviṣayā matā | (210–11)

[386,2]

"tasya" ceti pradhānādivikalpapratibhāsasya | "yathāsamīhitaṃ rūpaṃ" yathāparikalpitambāhyapradhānādirūpantada"nupādānatve sādhye | tathānupalambha" iti yathā samīhitarūpopādānatvenānupalambhostīti kṛtvā na sādhana"dharmā"siddhirnāpakṣadharmo heturityarthaḥ |

[386,3]

"na punaratra" prayoge'yameva "śabde"tyādi | "śabdā"dutpadyate yo vikalpastatprati"bhāsyarthopahanūyate" | kiṃ kāraṇaṃ | "tasya" vikalpapratibhāsyarthasya śrotṛ"buddhā"vupasthāpanāya "śabdaprayogāt | tadabhāve" vikalpapratibhāsyarthābhāve | "tadayogā"cchabdaprayogāyogāt |

[387,1]

"api ca" yadi "śabtārthasya vāpahnavaḥ sādhyate" | tadā śabdārthāpahnave sādhye tasya sādhya"dharma"sya nāstitvasya ya "ādhāro" dharmī śabdārthalakṣaṇastasya "nirākṛterna sādhyaḥ" dharmidharmātmakaḥ "samudāyaḥ syāt | kevalaśca" sādhya"dharmassiddha" eva | nāstitvamātrasya kvacit siddhatvāt |

[387,2]

"yadī"tyādi vivaraṇaṃ | "tadi"ti tasmā"dayaṃ" sādhyadharmaḥ "ādhā"reṇa yo "vyavacchedo"
viśeṣaṇamasyedaṃ nāstitvanta"danapekṣaḥ | iti" heto"rnopanyasanīya eva" vivādakāle | (211–12)

[387,3]

"sadasatpakṣabhede"neti sadasatpratijñābhedena "vastveva cintyate | śabdārthānapavādibhi"rathaṃkriyārthibhiḥ prekṣāvadbhiḥ | yasmādatra vastuni "pratibaddhaḥ phalodayaḥ" | (212–13)

[387,4]

yadi nāmaivantathāpi kinna śabdārtho vicāraṇīya ityāha | arthetyādi | "arthakriyāṃ" pratya"samarthasya" śabdārthasya "vicāraiḥ" sadasattvavicāraiḥ "kintadadarthi"nāmarthakriyārthināṃ | nidarśanamāha "ṣaṇḍhasye"tyādi | puṃstvarahitasya yad "rūpavairūpyanta"smin viṣaye "kāminyā" maithunābhilāṣiṇyāḥ "kimparīkṣayā" | (213–14)

[387,5]

"na hī"tyādi vivaraṇaṃ | na hi "śabdārtho'san kaṃcit puruṣārthamuparuṇaddhi" nivarttayati | "san vā samādadhāti" karotīti yathāyogaṃ sambandhanīyaṃ | kiṃ kāraṇaṃ | "yathābhiniveśaṃ" puruṣastaṃ śabdārthambāhyatayā'bhiniviśate'dhyavasyati tathā "tasyā"vidyamānatvāt | "yathātattvaṃ" vā samīhitatvāt |

[388,1]

yathārthasvalakṣaṇaṃ jñānasvalakṣaṇamvā sthitantathā śabdenāviṣayīkṛtatvāt |
yata eva"ntasmādayaṃ" puruṣassadasaccintāyāṃ "pravarttamānaḥ sarvadā'vadhīritavikalpapratibhāso"'napekṣitavikalpapratibhāso "vastvevādhiṣṭhānīkaroti" viṣayīkaroti "yatra"
vastu"nyayaṃ puruṣārthaḥ pratibaddhaḥ | agnāvi"tyagnisvalakṣaṇe | ādigrahaṇād dāhapākādi |

[388,2]

syādetad | īdṛśorthaḥ śabdārthenāpi sādhyata ityāha | "na hī"tyādi | "atre"ti śītapratighātādau | kasmāt "tadanubhavāptāvapi" | tasya śabdārthasyānubhavāptāvapi | "tadabhāvāt" tasya śītapratīkārāderabhāvāt | "tat" tasmā"dayamarthakriyārthī" puruṣaḥ | "tadasamartha"ntasyāmarthakriyāyāmasamarthaṃ śabdārthaṃ "prati dattānuyogo" dattāvadhāno bhavi"tunna yuktaḥ | na hi vṛṣasyantī" maithunamicchantī "ṣaṇḍhasya" paricaritumaśaktasya "rūpavairūpyaparīkṣāyāmavadhatte"'vadhānavatī bhavati |

[388,3]

u dyo ta ka rā dyuktadūṣaṇanirāsārthaṃ pṛcchati | "yatpunaretadukta"mācārya di gnā gena | "kalpitasye"tyādi | tasya korthaḥ |

[388,4]

uttaramāha | "śabdārtha" ityādi | "kalpanājñānaviṣayatvācchabdārthaḥ" pradhānādiśabdārthaḥ | "kalpito | vastuno" bāhyasya pradhānalakṣaṇasyā"śraya"ṇantenā"siddhi"ranupalabdhirasya pradhānādiśabdārthasya dharma "ukto" liṅgabhūto bhāvānupādānatve sādhye | "nyāyavādinā"cārya di gnā ge na |

[389,1]

tena yaducyate u dyo ta ka rā dibhiḥ | yadi pramāṇena pradhānaṃ sattvena kalpitaṃ kathamasyānupalabdhirddharmaḥ pratīyate | athāsattvena kalpitaṃ pradhānantathāpi kathamasyānupalabdhirdharmo'sattvāditi |

[389,2]

tadapāstaṃ | yasmāt "kalpa"nājñāna"viṣayatvācchabdārtha eva kalpitaḥ" | na tu pramāṇena bāhyaṃ pradhānaṃ sattvena kalpitaṃ | "tasye"ti pradhānaśabdārthasya bāhyapradhāna"vastvāśrayaṇānulambha" ityayamabhiprāya ācārya di gnā ga sya || (214–15)

[389,3]

"yadukta"mityādi paraḥ | pramāṇatrayaṃ pratyakṣānumānāgamalakṣaṇaṃ | "anyapramāṇanivṛttāviti" pratyakṣānumānanivṛttau nivṛttirdeśādiviprakṛṣṭānāṃ | "tayo"riti pratyakṣānumānayoḥ | "na kiñcada vyāpnoti" sarvameva viṣayīkaroti | tanninivṛttirāgamanivṛttiḥ |

[389,4]

"uktama"treti si ddhā nta vā dī | "aprakaraṇāpannatvāditi" puruṣārthacintāpraprastāvānupayogitvāt | "śāstrādhikārāsambandhā bahavorthā" ityatrāntare 1 | 201
uktatvāt |

[389,5]

etacca bāhyeṣu āgamasya prāmāṇyamabhyupagamyoktam |

[389,6]

adhunā naiva bāhyerthasya prāmāṇyamityāha | "api ce"tyādi | "vastubhi"ssvalakṣa"ṇaissaha" | śabdā"nāntarīyakatāyā" avinābhāvasyābhāvāt tebhyaḥ śabdebhyo "nārthasiddhirna bā"hyavastuniścayaḥ | yasmā"tte hi vaktrabhiprāyasūcakāḥ" |

[389,7]

yadyapi ghaṭavivakṣātaḥ paṭaśabdasyotpattistathāpi sthānakaraṇābhighātādereva sākṣāt karaṇāt tadutpattervyabhicārābhāvānnāhetukatvaṃ | yaśca ghaṭavivakṣājanyaṃ ghaṭaśabdamavadhārayati | tasya paṭaśabdāt paṭavivakṣānumānantadavadhāraṇaṃ ca prakaraṇādinā lokasya vidyata eveti vivakṣānumāne'vyabhicāra eva |

[390,1]

"yathābhāvaṃ" yathāsvalakṣaṇaṃ | "yata" iti yathābhāvaṃ pravṛtteḥ śabdebhyo"rthaprakṛti"rarthasvabhāvo "niścīyeta | te hī"ti śabdāḥ | vivakṣayā vṛttiryeṣānte tathoktāḥ | "tatrāntarīyakā" vivakṣānāntarīyakāḥ | "tāmeva" vivakṣāṃ | saiva vivakṣā svalakṣaṇamantareṇa na bhavati | atostyeva śabdānāmarthāvyabhicāra ityāha | "na ce"tyādi | "yathārthaṃ" yathāvastu bhavituṃ śīlaṃ yāsāntāstathoktāḥ | kṣīṇadoṣasya kṛpāloryathārthabhāvinī sarvā ityāha | arthe'pratibaddhopi śabdārthaṃ gamayiṣyatīti cedāha | "na ce"tyādi | tasmin vastunyapratibaddhaḥ svabhāvo yasya śabdalakṣaṇasya | anyaṃ yatrāsau na pratibaddhaḥ ||

[390,2]

yadi bāhye vastuni śabdasya nāsti prāmāṇyaṃ yattarhīda"māptavādāvisamvādasāmānyāt" | yo ya āptavādaḥ so'"visamvādī" | yathā "kṣaṇikāḥ sarve saṃskārā" ityādikaḥ | āptavādaścāyamatyantaparokṣepyarthe tasmādayamapyavisamvādītyevamāptavādasyāvisamvādasāmānyādavisamvāditvādanumānatetyāgamasya bāhyerthenumānatvamuktamācārya di gnā ge na |

[390,3]

"tatkatha"mityanenābhyupetabādhāmāha | "nāya"mityādinā pariharati | etat kathayati | nācāryeṇa bhāvikaṃ prāmāṇyaṃ kathayatā anumānatvamāgamasyoktamapi tu puruṣapravṛttimapekṣya | yasmā"nnāyampuruṣaḥ" pravṛttikāmaḥ"āgamaprāmāṇyamanāśrityāsituṃ samarthaḥ" | kiṅkāraṇaṃ | "pratyakṣaṃ" parokṣaṃ phalaṃ yeṣānteṣāṃ keṣāṃcit "pravṛttinivṛttyoriti" yathāyogaṃ sambandhaḥ | hiṃsādicetanāviṣayāṇāṃ nivṛtteḥ svargādiphalatvena"mahānuśaṃsāśravaṇāt" | hiṃsācetanāviśeṣāṇāṃ pravṛtternarakādiphalatvena mahā"pāpaśravaṇatvāt" | na cātra vastubalapravṛttamanyatpramāṇaṃ sādhakamasti yenāgamamanapekṣyānyataḥ pramāṇampravartteta |

[390,4]

nāpi bādhakamasti yato nivartteta | bādhakābhāvamevāha | "tadbhāva" iti yathoktābhyāṃ pravṛttinivṛttibhyāmiṣṭāniṣṭasya phalasya bhāve "virodhādarśanācca" | icchati cāyamāgamavaśena pravarttituṃ tat "sati pravarttitavye" | (215–16) ?

[391,1]

vara"mevamā"gamamparīkṣya "pravṛtta ityā"gamasya "parīkṣayā prāmāṇyamā"hā cā ryaḥ |
na ca sarvaṃ śāstraṃ parīkṣayādhikṛtaṃ | kintu "tacce"tyādi śāstraṃ | padārthānāmparaspara"sambandhāt" sambaddhaṃ | "anuguṇaḥ" sādhayituṃ śakyaḥ phalasādhano"pāyo" yasmiṃstadanuguṇopāyaṃ sambaddhaṃ ca tadanuguṇopāyaṃ ceti viśeṣaṇasamāsaḥ | evaṃ bhūtamapi yadi puru"ṣārthābhidhāyaka"ntadā "parīkṣādhikṛtaṃ vākyaṃ | ato" yathoktasvabhāvādaparamanyadvākya"manadhikṛtam"parīkṣāyāṃ |

[391,2]

"sambandha" ityādinā vyācaṣṭe | "vākyānā"maṅgāṅgibhāve"naikasminnarthe" vidheyapratiṣedhyalakṣaṇe "upasaṃhāro" mīlanante"nopakāraḥ" parasparaṃ vākyānāṃ sambandhaḥ | anupakārakaḥ punaḥ keṣāmityāha | "daśa dāḍi"metyādi daśa dāḍimāni ṣaḍapūpāḥ kuṇḍamajājinaṃ palalamityevamādīni vākyāni | na hyeṣāmekārthopasaṃhārosti parasparamasambandhāt | "anayathe"tyasambaddhatve "vaktuḥ" śāstrakārasya "vaiguṇya"masambaddhābhidhāyitva"mudbhāvayet" | aśakyopāyo yeṣāṃ phalānantānyaśakyopāyāni | evaṃ bhūtāni phalāni yeṣāṃ śāstrāṇāntāni | "phalārthī" pumānnādriyeta "vicārayituṃ" | etaccānuguṇopāyamityetasya vaidharmyeṇa vivaraṇaṃ |

[391,3]

puruṣārthaḥ phalaṃ yeṣāṃ śāstrāṇāṃ tāni tathoktāni | tatonyā"nyapuruṣārthaphalāni" | tāni "ca" nādriyeta vicārayituṃ |

[391,4]

aśakyopāyaphalasyodāharaṇaṃ | "viṣe"tyādi | evaṃ hyasya viṣaṃ śāmyati yadi"takṣaka"nāgarājasya karṇāvasthitena ratnenālaṅkāraḥ kriyata iti | etaccāśakyasādhanaṃ |

[391,5]

apuruṣārthaphalasyodāharaṇaṃ | "kākadantaparīkṣāvacceti" |

[391,6]

"tadviparyayeṇa" teṣāṃ yathoktānāntrayāṇāṃ viparyeyeṇo"pasaṃhāravat" | etena sambaddhamityetad vyākhyātaṃ | "śakyopāyami"tyanenānuguṇopāyamiti | "anyatre"ti sambandhāditrayarahite | "avadhānasyai"vetyādarasya | "tadi"ti yathoktaguṇatrayayuktaṃ śāstraṃ"parīkṣāyāṃ" satyāṃ na visamvādabhāg bhavati | "tasminnavisamvādabhāji" śāstre "pravarttamānaḥ" puruṣaḥ "śobhate" |

[392,1]

"kaḥ punarasya" śāstrasyā"visamvāda" ityāha | "pratyakṣe"ṇetyādi prathamorthaḥ śabdo vastuvacanaḥ | dvitīyo viṣayavacanaḥ | tenāyamarthaḥ | dṛṣṭādṛṣṭayorvastunostadarthayoḥ pratyakṣānumānaviṣayayoryathākramaṃ pratyakṣeṇānumānena ca dvividhena vastubalapravṛttenāgamāśritena cābādhanamasya śāstrasyāvisamvādaḥ | (216–17) |

[392,2]

"pratyakṣe"tyādinā vyācaṣṭe | śāstre "pratyakṣābhimatānā"mpratyakṣatvenopagatānā"marthānāntathābhāvaḥ" pratyakṣabhāvaḥ "pratyakṣeṇābādhanaṃ" |

[392,3]

"yathe"tyādinā svasiddhānte pratyakṣābhimatamarthaṃ pañca"skandha"saṃgṛhītandarśayati | "nīlādī"tyanena rūpādīn pañca viṣayānāha | anena ca rūpaskandha uktaḥ | sukha"duḥkhe" iti ve da nā skandhaḥ | "nimitta"sya strīpuruṣādicihnasyo"palakṣaṇaṃ" nimittopalakṣaṇaṃ | anena saṃ jñā skandhaḥ | "rāgādi"grahaṇena saṃ skā ra skandhaḥ | ādiśabdād dveṣamohādiparigrahaḥ | "buddhi"grahaṇena vi jñā na skandhaḥ | nīlādi ca sukhaduḥkhe ca nimittopalakṣaṇaṃ ca rāgādi ca buddhiśceti dvandvaḥ | evaṃ śāstre pratyakṣābhimatānāṃ pratyakṣatvameva | nīlādīnāṃ cakṣurvijñānādipratyakṣatvāt | sukhādīnāṃ svasamvedanapratyakṣatvāt | "atathābhimatānāṃ" cāpratyakṣābhimatānāṃ cārthānā"mapratyakṣatā" |
pratyakṣeṇāvadhānamiti prakṛtena sambandhaḥ | "yathe"ti viṣayopadarśanaṃ | śabdādirūpeṇa sanniveṣṭuṃ śīlaṃ yeṣāṃ sukhādīnānteṣāmapratyakṣatā | śabdādisvabhāvānāṃ sukhaduḥkhamohānāṃ pratyakṣeṇāpratīteḥ

[392,4]

etat sāṃ khya darśanapratikṣepeṇoktaṃ |

[392,5]

vai śe ṣi kā di darśanapratikṣepeṇāha | "dravyaṃ" dvividhaṃ | adravyaṃ dravyaṃ yathākāśādi | anekadravyaṃ ca dravyaṃ | yathāvayavi dravyaṃ | "karmo"tkṣepaṇādikaṃ | "sāmānyaṃ"
sattā gotvādikaṃ | "ādi"śabdād vibhāgādiparigrahaḥ |

[393,1]

na hi nīlādiviṣayaṃ paṃca vyatirekeṇānyasya pratyakṣatāsti | tadvyatirekeṇānupalabdheḥ | "vastubalapravṛttamanumānamanāgamāpekṣānumānaṃ" | tasya "viṣaya"tvenā"bhimatānāntathā"bhāvonumānaviṣayabhāvonumānenābādhakaṃ | "catvāri cā rya satyāni" | uttaratra pratipādayiṣyate | "ananumeyānāntathābhāvo"'nanumeyatvamanumānenābādhanaṃ | "yathātmādīnām" | ādiśabdāt pradhāneśvarādiparigrahaḥ | na hyeṣāṃ kiñcilliṅgamasti yenānumeyāḥ syuḥ | etadapi pratipādayiṣyati | viśuddhe viṣayadvaye 'tyantaparokṣe cāgamaviṣaye paurvāparyavirodhena yasmin cintāṃ pravarttayati tasmi"nnāgamāpekṣamanumānamapi" | abādhanamiti prakṛtaṃ |

[393,2]

kīdṛśantadabādhanamityāha | "rāgādi"rūpaṃ rāgadveṣamohasvabhāva"madharmamabhyupagamya tatprabhavaṃ" rāgādisamutthāpitaṃ kāyavākkarma cādharmamabhyupagapya | "tatprahāṇāya" tasyādharmasyāpagamāya "snānāgnihotrādeḥ" | tīrthasnānena pāpakṣayo bhavati | yamuddiśyāgnau ghṛtādikaṃ hūyate tasya pāpakṣayo bhavatītyevamāde"ranupadeśaḥ" | ādiśabdādupavāsādiparigrahaḥ | tathā hi na snānādi pāpamapanayati | pāpanidānena rāgādinā virodhābhāvāt |

[393,3]

"seyama"nantaroktāpratyakṣeṇānumānena dvividhena "śakyaparicchedasya" śakyaniścayasyā"śeṣasya viṣayasya" bādhālakṣaṇā || tasyāstāvadasyā visamvādād "sāmānyāt" | yathā śakyaparicchederthe "āptavādasyāvisamvāda"stathātyantaparokṣepi āptavādatvādeva |
tataścāptavādalakṣaṇālliṅgādutpannāyā avisamvāda"buddheranumānatā"cārya di gnāge nā "bhihitā" | (217–18)

[393,4]

"parokṣepyarthasya gocara" ityatyantaparokṣepyasya śāstrasya gocare viṣaye | sā"cāgatyā"bhihitānyena prakāreṇātyantaparokṣe pravṛttyasambhavāt | satyāṃ pravṛttau varamevaṃpravṛtta iti |

[394,1]

"tasye"tyādi vivaraṇaṃ | tasyāgamasyācārya di gnā ge na nirdiṣṭānumānabhāvasya | "asye"tyasmābhi"ssambandhādanuguṇopāya"mityādinā vicāritasya | ata evāha | "evaṃbhūtasyeti" sambandhādiguṇayuktasyetyarthaḥ | pratyakṣānumānagamye tasmin vastu"nyavisamvādasāmānyāda"visamvādatvāt kāraṇād "dṛṣṭavyabhicārasyā"pavādasya"pratyakṣānumānāgamyerthe" viṣaye | āptavādādanutpannāyāḥ "pratipatte"rbuddheravisamvādonumīyate | kasmāt | "tadāśrayatvā"dāptavādāśrayatvaṃ cācāryapāramparyopadeśāt siddhaṃ | "tadanyapratipattivat" | atyantaparokṣādanyasmin viṣaye pratyakṣānumānaviṣaye pratipattivat | "tato" yathoktādāptavādādatyantaparokṣerthe yathoktāgamāśritā buddhiḥ"śabdaprabhavāpi" satī śabdādutpannāpi | "śābdavadi"ti yathānyaḥ śābdaḥ pratyayobhiprāyamātraṃ nivedayati | "tathā ne"yaṃ buddhi"rabhiprāyameva nivedayati" | evakārasya bhinnakramatvāt |

[394,2]

kintarhīṣṭasya pratyakṣānumānāgamyasyārthasyānantaroktena nyāye"nāvisamvādādanumānamapi" pravṛttikāmasya puṃsobhiprāyavaśāt | vastutastvananumānaṃ śabdānāmarthaissaha sambandhābhāvāt |

[394,3]

asyaivārthasya khyāpanārtho'piśabdaḥ prakārāntareṇāptavādāvisamvādaṃ darśayannāha | "athave"tyādi | heyaṃ sarvanduḥkhaṃ | upādeyaṃ sarvaṃ"kleśaprahāṇa"nnirvāṇaṃ | tayostattvamaviparītaṃ rūpanduḥkhasatyasya nirodhasatyasya ca | saha upāyena yad varttate heyopādeyatattvantasyopāyaṃ | "heya"syopāyaḥ sa mu da ya sattyaṃ | upādeyasyopādeyo mārgasatyaṃ | asya "heyopādeyatattvasya sopāyasya" bha ga va ddarśitasya vastubalāyātena pramāṇena "prasiddhito" niścayataḥ kāraṇāt | bhagavadvacane sattyacatuṣṭayalakṣaṇasya pradhānasyārthasyāvisamvādaḥ | sattyacatuṣṭayalakṣaṇorthaḥ pradhānantadadhigamena nirvāṇaprāpteḥ | tasmāt "pradhānārthāvisamvādāt" | bhagavadvacanādutpannaṃ jñānaṃ "paratrā"pyatyantaparokṣepyarthe"numānamvā" śabdaḥ pūrvaprakārāpekṣa yā vikalpārthaḥ |

[395,1]

"tayorheyopādeyayorupāyau tadupāyau" | heyaṃ copādeyaṃ ca tadupāyau ceti dvandvaḥ | "teṣāntadupadiṣṭānā"ntenāptenopadiṣṭānā"mavaiparītya"manumānena nirūpyamāṇānāmavitathatvama"viṃsamvādaḥ | yathā caturṇṇā"nduḥkhādīnā"māryasatyānāṃ" dvitīye paricchede | "vakṣyamāṇayā nītyā" vicāreṇa | "tasyā"syeti bhagavatā pūrvanirddiṣṭasyādhunā vibhakta tvādasya sa ttya ca tu ṣṭayalakṣaṇasya | kiṃbhūtasya "puruṣārthopayoginaḥ" | puruṣārtho nirvāṇaṃ tatropayogaḥ kāraṇatvaṃ sa yasyāsti tathā | ata evā"bhiyo"gārhasyābhyāsārhasyā"visamvādād viṣayāntarepi" pratyakṣānumānāgamye | "tathātvopagama" ityavisamvādopagamo na vipralambhāya | na visamvādāya bhavati | kiṃ kāraṇam | "anuparodhāt" | pramāṇenābādhanāt | pradhāne ca sattyacatuṣṭayalakṣaṇerthe puruṣamavisamvādya punastṛtīye sthāne "vakturniṣprayojanaṃ" yadvitathā"bhidhāna"ntasya "vaiphalyāt" |

[395,2]

kadācit tatrājñānādapi tathābhidhānaṃ syāditi cedāha | "tadi"tyādi | "ubhayathā"
pīti ślokadvayanirdiṣṭena prakāreṇa | tadeta"dāgamasyānumānatva"magatyo"pavarṇṇitamiti" sambandhaḥ | anumānakāraṇatvādanumānamiti draṣṭavyaṃ | "āgamāt pravṛttau"
satyāmvaramevaṃyuktādāgamāt pravṛtto na tu pramāṇagamya evārthe visamvādakāditi |

[395,3]

"na khalve"vamuktenāpi prakāreṇāgamāśraye jñāna"manumānamanapāyaṃ" nirdoṣaṃ | kasmād | anāntarīyakatvādasamvādatvā"dartheṣu" śabdānāmiti niveditameta"nnāntarī yakatābhāvācchabdānāmvastubhiḥ sahe"1 | 213 tyādinā | "puruṣa"syā"tiśayāḥ"kṣīṇadoṣādikatvantamapekṣyate yadvacanantad "yathārthamapare" vādino "vidu"rjānīyuḥ | "yathārthaṃ"
yathāvastu vyavasthitantathaiva darśanaṃ jñānaṃ "yathārthadarśanaṃ" | tadādiryasya kṛpāvairāgyādesta"dyathārthadarśanādi" | sa eva "guṇa"stena yuktaḥ "puruṣa" āptaste"na praṇaya"nantenāptavaca namāgamasyā"visamvāda ityanye" | (220–21)

[396,1]

"iṣṭa" ityādi "si ddhā nta vā dī | yoya"manantaroktorthaḥ sa iṣṭosmākaṃ | kintu"śakyeta jñātuṃ" puruṣanaiyamyena "yotiśayo" yathā darśanādilakṣaṇasya tu śakyaḥ |

[396,2]

"sarva evetyā"dinā vyācaṣṭe | "sarva eva prekṣāpūrvakārī | āgamamanāgamamvānveṣate"
nirūpayati | anāgamantyaktvāgamadvāreṇa "pravṛttikāmaḥ | na vyasanenā"saktimātreṇa |
pravṛttikāmatā"mapi ne"tyādināha | "apinā"meti kathannāma | "ata" ityāgamā"danuṣṭheyaṃ" sākṣāt karttavyamarthaṃ "jñātvā pravṛtta sannarthavā"n phalavān "syā"mbhaveya"miti" |
sonveṣamāṇaḥ puruṣaḥ "śakyaṃ darśanaṃ" niścayo yasminnarthe pratyakṣānumānagamye tasyā"visamvādaḥ" pratyakṣānumānābhyāmavadhānaṃ | sa eva pratyayovalambanantenā"nyatrāpi"
pratyakṣānumānāgamyepyarthe "pravartteta" | kiṃ kāraṇam | evaṃ"prāyatvāllokavyavahārasya" | evamityekadeśāvisamvādadarśanenānyatra pravarttanaṃ | "prāyo" bāhulyena yasmin lokavyavahāre sa tathoktaḥ |

[396,3]

puruṣaparīkṣayā punaḥ pravṛttāvabhyupagamyamānāyāṃ "pravṛttireva na syāt" | kiṃ kāraṇaṃ | tasya puṃsa"stathābhūtasya" yathārthadarśanā diguṇayuktasya | "nāniṣṭe"rapravṛttireva syāditi sambadhyate | tenāyamartho na punaryathārthadarśanādiguṇayuktānāṃ puṃsāmavitathābhidhāyitvenāniṣṭerapravṛttireva syāt | kiṃ kāraṇam | "tādṛśāṃ" yathārthadarśanādiguṇayuktānāma"vitathābhidhānāt" | yathāvasthitavastuprakāśakavāt |

[396,4]

kiṃ puna kāraṇantathābhūtaḥ pumān jñātumaśakya ityāha | "tathā hī"tyādi | "ayaṃ"
pumāne"vando"ṣavān | "na vā" | evandoṣavān | kintu nirdoṣa "ityevamanyadoṣānirdoṣatāpi" | nirdoṣatetyetadapekṣayā durbodhetyekavacanena strīliṃgena ca nirdeśaḥ | anyadoṣā ityetadapekṣayā tu durbodhā iti pulliṅgabahuvacanābhyāṃ vipariṇāmaḥ karttavyaḥ | kasmād | durbodhatvād duḥprāpyatvādanyaguṇadoṣaniścāyakānāṃ"pramāṇānāṃ" |

[397,1]

"caitasebhya" ityādinā vyācaṣṭe | "samyag mithyā" ca pravṛttiḥ kāyavākkarmalakṣaṇā yeṣāṃ puṃsānte tathā | cetasi bhavāḥ caitasā guṇadoṣāḥ | caitasebhyo guṇebhyaḥ kṛpāvairāgyabodhādibhyo hetubhyaḥ "samyakpravṛttayaḥ" yathārthapravṛttayaḥ | caitasebhyo doṣebhyo rāgādibhyo mithyāpravṛttayo viparītapravṛtta yo bhavanti | "te ce"ti pareṣāṃ caitasā guṇadoṣāścetodharmatvenā"tīndriyāḥ" | tato na pratyakṣagamyāḥ | nāpyanumānagamyā atīndriyatvādeva svabhāvaliṅgasyāsiddheḥ | kintu "sva"smād guṇadoṣarūpāt "prabhava"
utpādo yasya "kāyavākkarmaṇaḥ" | tena kāryaliṅgenā"numeyāḥ" | tacca nāsti |
yasmād "vyavahārāśca" kāyavākkarmalakṣaṇāḥ "prāyaśo" vā bahulyena | "buddhipūrva"miti kṛtvā pratisaṃkhyānenā"nyathāpi karttuṃ śakyante" | tathā hi sarāgā api vītarāgavad ātmānandarśayanti | vītarāgāśca sarāgavat | kiṃ kāraṇaṃ | "puruṣecchāvṛttitvād"
vyavahārāṇāṃ puruṣecchayā "vṛttiḥ" pravṛttiryeṣāmiti vigrahaḥ |

[397,2]

yadi nāma puruṣecchāvṛttayo vyavahārāstathāpi kimityanyathā kriyanta ityāha | "teṣāṃ ce"ti puṃsāṃ "citrābhisandhitvā"ccitrābhiprāyatvāt | tato yatheṣṭaṃ vyavahārāḥ pravarttanta iti nāsti guṇadoṣaprabhavāṇāṃ vyavahārāṇāmvivekaniścayaḥ | taditi tasmādayamanumātā pumān "liṅgasaṃkarā"lliṅgavyabhicārā"daniścinvan" kṣīṇadoṣaḥ"katha"māgamasya karttāraṃ "pratipadyeta" naiveti nigamanīyaṃ |

[397,3]

"atha kimi"tyādi | "yo nirdoṣo" rāgādidoṣarahitastā"dṛśaḥ puru"ṣaḥ "kinnaivāsti" |
astīti pratipādayannāha | "sarveṣāmi"tyādi | pratipakṣasammukhībhāve nirhrāsamapacayaṃpratipakṣāsammukhībhāve cātiśayamupacayaṃ śrayante ye rāgādayaste "nirhrāsātiśayāśritāḥ" |
teṣāṃ "sarveṣāṃ vipakṣatvā"t | yasya ca sammukhībhāvāsammukhībhāvābhyāṃ nirhrāsātiśayambhajante | sa eva teṣāṃ vipakṣo bādhakastena saha varttata iti savipakṣaḥ |
tadbhāvastattvantasmāt | sa bādhakatvāditi yāvat | yena ca bādhakena doṣāṇāṃ savipakṣatvantasya "bādhakasyābhyāsāt" punaḥ punarnairantaryeṇotpādanād ya "sātmībhāva"stadaurjjityantanmayatā | ta"smād" bādhakasātmībhāvā"ddhīyeran" | kṣīyaren | "āsravā" rāgāgadayaḥ "kvacit" santāne sātmībhūtadoṣapratipakṣe doṣāṇāṃ ca bādhakaṃ nairātmyajñānamiti pratipādayiṣyati | tasmānna tathābhūtaḥ puruṣo neṣyate etāvattu brūmaḥ "sa tu kṣīṇāsravo durjñāna" iti |

[398,1]

"doṣo hī"tyādi vivaraṇaṃ | "doṣā hi" rāgādayaḥ | kiṃbhūtā | "nirhrāsātiśayadharmāṇaḥ" | apakarṣotkarṣasvabhāvāḥ santo "vipakṣābhibhavotkarṣa" vipakṣakṛto yobhibhavastiraskārastasyotkarṣāpakarṣaṃ "sādhayanti" gamayanti | tenāyamarthaḥ |
nirhrāsadharmāṇaḥ vipakṣābhibhavotkarṣaṃ sādhayanti "bādhakābhibhavo"tkarṣeṇa doṣāṇāṃ nirhrāsāt atiśayadharmāṇo bādhakābhibhavāpakarṣaṃ sādhayanti | bādhakābhibhavamāndyena teṣāmatiśayadharmatvāt | "jvālādivat" | ādiśabdācchītoṣṇasparśādiparigrahaḥ |
yathā jvālādayo bādhakasyodakāderutkarṣāpakarṣe sati nirhrāsātiśayadharmāṇo yathākramamudakādyabhibhavotkarṣaṃ sādhayanti tadvat |

[398,2]

nanu ca bāhyārthapratibaddhā rāgādayaḥ bāhyaṃ ca vastu nityaṃ sannihitameva |
tatkathaṃ rāgādīnāmuccheda ityata āha | te hītyādi | hiśabdo yasmādarthaḥ | te rāgādayo "vikalpaprabhavāḥ" | vikalpādayoniśomanaskāralakṣaṇāt prabhava utpāda eṣāmiti vigrahaḥ | tathā hyayoniśomanaskāramantareṇa "satyapi" bāhyerthe notpadyante rāgādayaḥ tatsammukhībhāve ca vināpyarthenotpadyanta iti vikalpaprabhavā rāgādayaḥ | tataḥ satya"pyupādāne" yathoktalakṣaṇe | anādaravivakṣāyāṃ ceyaṃ saptamī | "kasyacit manoguṇasya"
nairātmyadarśanalakṣaṇasyā"bhyāsāt | apakarṣiṇaḥ" apacayavanto bhavantītyarthaḥ |

[398,3]

etaduktambhavati | yadyapi tāvad doṣanidānasya sarvadā nocchedaḥ pratipakṣasyātyantapāṭavābhāvāt | tathāpi pratipakṣābhyāsāt mandīkṛtasāmarthyādupādānād apakarṣiṇaḥ kṣāmakṣāmatarā doṣā bhavantītyanena ca heturuktaḥ | yadā tu yathoktasyamanoguṇasya bhāvanāprakarṣaparyantavarttitayā pāṭavaṃ jātantadā "tatpāṭave" | tasya manoguṇasya pāṭave sati | anvayaḥ kleśabījamanvetyutpadyate'smāddoṣa iti kṛtvā |
nirgatonvayo yasmin vināśe sa niranvayavināśaḥ | sa dharmo yeṣāndoṣāṇānte"niranvayavināśadharmāṇaḥ" | vāsanayā saha vināśadharmāṇa ityarthaḥ | "jvālādivat" | yathā jvālādayaḥ pratipakṣasyodakāderutkarṣe satyatyantavināśadharmāṇastadvat | prayogaḥ punaḥ |
ye yadupadhānādapakarṣiṇaste tadatyantavṛddhau tadabhibhavānniranvayavināśadharmāṇaḥ |
tadyathā jvālādayaḥ salilābhibhavavṛddhau | nairātmyadarśanopadhānāccāpakarṣadharmāṇo doṣā iti svabhāvahetuḥ |

[399,1]

yata eva"ntena" kāraṇena "syādapi" kaści"nnirdoṣaḥ | kathamityā"di paraḥ | "yāva"tetyayannipāto yadetyasminnarthe varttate | "doṣasātma"no "vipakṣotpattiva"diti cānādikālābhyāsāt | doṣasātmanaḥ puṃsaḥ vipakṣotpattirnairātmyadarśanotpatiḥ |
eva"ndoṣavipakṣa"sya nairātmyadarśanasya "sātmatvepi yathāpratyayaṃ | yathā"kāraṇasannidhāna"ndoṣotpattirapi" syāt |

[399,2]

"nāyami"tyā cā ryaḥ | sarvasāṃsārikopadravarahitatvānnirupadravaḥ | bhūtaviparītamanityādisvalakṣaṇamartho viṣayosyeti bhūtārthaḥ | bhūtārthagrahaṇādeva ca mārgaścittasvabhāvaḥ | nirupadravaścāsau bhūtārthaśceti "nirupadra"va"bhūtā"rthastabhūtaścāsau"svabhā"vaśceti karmadhārayagarbha eva karmadhārayasamāsaḥ nirupadravasya bhūtārthasya bhūtārthatvenābhyāsāt sātmībhāvagate | anena ca citta"svabhāvasya" doṣapratipakṣasya"viparyayai"ryathoktāt trayād vilakṣaṇaiḥ sopadravairabhūtārthairasvabhāvaiśca doṣai"rna bādhanaṃ" |
sātmībhūtaṃ mārgamabhibhūya na doṣāṇāmutpattirityarthaḥ | kiṅkāraṇaṃ | "yatnavattve pītyādi" | etadāha | sātmībhūtasya mārgasya doṣotpādanāya yatna eva na sambhavati |

[399,3]

tathāpyabhyupagamyocyate | doṣotpādane yatnavattve "buddhestatpakṣapātataḥ" |
tasmin doṣapratipakṣabhūte guṇavati nairātmyamārge | pakṣapātena bahumānataḥ | doṣotpādane yatnannivarttya | guṇapakṣapātena doṣapratipakṣa eva yatnādhānāditi yāvat |

[400,1]

svabhāvapadameva tāvadādau vyācaṣṭe | "na hi svabhāvo" nairāpmyadarśanalakṣaṇaḥ pratipakṣasātmani vyavasthitena puruṣeṇa | "ayantena" prayatnena "vinā nivarttayituṃ śakyaḥ śrotriyakāpālikaghṛṇāvadi"ti | yaḥ śrotriyaḥ san kāpāliko bhavati tasya śrotriyāvasthāyāṃ yā ghṛṇā sā yathā yatnamantareṇa na śakyate nivarttayituntadvat |
mārgasvabhāvanivarttanāya "yatnaśca" kriyamāṇaḥ | "prā"pyasya rāgādisvabhāvasya "guṇa"darśanena"nivarttya"sya vipaśyanāsvabhāvasya "doṣadarśanena kriyeta | tacca" doṣadarśanaṃ "vipakṣasātmanaḥ"
doṣapratipakṣasātmanaḥ "puṃso" doṣapratipakṣe"na sambhava"ti | tathā tacca guṇadarśanamvipakṣasātmano "doṣeṣu" na sambhavati |

[400,2]

kasmāt punaḥ pratipakṣe doṣadarśananna sambhavatītyāha | tasyetyādi | "tasya"
pratipakṣasya "nirupadravatvāt" | trividho hyupadravo yasyābhāvānnirupradravo mārgaḥ |
tathā hi cittamvibaddhuṃ heturdoṣopadravo yaiścittamvivaddhambhūtārthadarśane na pravarttate |
kāyacittavyathāheturduḥkhadaurmanasyopadravaḥ | sāsravasukhasyāpraśāntatayā tadupabhoge vairasyodvegaśca |

[400,3]

tatra prathamasyopadravasyābhāvamāha | "sarvadoṣahāne"riti | sarvasya rāgādidoṣasya hānervigamāt |

[400,4]

"paryavasthā"netyādinā dvitīyasyābhāvamāha | rāgādisammukhībhāvaḥ paryavasthānaṃ ca janma ca "paryavasthānajanma"nī | tayoryat"prativaddhanduḥkha"ntasya "vivekāt" | rāgādyutpattikāle yad duḥkhaṃ kāyacittaparidāhalakṣaṇantatparyavasthānapratibaddhajātijarāvyādhyādiduḥkhantu janmapratibaddhaṃ |

[400,5]

tatīyasyopadravasyābhāvamāha | praśametyādi "praśamo" rāgādivirahalakṣaṇaṃ nirvāṇaṃ |
tasmin ya"tsukha"manāsravantasya "rasa" asvādasta"syānudvejanāt" | avaimukhyakaraṇāt | "abhūtārtha"mabhataviṣayaṃ "khalvapi" rāgādi | na syāditi sambandhaḥ |

[400,6]

yadyabhūtārthaṃ kathantarhi tasyotpattirityāha | "upādānabalabhāvī"ti vitathavikalpavāsanābalabhāvi | tadevaṃbhūtarāgādibījāśrayasya vijñāna"santānasya viparyayopādānāt" rāgādiviparyayalakṣaṇasya pratipakṣasya parigrahānna syānnotpadyeta | na tu"bhūtārthama"viparītaviṣayaṃ "na" bhavet | kintu bhavedeva | kiṃ kāraṇam | "vastubalapravṛtteḥ" | yathāvasthitavastusāmarthyenotpatteḥ | doṣasātmyepi tāvat sthitasya | pramāṇānyanityādibhatākāragrāhīṇi | pratipakṣamārgamāvahanti | (222–23)

[401,1]

kiṃ punarvipaśyanā sātmani sthitasya | "abhūtārthaśca" doṣā rāgādayaḥ | ātmātmīyādhyāropiterthe pravṛtteḥ | te "pratipakṣa"sya bhūtārthasya yat "sātm"yaṃ svabhāvatvantasya"vāci"no na bhavanti | yata eva"ntasmānna punaḥ" prahīṇadoṣāṇāṃ "doṣotpattiḥ" | doṣotpādana"yatnepi buddherguṇapakṣapātena" kāraṇena rāgādi"pratipakṣa eva yatnādhānāt" prayatnasya karaṇāt | kasya "parīkṣāvato" yuktyā vicārakasya doṣasātmyepi tāvat sthitasya | "viśeṣeṇā"tiśayena guṇeṣveva yatnādhāna"maduṣṭātmanaḥ" pratipakṣasātmani sthitasya |

[401,2]

"kaḥ punareṣāndoṣāṇāṃ prabhava" utpattikāraṇaṃ | prabhavatyutpadyatesmāditi kṛtvā |
yasya doṣahetoḥ "pratipakṣābhyāsena prahīyaṃte" |

[401,3]

uttaramāha | "sarvāsāmi"tyādi | "doṣajātīnā"ndoṣaprakārāṇāṃ "jāti"rutpattiḥ"satkāyadarśanāt" | ātmātmīyābhiniveśāt |

[401,4]

nanu cāvidyāhetukāḥ kleśā āgame uktāstatkathaṃ na vyāghāta ityāha | "sā'vidye"ti saiva"satkāyadṛṣṭi"ravidyā | tato nāsti virodhaḥ | kena punaḥ krameṇa doṣāṇāṃ satkāyadarśanādutpattirityāha | "ta"tretyādi | "tatrā"tmātmīyatvenābhiniviṣṭe viṣaye | "tatsnehaḥ" | ātmātmīyasnehaḥ | "tasmādā"tmātmīyasnehāt "dveṣādisambhava"
iti kramaḥ |

[401,5]

"na hī"tyādinā vyācaṣṭe | "nāha"mityātmākārapratiṣedhaḥ | "na mame"tyātmīyākārasya | anātmākāreṇa nātmīyākāreṇa ca "paśyataḥ" puruṣasya | "parigrahamantareṇe"ti | ātmātmīyatvena tadanugrāhakatvena parikalpya grahaḥ tena vinā "na kvacit" viṣaye"snehaḥ | na cānanurāgiṇaḥ" ātmātmīyādisneharahitasya "kvacid dveṣaḥ" | anunaya mantareṇa tasyābhāvāt | kiṅkāraṇam | "ātmātmīye"tyādi | "ātmātmīyayoranuparodhinya"pratikūlavarttini | udāsīnapakṣe | "tadabhāvāt" tasya dveṣasyābhāvāt |
uparodha"pratighātini" ceti | ātmātmīyatvena gṛhītasya ya uparodhaḥ pīḍā |
tat"pratighātini" tatpratiṣedhaṃ kurvati | mitrapakṣe "tadabhāvāt" | dveṣābhāvāt | kiṃtvātmātmīyasnehaviṣayabhūtavirodhena | yaḥ sthitaḥ pratikūlavarttī | tatraiva dveṣaḥ | tasmānnātmātmīyasnehamantareṇa dveṣa iti | "tasmā"dityādinā nigamanaṃ | yata evanta"smāttau ce"ti | "ātmada"rśa"nā"tmīyagrahau | "sne"haṃ "prasuvāte" iti vacanavipariṇāmena sambandhaḥ | "sa" ca sneho "dveṣādīn prasūte" janayati |

[402,1]

tayostarhyātmadarśanātmīyagrahayoḥ ko heturityāha | "samāne"tyādi | "samā"na"jātī"yantadevātmadarśanantasyā"bhyā"saḥ paunaḥpunyenādikālamutpattiḥ | tadvāsanā ca |
tasmājjā"tamātmadarśana"mātmīyagrahaṃ prasūte | tasmāt "satkāyadarśanajāḥ sarve kleśāḥ" | (223–24)

[402,2]

"tadeva" ca satkāyadarśanama"jñāna"mavidyetyucyate siddhānte |

[402,3]

yenaiva satkāyadarśanamevā'vidyā'"ta eva" kāraṇāt "mohonidānaṃ" pradhānakāraṇa"ndoṣāṇāṃ" rāgādīnā"mabhidhīyate" sū trā nta re — "avidyāhetukāḥ sarvakleśā"
iti "satkāyadṛṣṭi"rdoṣāṇāṃ nidānama"nyatra" sūtrāntarebhi dhīyate | kasmāt | "tatprahāṇe"
satkāyadṛṣṭeḥ prahāṇe doṣāṇāṃ "prahāṇataḥ | mohandoṣanidānaṃ" doṣa kāraṇamāhurbuddhā bhagavantaḥ | kasmād | "amūḍhasyā"jñānarahitatya "doṣānutpatteḥ punaranyatra" pradeśe"satkāyadṛṣṭi"ndoṣanidānamāhuḥ | "taccaitatkā"raṇatvaṃ mohasya satkāyadṛṣṭeśca "pradhāna"hetu"nirdeśe sati syā"nnahetumātranirdeśe | kiṃ kāraṇam | "aneka"smādindriyaviṣayo'yoniśomanaskārakalāpājjanma yeṣāndoṣāṇānteṣā"meka"smāt mohāt satkāyadṛṣṭeśco"tpativirodhāt" | tasmādanyakāraṇasambhavepi prādhānyaṃ gṛhītvā mohasatkāyadṛṣṭyoḥ kāraṇatvamuktamiti gamyate |

[403,1]

yadi cānyo mohonyā ca satkāyadṛṣṭistayośca prādhānyantadā "na ca dvayo"rmohasatkāyadṛṣṭyoḥ "prādhānye" satye"kaikanirdeśaḥ" | kvacit mohasyaiva nirdeśaḥ kvacit satkāyadṛṣṭerevetyarthaḥ | na "parabhāgabhāk" śobhābhāk vakturakauśalamevāvahatīti yāvat | yadā punaranayorna svabhāvabhedaḥ | tadā mohaśabdena satkāyadṛṣṭiśabdena"cobhayathāpyekasyā"rthasya paryāyeṇa "nirdeśena na virodhaḥ" prādhānyasya | "prādhānyaṃ puna"ssatkāryadarśanasya "tadupādānatvena" doṣāṇāmupādānatvena | taccānantarameva pratipāditaṃ | pratipādayiṣyate ca dvitīye paricchede |

[403,2]

tasya ca satkāyadarśanasya "prahāṇe" sati "doṣāṇāṃ prahāṇataḥ" prādhānyaṃ | yata eva"ntasmāt sambhava"ti "satkāyadarśanājjanma" ye"ṣāndoṣāṇā"ntteṣāṃ tasya satkāyadarśanasya "pratipakṣo nairātmyadarśa"nantasyā"bhyāsāt prahāṇaṃ" |

[403,3]

"sa ca kṣīṇadoṣaḥ" pumānauddeśiko "duranvayo" durbodho "yadupadeśād" yasya kṣīṇadoṣasyopadeśā"dayaṃ" pravṛttikāmaḥ "pratipadyeta" | tenopadiṣṭamarthamanutiṣṭhet || 0 || 25

[403,4]

"mā bhūt puruṣāśrayaṃ" puruṣahetukam"vacanamāgamaḥ" | kiṃ kāraṇama | anantaroktena nyāyenāgama"praṇeturduranvayatvāt" | durbodhatvāt |

[403,5]

"girā"mvacasāṃ "mithyātvasya" mṛṣārthatvasya ye "heta"vo "doṣā" rāgādaya"steṣāṃ" |
karttari ceyaṃ ṣaṣṭhī | āśrayaṇamāśrayaḥ | "puruṣa"syā"śraya" iti samāsaḥ | puruṣaśabdācca karmaṇi ṣaṣṭhī | na cobhayaprāptau karmaṇīti niyamaḥ | śeṣa vibhāṣeti vikalpanāt | tenāyamartho | mithyāhetubhirdoṣaiḥ puruṣaparigṛhītatvāditi |

[404,1]

athavā doṣāṇāmiti karmaṇi ṣaṣṭhī doṣāṇāṃ puruṣeṇāśrayāt parigrahāt |

[404,2]

"apauruṣeya"mvacas"satyārtha"mmithyātvahetordoṣasyābhāvā"diti kecit" mī māṃ sa kā"ācakṣate" |

[404,3]

etaduktambhavati | trividhamapyaprāmāṇyammithyātvājñānasaṅśayalakṣaṇe vāde nāstyeva | yataḥ śabdānāṃ dvividhaḥ svabhāvo nisargasiddha aupādhikaśca tatra nisargasiddho yo yathārthapratipādakatvam | ayathārthapratipādakatvaṃ punaraupādhikaḥ |
svabhāvaḥ puruṣādhīnatvāt | tadāha |

[404,4]

"śabdadoṣodbhavastāvad vaktryadhīna iti sthitaṃ | tadabhāvaḥ kvacit tāvad guṇavadvaktrṛkatvataḥ | 62tadguṇairapakṛṣṭānāṃ śabde saṃkrāntyasambhavāt | yadvā vakturabhāvena na syurdoṣā nirāśrayā iti63"

[404,5]

tena ve de puruṣanivṛttau mithyātvanivṛttiḥ | nāpyanutpatilakṣaṇamaprāmāṇyamvedādarthāvagateḥ | nāpi saṃśayalakṣaṇamaprāmāṇyaṃ vedādarthagatau saṃśayasyāpratibhāsanāt | tadāha |

[404,6]

"evaṃbhūtasya vedasya jñānotpattiṃ ca kurvataḥ | svarūpaviparītatvasaṃśayau bhāṣyavāritāviti || "

[404,7]

yataścāprāmāṇyaṃ trayannivṛttaṃ | nisargasiddhaśca yayārthapratipādanalakṣaṇaḥ svabhāvo vedasyāsti tasmāt svata evāsya prāmāṇyamarthapratipādakatvāta |
yataśca śabde vaktṛdoṣeṇa bādhaduṣṭakāraṇatvalakṣaṇasya doṣasya sambhavastena vede puruṣanivṛttau doṣanivṛtteḥ svataḥ | prāmāṇyāpavādakayorbādhakāraṇaduṣṭatvajñānayornivṛtternāprāmāṇyāśaṅkā | tadāha |

[404,8]

"tatrāpavādanirmuktirvaktryabhāvāllaghīyasī | vede tenāpramāṇatvaṃ nāśaṅkāmapi gacchati | 68prāmāṇyaṃ pauruṣeye tu pramāṇāntarabhāvataḥ | tadabhāve tu tadduṣyed vaidikaṃ na kadācana | tenetarapramāṇairyā codanānāmasaṃgatiḥ | tayaiva syāt pramāṇatvamanuvādatvamanyathā | codanārthānyathābhāvaṃ kurvataścānumānataḥ | tajjñānenaiva yo bādhaḥ sa kathaṃ vinivāryate | 89tanmithyātvādabādhaścet prāptamanyonyasaṃśrayaṃ | nānumānādatonyaddhi bādhakaṃ kiṃcadasti te | 90"

[405,1]

na cānyāpramāṇairvedārthasyāgrahe'bhāvo rasādivat | atha rasāderaparayā rasabuddhayā grahāt pūrvikāyā rasabuddheḥ prāmāṇyamvedārthepyevambhaviṣyati | tadāha ||

[405,2]

"na cānyairagraherthasya syādabhāvo rasādivat | taddhiyaivārthabodhaścettādṛgdharme bhaviṣyati | mamāsiddhamitīdaṃ ced vedājjāte'vabodhane | vaktunna dveṣamātreṇa yujyate satyavādineti | 91, 92"

[405,3]

"na khalvi"tyādinā kārikārthamācaṣṭe | "sarva eve"ti pauruṣeyo' pauruṣeyaśca | "sambhāvyavipralambhaḥ" sambhāvya aśaṃkanīyo vipralambho visamvādosyeti | kintu pauruṣeya eva sambhāvyavipralambhaḥ | "vipralambhahetū"nāṃ visamvādahetūnā"ndoṣāṇāṃ puruṣāśrayāt" | 227

[405,4]

yatpuna"rapauruṣeyantatsatyārthamityeke" | yasmād vedeṣu mithyātva"kāraṇā"nāṃ puruṣāṇāma"bhāvaḥ kārya"sya mithyātvasyā"bhāvaṃ" sādhayatītyapauruṣeyaṃ satyārthamiti |

[405,5]

ya "evamvādi"nastāneva mī māṃ sa kā n pra"tyanye pracakṣate" | paramukhena śāstrakāra evāha | "girāṃ sattyatva"sya ye "hetavo guṇā"ste"ṣāṃ" pu"ruṣāśrayā"dapauruṣeyeṣu vākyeṣu puruṣanivṛttyā sattyatvakāraṇasya guṇasya nivṛtteḥ kāryasyāpi sattyatvasya nivṛttiri"tyapauruṣeya"mvākyaṃ "mithyātvaṃ kinna" bhavati |

[405,6]

<1>etaduktambhavati | śabde satyattvamithyātvayoḥ puruṣāyattatvād yadipuruṣanivṛttau sattyārthatvamiṣyate mithyārthatvaṃ kinneṣyata ityucyate | paramārthatastu puruṣanivṛttyā sattyārthatvamithyārthayornivṛtterānarthakyādanutpattilakṣaṇamevāprāmāṇyaṃ |
tena |

[406,1]

"mamāsiddhamitīdaṃ ced vedājjātevabodhane | vaktunna dveṣamātreṇa yujyate sattyavādineti | 92, 93"

[406,2]

nirastaṃ | vedāt svabhāvatorthāvabodhasyānutpatteḥ |

[406,3]

<2>kiñca | varṇṇānāmavācakarūpatvaṃ pratyeka samastānāṃ cāvācakatvād varṇṇarūpaśca veda iti kathamatorthajñānaṃ |

[406,4]

nanvagṛhītasamayasyāpi vākyāduccāritāt kopyarthonenokta iti sandeho dṛśyate |

[406,5]

sa caivaṃ syāda yadyarthapratipādane śabdasya svabhāvena śaktiḥ syāt | evantarhi sandehalakṣaṇamasyāprāmāṇyaṃ syāt | iṣṭeniṣṭecārthe prakāśanaśaktisambhavāt | yadi cāsya svabhāva ta eva sā śaktiḥ kiṃ saṃketena | yathā dīpasyārthaprakāśane śaktasyendriyāpekṣā tathā śabdasyāpi saṃketāpekṣeti cet | na | pradīpendriyayoḥ pratyekamabhāvepyarthaprakāśakatvābhāvāt | tatrānyonyāpekṣatvaṃ yuktaṃ | naivaṃ śabdaśaktisaṃketayoḥ | saṃketamātreṇaivārthapratīterutpatteḥ | tasmānna svabhāvataḥ śabdorthapratipādanasamartha ityutpattilakṣaṇamaprāmāṇyam |

[406,6]

<3>nanvagnihotrañjuhuyāt svargakāma ityādi vākyeṣvagnihotrādeḥ svargādisādhanopāyatvaṃ pratīyata eveti kathamanutpattilakṣaṇamaprāmāṇyaṃ |

[406,7]

sattyametat | kevalaṃ pratītirhyapratīterbādhikā | na tu mithyātvasya |
tasyāpi pratīteḥ | tena kimebhirvākyairagnihotrādiḥ svargasādhanānupāya evopāyatayā pradarśyate'thopāya eveti mithyātvāśaṃkā na nivarttata eva | bādhakapramāṇābhāvādapauruṣeyatvasya mithyārthatvena saha virodhābhāvacca | dṛṣṭaścāpauruṣeyāṇāmvitathajñānahetutvaṃ | tadyathā jyotsnādīnāṃ śuklavastrādau pītajñānahetutvaṃ | tena codanārthānyathābhāvonumānataḥ kriyata iti kathantajjñānena bādhā | rasādijñānānāntu tṛptyādikāryāvisamvādādeva prathamaṃ prāmāṇyaniścayādanyadā tvabhyāsādinā svata eva prāmāṇyaniścayo yukta iti na mithyātvāśaṅkā | vede tu naiva kadācidapyavisamvādaḥ pratipanna iti kathamanyadāpi svataḥ prāmāṇyaniścayaḥ | tena satyapi vijñāne pratibhāderyathaiva hi svātantryānna pramāṇatvaṃ tathā vedepi dṛśyatāṃ |

[406,8]

<4>kiṃca | codanārthajñānasyāvidyamānopalambhanarūpatvāt mithyātvaṃ | tathāhi kāryerthe vedasya prāmāṇyamiṣyate | kāryaścārthānuṣṭheya eva, sa ca bhāvitvenāvidyamānatvānna codanājñānakālabhāvīti | tatkathamavidyamānaviṣayatvāccodanājñānasya na mithyātvaṃ | sarvavikalpānāṃ ca pūrvamavastuviṣayatvasya pratipāditatvāt tenāpi codanājñānasya mithyātvameva | kiṃ ca | lokavedayorvarṇṇāḥ padāni cābhinnānyeva vākyabhedastu kevalamiṣyate | loke ca padānāmarthaḥ saṃketavaśāt | laukikapadārthaśca vaidikānāṃ padānāntena pauruṣeya evārthasambandhaḥ | laukikapadārthadvāreṇa ca vaidikavākyārthāvagamo bhavatīti pauruṣeya evāsau laukikavākya iva | loke ca padānyanekārthānīti vaidikavākyasyāpyanekārthatāsambhavād viparītārthā śaṃkā na nivarttata iti saṃśayalakṣaṇamapramāṇyaṃ vedasyeti |

[407,1]

"yathe"tyādinā kārikārthaṃ vyācaṣṭe | "rāgādiparīto" rāgādiyuktaḥ | "daye"ti karuṇā | saiva sātmībhūtā "dharmatā | ādi"śabdāt prajñāśraddhādi | tai"ryuktaḥ | ta"ttasmād"yathā vacanasya puruṣāśrayāt mithyārthatā | tathā sattyārthatāpi | sa" iti puruṣaḥ | "tāmapi"
sattyārthatā"nnivarttayati" | na kevalaṃ mithyārthatāṃ | iti puruṣanivṛttau taddharmayoḥ sattyārthatvamithyārthatvayornivṛttā"vānarthakyaṃ" vede "syāt" |

[407,2]

atha puruṣanivṛttāvapi sattyārthateṣyate | tadā sattyārthatā"viparyayo" mithyārthatā"vā" syāt |

[407,3]

<5>syānmataṃ | na puruṣāpekṣayā śabdānāmarthavattā kintu svabhāvata evetyāha | "na hī"tyādi | "prakṛtyā" svabhāve"nārthavantaḥ" | kiṃ kāraṇaṃ | "samayāt"
saṃ ketāt | "tataḥ" śabdebhyo"rthakhyāte"rarthapratīteḥ | "kāyasaṃjñādivat" | hastavikārākṣinikocādayaḥ kāyasaṃjñā | yathā tatra samayāt kvacidarthapratipattistadvat | yadi punaḥ svabhāvata eva śavdā arthaprakāśakāḥ syustadā na saṃketamapekṣeran | tasmānna svatorthaprakāśanayogyatā śavdānāṃ | kinta"rhyaprātikūlyantu" yathāsaṃketaṃ pravṛttireva śabdānāṃ "yogyatā" | kiṃ kāraṇaṃ | "samaye" saṃketakāle "ta"sya saṃketakartturyatra niyoktu"micchā" tayā yatheṣṭaṃ śavdānāṃ "praṇayanāt" pravṛtteḥ | yadi punarnisargasiddhāḥ svabhāvasiddhāḥ kvacidarthe śabdāḥ syustadā "nisargasiddheṣu" puruṣe"cchāvaśād" yatheṣṭaṃsaṃketenārtha"pratipādanāyogāt" |

[408,1]

tasmāda"narthakāḥ" svataḥ śabdāstenarthakāssantaḥ "puruṣasaṃskārāt" puruṣasaṃketā"darthavantaḥ" | atha mābhūdanarthakatvamiti puruṣasaṃskārāpekṣayārthavattvanteṣāmiṣyate |
tadā pauruṣeyatayaiva syāt | yasmāt "tatsaṃskāryataiva" puruṣasaṃskāryataiva "caiṣāṃ"
śabdānāṃ "pauruṣeyatā yuktā | na" puruṣā"dutpattiḥ" | kiṃ kāraṇaṃ | "tata eva"
puruṣasamayāde"vārthavipralambhād" visamvādāt | na puruṣādutpattervipralambhaḥ | yasmā"dutpannopi" puruṣācchabdo"nyathā samita" iti mithyārthatāvirodhena yathābhāvaṃ "samitaḥ"
saṃketitaḥ | "noparodhī" na vipralambhakaḥ | "tadanya" iti śabdādanyaḥ "puruṣadharma" unmeṣanimeṣādiḥ svatonarthakopi yathābhāvaṃ puruṣeṇa samito na vipralambhakastadvat |

[408,2]

upasaṃharannāha | "tadi"ti | tasmā"dayaṃ" puruṣo "nivarttamānaḥ svakṛtasamayāt sambhava" utpādo yasyā "arthapratibhā"yāḥ arthabuddhes"tāmapi nivarttayati | tadi"ti tasmāt | "kutastannivṛttyā" tasya puruṣasya nivṛttyā "sattyārthatā" kintvānarthakyameva syāt |

[408,3]

etena yaducyate | yatpūrvāparayoḥ koṭyoḥ paraiḥ sādhanamucyate | tannirākaraṇaṃ kṛtvā kṛtārthā vedavādinaḥ || pūrvā vedasya yā koṭiḥ pauruṣeyatvalakṣaṇā | parā vināśarūpā ca tadabhāvo hi nityateti |

[408,4]

tadapāstaṃ satyapauruṣeyatve nityatve ca vedasyānarthakyenākṛtārthatvāt | <6>"atha punarutpattireva pauruṣeyatā na samayākhyānanna" saṃketakaraṇaṃ pauruṣeyatā tenāpauruṣeyatvādeva yathārtho veda iti bhāvaḥ |

[408,5]

evamapya"rthajñāpanahetu"rarthābhivyaktihetuḥ "saṃketaḥ puruṣāśraya" puruṣecchānurodhīna yathārthamavaśyamvarttata iti "girāmapauruṣeyat"vebhyupagamyamāne | "ataḥ" puruṣecchānurodhinaḥ saṃketāt "mithyātvasambhavaḥ" |

[409,1]

<7>"ki"mityādi vivaraṇaṃ | "asye"ti vedasya ya"to hi samayāt" saṃketādartha"pratītira"rthaprakāśanaṃ "sa" samayaḥ "pauruṣeya"stato "vitathopya"līkopi "syāt" | svātantryāt |
tataśca "śīlaṃ sādhanaṃ" heturyasya "svarga"sya | tathābhūtaścāsau svargaśca sumerupṛṣṭhalakṣaṇastasya yadvede va"cana"ntada"nyathā samaye na viparyāsayet" | niratiśayā prītiḥ svarga itye vamviparītārthaṃ kuryādagnihotrādisādhanena ca viparītārthaṃ kuryā"ttena" kāraṇe"nāyathārthama"pi "prakāśanasambhavāt" |

[409,2]

"sa eva doṣo" yaḥ pauruṣeyeṣūktaḥ | puruṣadoṣāt sambhāvyavipralambhaḥ pauruṣeya iti | 228

[409,3]

<8>nanvapauruṣeya eva śabdārthayoḥ sambandhaḥ | tathā hi yathedānīntanā vṛddhāḥ pūrvaprasiddhameva śabdārthasambandhamupadiśanti | tathā pūrvapūrvavṛddhā apītyanāditvādapauruṣeya eva sambandhaḥ | taduktaṃ |

[409,4]

"śabdārthānāditāṃ muktvā sambandhānādikāraṇaṃ | asti nānyadato vede sambandhādirna vidyata iti"

[409,5]

sa ca sambandhastripramāṇakaḥ | tathā hi | śroturarthapratipattaye kenacid vṛddhena śabde prayukte'nyaḥ pārśvasthaḥ pratipattā prayoktāramvācyaṃ vācakaṃ pratyakṣe ṇa pratipadyate | śrotuśca pratipannatvaṃ pravṛttidvāreṇāvagacchati | arthapratipattyanyathānupapattyā ca śavdārthāśritā vācyavācakaśaktiṃ cāvagacchatīti tripramāṇaka eva sambandhaḥ | taduktaṃ ||

[409,6]

"śabdān vṛddhāmidheyāṃśca pratyakṣeṇātra paśyati | śrotuśca pratipannatvamanumānena ceṣṭayā || anyathānupapattyā ca buddhyecchaktiṃ dvayāśritāṃarthāpattyā ca budhyante sambandhantri pramāṇakamiti | "

[410,1]

tatrāha | sa"mbandhāpauruṣeyat"va ityādi | śabdārthayossa"mbandhāpauruṣayatvebh"yupagamyamāne "syāt pratīti"rarthapratipattira"samvidaḥ" | saṃketajñānaṃ samvit | sā na vidyate yasya tasya | "akāryaḥ" puruṣairajanyaḥ "samba"ndho yeṣānte tathā | "te śabdā artheṣu"
vācyeṣu "puruṣai"ryathārthaprakāśakatvāt | svabhāvā"danyathā viparyasyante" vitathajñānahetavo na kriyante | "tenā"viparyāsenā"doṣo" visamvādalakṣaṇo doṣo nāsti | "idānīmiti"
sambandhāpauruṣeyatve "kiṃ saṃketena" prayojanaṃ | "yasmāt sa hi" śabdārthayo"ssambandhaḥ" sa ceda"rthapratīti"hetuḥ sambandhopauruṣeyastadā "nāyaṃ" puruṣo nisargasiddhasambandhatvācchabdādarthaṃ pratipadyamānaḥ "samayamapekṣeta" | pradīpādivat | apekṣate ca saṃketantasmānna śabdānāmarthena sahāpauruṣeyaḥ sambandho rājacihnādivat |

[410,2]

<9>syānmatam | apauruṣeya eva sambandhaḥ sa tu saṃketanirapekṣo pratītyāśraya ityāha | "apratītyāśrayortha"pratīterevāśrayo vā "kathaṃ sambandhaḥ" | naiva |
pratītyanyathānupapattyā sambandhakalpanāt | pratītyabhāve kathaṃ sambandhaḥ | atha |

[410,3]

"jñāpakatvāddhi sambandhaḥ svātmajñānamapekṣate | tenāsau vidyamānopi nāgṛhītaḥ prakāśakaḥ | sarveṣāmanabhivyaktānāṃ pūrvapūrvaprayoktrṛtaḥ | siddhaḥ sambandha ityevaṃ sambandhādirna vidyata iti | "

[410,4]

tatrāha | "saṃkete"tyādi | "saṃkete"na "ta"sya sambandhasyā"bhivyaktau | asamarthā" niṣphalā saṃketā"danya"sya sambandhasya "kalpanā" |

[410,5]

etaduktambhavati | saṃkete satyarthapratīterutpattirasati cānutpattirityanvayavyatirekābhyāṃ saṃketa evārthapratīteḥ kāraṇamiti kiṃ sambandhenānyena |

[410,6]

"ne"tyādinā vyācaṣṭe | "anabhivyakto" prakāśitortha"pratītihetuḥ | enamiti" sambandhaṃ"sa tarhī"ti sambandhaḥ | saṃketādevārthapratipādane "siddhe" sati "upasthātuṃ śīlaṃ" yasya sasambandhaḥ "kimakāra"ṇaṃ kasmānniṣphalaṃ poṣyate |

[411,1]

<10>naiṣphalyamevāha | "nanvi"tyādi | "iyāne"tāvanmātra eva | "yadarthe" vācye "pratīte"rjñānasya "jananaṃ | ta"tpratītijananaṃ "samayena kṛtamiti" niṣphalassambandhaḥ | "nāyogye samayassamarthaḥ" | kintarhi ya evārthapratipatyanyathānupapatyā pratipādakena samarthaḥ pratipannaḥ śabdastatraiva saṃketaḥ samartha iti "yogyatā samba"ndhaścet | taduktaṃ |

[411,2]

"śaktireva hi sambandho bhedaścāsyā na dṛśyate | sā hi kāryānumeyatvāt tadbhedamanuvarttate iti || saṃbaṃ0 28"

[411,3]

atrāha | "tatkimi"tyādi |

[411,4]

evammanyate | naikā śaktiḥ śabdārthayoḥ sthitā kintu śabdasthā hi vācakaśaktiranyārthe sthātuṃ vācyaśaktiranyaiva | yadā tu śabdaśaktiḥ sambandhastadā ya eva sambandhassa eva sambandhī prāpta iti pṛcchati | "tatkimvai śabdaḥ sambandhostu" |

[411,5]

nanvanyā hi yogyatā'nyaśca śabdastatkathaṃ śabdassambandha ityata āha |

[411,6]

yasmāt "samarthaṃ hi rūpaṃ śabda"syārthapratipādanaṃ prati "yogyatā | kāryakāraṇayogyatāvat" | kāryakaraṇāya yogyatā kāryakaraṇayogyatā | yathā kāraṇasyātmabhatā |
tadvat | "sā ce"diti yogyatā tataḥ śabdāda"rthāntaraṃ" tadā "kiṃ śabdasya" bhavatīti śabdayogyatayo"ssambandho vācyaḥ" | anyathā śabdasyeyaṃ yogyateti na sidhyet | yārthāntarabhūtā"yogyatā" tasyāṃ śabdasyo"pakāra iti cet" | śabdena yogyatāyā upakāraḥ kriyata iti yāvat | tena śabdajanyatvācchabdasya yogyatetyucyata iti bhāvaḥ | "na" śabdenopakāro yogyatāyāḥ | kutaḥ | "nityāyā" yogyatāyā "niratiśayatvāt" | atha yogyatāyā api śabdena vyatirikta evopakāraḥ kriyate | tadā tasya śabdakṛtasyopakārasya yogyatayā kaḥ sambandha iti vācyaṃ | athaṃ tatrāpyupakāre yogyatayānya upakāraḥ kriyate tadā "tatrāpyu"pakāre yathoktavidhinā'parāparasyopakārasya kalpanāyā"matiprasaṅgāt" |
tatonavasthāyā"mupakārāsiddheḥ" saiva yogyatayā saha śabdasya sambandhāsiddhiḥ | kiñca vyatiriktāṃ yogyatāmupakurvāṇaḥ śabdaḥ svarūpeṇaivopakaroti na pararūpeṇa | śabdasyānupakārakatvaprasaṃgāt | tadā "yogyatāyāṃ ca svataḥ" svarūpeṇa śabdasya "yogyatve'rtha eva"
śabdasvabhāvaḥ pratītijananayogyaḥ "kinneṣyate" | kiṃ pāramparyeṇeti yāvat | tasmānna yogyatā sambandho na ca sārthapratītihetuḥ | samavāyādevārthapratīteḥ |

[412,1]

bauddhasyāpi "tarhi samayaḥ kathaṃ śabdārthayossambandhaḥ" | kathaṃ ca na syāt"puruṣeṣu vṛtteḥ" | asyārthasyāyaṃ vācaka ityarthakathanaṃ sa ma yaḥ | sa ca puruṣeṣu varttate na śabdārthayoḥ | na cānyadharmonyasya dharmo'śvadharma iva goḥ |

[412,2]

<1>ā cā rya stu na kevalaṃ samayo na sambandhonyopi bhāvikaḥ sambandho nāstītyāha | "netyā"di | tathā hi bhāvānāṃ rūpaśleṣo vā sambandhaḥ syāt |
pāratantryaṃ vā parasparāpekṣaṇaṃ vā | ta"trāmiśrāṇā"mparasparabhinnānāṃ na kaścid rūpaśleṣalakṣaṇassambandhaḥ | teṣāmabhedaprasaṅgāt | ekatvāpatteḥ | tathā "siddhānāṃ"
niṣpannānāṃ rūpāṇāṃ na "kaścit" pāratantryalakṣaṇaḥ "sambandhaḥ" | siddhe pāratantryā yogāt | parasparāpekṣālakṣaṇopi sambandho nāstītyāha | "anapekṣaṇā"cceti |
siddhasya sarvanirapekṣatvāt |

[412,3]

<2>ka yadi tarhi śabdārthayornāsti sambandhaḥ kathantarhi śabdārthapratītiḥ |
kathaṃ ca śābdaṃ jñānamanumāne'ntarbhāvyate | samayo vā tadā kiṃprayojana iti |

[412,4]

āha | "arthaviśeṣe"tyādi | "arthaviśeṣo" yaḥ pratipādanābhiprāyeṇa viṣayīkṛtaḥ | "tasya samīhā" pratipādanecchā | tayā"preritā" janitā vāk sūcayati prakāśayati"svanidānapratibhāsanamarthaṃ" | vācaḥ svanidānaṃ pratipādanābhiprāyaḥ | tatprakāśinaṃ kasya"sūcaya"ti | "ata idamiti" viduṣaḥ | "ataḥ" pratipādanābhiprāyāt sakāśā"dida"mvacanamāgatamiti yo "vidvān tasya" | iti evaṃ "buddhirūpa"syābhiprāyalakṣaṇasya "vāgvijñapteśca janyajanaka"lakṣaṇassa"mbandhaḥ | tataḥ śabdāt pratipattiravinābhāvāditi" | tato janyajanakabhāvād vākyādarthapratipattiḥ |

[412,5]

tena yaduktaṃ | padādarthamatiryadyapyanumānaṃ vākyāttvarthapratītiḥ pramāṇāntaraṃsambandhāgrahāt | na cātrāvinābhāva upayogīti |

[413,1]

tadapāstaṃ | avinābhāvamantareṇa vācyavācakabhāvasyābhāvāt |

[413,2]

yadapyuktaṃ | kathaṃ śabdādarthapratipattiḥ | kathaṃ ca śābdaṃ jñānamanumānentarbhavatīti | tatparihṛtaṃ |

[413,3]

kha idānīṃ samayaprayojanamāha | "tadākhyāna"mityādi | "tadākhyāna"mavinābhāvākhyānaṃ "samayaḥ" | ākhyāyateneneti kṛtvā | "tata" iti saṃmayāt "pratyāyaka"syārthapratipādanāṅgasyāvinābhāvalakṣaṇasya "siddheḥ" pratīteḥ | upacāreṇa samayasya "sambandhākhyānāt" sambandhavyapadeśaḥ | na tu punaḥ sa eva samayo mukhyaḥ sambandhaḥ |

[413,4]

tena yaducyate | "samayaḥ pratimarttyamvā pratyuccāraṇameva vā | kriyate jagadādau vā sakṛdekena kenaciditi | " nirastaṃ |

[413,5]

ga nanu yadyavinābhāvena śabdārthapratītistadā śabdasyārthapratipādanaṃ vācakatvena na syāt | dhūmasyevāgnipratipādanaṃ | yadi ca śabdārthayossamayena vinā bhāvākhyānāt samayassambandha ucyate | agnidhūmayorapi samayaḥ syāditi |

[413,6]

naiṣa doṣo yasmāt | imamarthamakṛtasamayenāpi śabdena pratipādayāmītyevamarthasya vācyatvaṃ śabdasya ca vācakatvamāropyārthapratipādanābhiprāye sati yadā śabdaṃ prayuṅkte tadā śabdasya vācakarūpasyaivotpattiḥ |

[413,7]

gha nanvarthapratipādanābhiprāyeṇa varṇṇā eva janyante na ca vācakā varṇṇā iṣyante tatkathamucyate'bhiprāyād vācakasya śabdasyotpattiriti |

[413,8]

sattyaṃ | kevalamvaktṛśrotrorvarṇṇeṣveva vācakābhimānād vācakasyaivotpattirucyate | tasmādasyaiva vācyavācakabhāvalakṣaṇasyāvinābhāvasya śabdārthasambandhasya mūḍhaṃ prati ākhyānaṃ samayassambandha ucyate | na tu sarvameva kāryakāraṇabhāvākhyānaṃ samayaḥ | tena na dhūmādau sambandhaḥ samaya ucyate | yadyapi saṃketavyavahārakālayoḥ śabdārthasambandhasya bhedastathāpi sādṛśyādekatvādhyavasāyena lokasya pravṛttiḥ |
ata eva ca yameva śabdārthasambandhaṃ pūrvapratipannaṃ vaktā kathayati tameva śrotā pratipadyate | tena yaducyate ||

[413,9]

"pratyekaṃ sa ca sambandho bhidyetaiko'thavā bhavet | ekatve kṛtako na syād bhinnaśced bhedadhīrbhavet | saṃbaṃdha0 14vaktṛśrotṛdhiyo bhedād vyavahāraśca na duṣyati | vakturanyo hi sambandho buddhau śrotustathāparaḥ | śrotuḥ kartuñca sambandhamvaktā kaṃ pratipadyate | pūrvadṛṣṭo hi yastena taṃ śroturna karotyasau | yaṃ karoti navaṃ sopi na dṛṣṭaḥ pratipādaka iti | "

[414,1]

tadapāstaṃ | sarvatra vācyavācakasambandhānāmbhinnānāmapyekatvādhyavasāyena lokasya pravṛtteḥ | na cāpyanāditā teṣāṃ pratyabhijñāyā apramāṇatvāditi | 229

[414,2]

ṅa "astu vā"'vinābhāvasambandhā"danya eva nityaḥ" śabdārthayos"sambandhaḥ | tena"
sambandhena "girāṃ" śabdānā"mekārthaniyame" sati punaḥ samayavaśā"nna syādarthāntare" yatrāsau śabdo na niyamitastatra "gatiḥ" pratipattiḥ | kiṃ kāraṇaṃ | "na hi tenai"kārthaniyatena"sambandhenāsambaddherthe pratītiryuktā" | kasmāt | "tasya" sambandhasya "vaiphalyaprasaṅgāt" |
na bhavatyeva tatra pratītiriti |

[414,3]

āha | "dṛṣṭaśce"tyādi | puruṣe"cchāvaśāt kṛtaḥ samayo"syeti "dīpakaḥ" prakāśakaḥ |

[414,4]

"aneke"tyādi | "anekārthe"na śabdasyā"bhisambandhe"bhyupagamyamāne yadyekārthaniyamena samayakārobhivyaktiṃ karoti | tadābhimata evārthe karoti na tvanyasminneva viruddhe iti nāsti niyamastato "viruddhavyaktisambhavaḥ" | abhīṣṭād viruddhasyāpyarthasyābhivyaktiḥ sambhāvyate |

[414,5]

"athe"tyādinā vyācaṣṭe | ekārthapratiniyame samayavaśādanekārthapratipādanaṃ dṛṣṭaṃ virudhyate | tasmāttasya dṛṣṭasya virodho "mā bhūdi"ti "sarve" śabdāḥ "sarvasyā"rthasya"vācakāḥ" |

[414,6]

ca "tathe"tyādinā viruddhavyaktipratipādanaṃ | yathā sarve sarvasya vācakā iṣyante"tathe"damapyavaśyameṣṭavyaṃ | "na" ca "sarvā"rthaḥ "sarva"sya kāryasya "sādhaka" iti nyāyaprāptatvāt | nyāyaṃ cāha | "saṃkarā"diti | pratiniyatatvāt "kāryakāraṇatāyāḥ |
tatrai"tasmin nyāye sati "pratiniya"tamviśiṣṭameva vastu sādhanaṃ kāraṇaṃ yasyā"bhimata"syārthasya "sādhyasya" svargādeḥ | "tasmin" viṣayabhūte | śabdasya kimviśiṣṭasya | sarvetyādi | "sarveṣāṃ sādhyānāṃ" kāryāṇāṃ yathāsvaṃ yāni sādhanāni kāraṇāni teṣāṃ vācakatvena "sādhāraṇa"sya tasya "śabdasyeṣṭavyaktimeva" viśiṣṭasādhyasādhyakatvenābhimata evārthebhivyaktiṃ "samayakāraḥ karotīti kuta etat" |

[415,1]

etaduktambhavati | ya evārtho vastusthityā svargasādhanaḥ kintatraiva samayakāreṇāgnihotrādiśabdobhivyaktaḥ kimvānyasminneva svargasādhanaviruddherthe buddhimāndyāditi sandeha eva |

[415,2]

"sa" iti śabdaḥ sarvasmin vācakatvenā"niyato niyamaṃ" kvacidarthe "puruṣāt" puruṣasaṃketāt "pratipadyate" | sa ca puruṣo'viruddhepyarthe saṃketaṃ kuryāt | tathā ca na kevalaṃ viruddhavyaktisambhavo yāpīyama"pauruṣeyatā" vedasyeṣṭā tasyā "vyarthā syāt parikalpanā | api nāme"ti | kathannāma | "asaṃkīrṇṇama"niṣṭenāsaṃsṛṣṭaṃ | iṣṭa"mevārthama"pauruṣeyebhyaḥ śabdebhyo "jānīyāmiti" kṛtvā saṃkarasyeṣṭāniṣṭavyatikarasya hetuḥ"puruṣopākīrṇṇo" vahiṣkṛto vaidikebhyaḥ śabdebhyaḥ | tatraivamavasthite"yādṛśāḥ" śabdāḥ pauruṣeyābhimatāḥ "puruṣaiḥ kvacid" vivakṣiterthe "prayuktāssaṃkīryante'"niṣṭābhidhāyakatvasambhāvanayā | "tādṛśā" evāpauruṣeyābhimatā "api" śabdāḥ"sarvārthasādhāraṇāssantaḥ kvacidarthe taiḥ" puruṣaiḥ samayena yatheṣṭaṃ "viniyamitāḥ" | kiṃ kāraṇaṃ | "teṣāṃ" puṃsā"ntattvāparijñānāt | prakṛtyaiva" svabhāvenaiva "vaidikāḥ" śabdā "niyatā"
abhimaterthe | tato na puruṣasaṃskārakṛto doṣa "iti cet" | evaṃ satyartha"prakāśane"
nopadeśamapekṣeran | apekṣante ca | svatastebhyorthapratīterabhāvāt | yadi ca te svabhāvata eva pratiniyatāḥ syustadā yatra kvacidarthe ekadā samitāḥ punaḥ kathaṃcit tato"nyathāsaṃketenā"rthāntaraṃ "na prakāśayeyuḥ" | prakāśayanti ca | tato na prakṛtyaikārthaniyatā iti | svabhāvataścaikārthaniyame | yoyamvaidikeṣu vākyeṣu vyākhyātṝṇāṃ"vyākhyāvikalpaścā"parāparavyākhyābhedaśca "na syāt" | ekārthapratiniyamāt | bhavati ca | tasmāt pauruṣeyavākyavannaikārthaniyatā vaidikāḥ śabdā iti |

[416,1]

cha atha syāt | niyata evārthe teṣāmupadeśa ityata āha | "upadeśa"syetyādi |
vyākhyābhedena śakyorthanānātvavikalpo yasmin vaidike vākye tattathoktantasmin"śakyavikalpe" vaidike vākye | vyākhyātṝṇāṃ ya "upadeśastasyeṣṭasamvādo" nāstyayamapi kadācit syād asyārthoyamanyo veti niyamābhāvāt | "iti" heto"vyarthaivāpauruṣeyatā" | tāmapi kalpayitvā vyabhicārāśaṃkāyā anivṛtteḥ |

[416,2]

ja yaśca śabdārthayoḥ sambandhamicchati tena "vācyaśca hetuḥ sambandhasya vyavasthiteḥ" | sambandhavyavasthāyāḥ | keṣām | "bhinnānāṃ" parasparabhinnānāṃ śabdārthānāṃ | <1> na tāvacchabdārthayostādātmyalakṣaṇaḥ sambandhaḥ | yasmādarthā hi"bāhyā" ghaṭapaṭādayaḥ "śabdasya na rūpaṃ" na svabhāvaḥ | śabdarūpatve hi ghaṭādīnāmabhāvaḥ syāt | "nāpi śavdorthānāṃ" rūpamartharūpatve hi śabdarūpatāhāniprasaṅgāt | "yenābhinnātmatayāntarīyakatā syāt | avinābhāvitā" syāt | "vyavasthābhede"pīti vyāvṛttibhedasamāśrayeṇa sādhyasādhanabhedepi | kimiva | "kṛtakatvā'nityatvavat" | yathā kṛtakatvānityatvayorvyāvṛttibhedepyekātmatayā nāntarīyakatā | tadvat |

[416,3]

<2>tadutpattilakṣaṇopi sambandho nāstītyāha | "nāpī"tyādi | etadāha | tadutpattilakṣaṇo hi "śabdānāṃ" sambandho bhavan vivakṣāpratiṣṭhitena cārthena syād bāhyena vā |

[416,4]

<ka>na tāvadādyaḥ pakṣaḥ | yasmānnāpyete vaidikā dhvanayo "vivakṣājanmāna" iṣyante | vivakṣāto janma yeṣāmiti vigrahaḥ | nityatvāṃbhyupagamāt | "ajanmāno vā" anutpannā vā santo nāpi "vivakṣāvyaṅgyāḥ" | nityatvahāniprasaṃgāt |
vyaṅgyānāmutpādyatvādityuktaṃ prāk |

[416,5]

<kha>nāpi dvitīyaḥ pakṣa ityāha | "nārthāyattā" iti | nāpi bāhyārthāyattāḥ |
nityatvādeva |

[416,6]

anye tvekameva granthaṃ kṛtvā vyācakṣate | yasmānna vivakṣājanmāno nāpitadvyaṅgyāḥ | tasmādubhayathāpi nārthāyattā na bāhye vastuni pratibaddhā vaidikāḥ śabdāḥ | yataśca nārthāyattāstataḥ tasmāt | "idānī"miti sambandhābhāve | "tadanvayaṃ tasyārthasyānvayaṃ" sadbhāvaṃ te śabdāḥ kathaṃ sādhayeyuḥ | naiva sādhayeyuḥ | kimbhūtaṃ |
tatpratiniyamasaṃsādhyaṃ | tasmin bāhyerthe tādātmyatadutpattibhyāṃ yaḥ pratiniyamaḥ śabdānāṃ tena saṃsādhyaṃ | bāhyerthe'pratibandhena niyamābhāvāt | 232

[417,1]

3. uktamevārtha ślokena saṃgṛhṇāti | "asaṃskāryataye"tyādi | <1>"sarvayeti" | yadi puruṣairarthābhiprāyeṇa śabdā na kriyante nāpi saṃketyante | tadā pumbhirasaṃskāryatayā hetubhūtayā vaidikānāṃ śabdānānnirarthatā syāt | yasmāt puruṣasaṃskāraprabaddhe śabdānāṃ sattyārthatvamithyārthatve | tena tadabhāvānnirarthataiva syāt | <2> nirarthatāparihārārtha punaḥ puruṣasaṃskāropagame kriyamāṇe mithyārthatāpi syāditi mukhyaṃ ga ja snā na midambhavet | gajo hi paṅkāpanayanāya snātvā punaḥ paṅkenātmānamavakiratīti | nityo'nityo vā syāditi vastuno gatyantarābhāvāt | <3>"puruṣecchāvṛttiḥ" puruṣecchāvaśādutpannaḥ syādākuñcanādivat | avṛttirvā |
nāsya puruṣecchayā vṛttiḥ | aṅkurādivat | tatrānityā puruṣādhīnatvapakṣe deśādiparāvṛttyā | deśādīnāmanyathātvena ādiśabdāt kālāvasthāgrahaṇaṃ | "puruṣāṇāṃ yathābhiprāyamiti" yena puruṣeṇa yathā pratipādayitumiṣṭantathā tena śabdena pratipādananna syāditi sambandhaḥ | kiṃ kāraṇaṃ | puruṣapratipādanecchāyāṃ satyā"mapyanāyattasya" śabdasya "kadācidayogāt" puruṣeṇa niyoktuṅ kadācidapyaśakyatvādityarthaḥ | "parvatādivat" | yathā parvatādayaḥ puruṣānāyattāḥ satyāmapīcchāyāṃ na yatheṣṭaṃ niyoktumpāryante | tadvat | dṛṣṭaśca deśādiparāvṛtyā yathābhiprāyaṃ pratipādanaṃ | tasmāt puruṣeṣvanāyattaḥ sambandha iti |

[418,1]

anityasya sambandhasyāpuruṣādhīnatve yoyamanantarokto doṣo'"yameva" sambandhasyā"nityatvepi doṣaḥ" | kiṃ kāraṇaṃ | "tasya" sambandhasya "sthirasvabhā"vasya deśādiparāvṛttyā parāvṛttyāyogā"danyathā" tvasyā"yogāt" | ākāśavat |

[418,2]

4. ka atha sarveṣvevārtheṣu sambaddhaḥ śabdaḥ | tatrāpyāha | "samami"tyādi | "samameka"kālaṃ "sarvasmi"nnarthe sambandhasyā"vasthānepi" kalpyamāna "iṣṭo" yorthastasmin"pratiniyāmābhāvāt | tataḥ" sarvārthasādhāraṇādartha"viśeṣa"syābhimatasya "pratītirna" kṛtvā anekārthasambaddhopi śabdaḥ puruṣasaṃskārād iṣṭārthaniyamaṃ pratipadyata ityaṅgīkarttavyantatra ca "pūrvavat prasaṃgaḥ" | "anekārthābhisambandhe viruddhavyaktisambhave"1 | 231 ityādinā ya uktaḥ | evantāvannityatve sambandhasyānityatvepyapuruṣādhīnatve doṣa uktaḥ | "puruṣecchāvṛttau ca" sambandhasya "pauruṣeyatvamiti" kṛtvā"vipralambhanaśaṅkā" | visamvādahetoḥ puruṣasyābhyupagamāt |

[418,3]

kha "api ce"tyādi tatraiva dūṣaṇāntaramāha | dvividho hi śabdānāṃ viṣayaḥ sākṣājjātistallakṣitā ca vyaktiriti | <1> tatra yadi vyaktyā saha sambandhastatrāha | "sambandhināṃ" vācyānāmarthānāma"nityatvāt" | teṣu vinaśyatsu sambandhasyāpi tadāśritasya vināśa iti "na sambandhesti nityatā | parāśraya" iti parassambandhī āśrayosyeti kṛtvā | "sambandhini" sambandhasyāpratibandhe sati "tayoḥ" sambandhino"ssambandhitāyā ayogāt" | na hyapratibaddhena kenacit kaścit tadvān bhavati gaurivāśvena | sa "cāśrayaḥ" śabdārthasambandhasyānityorthānāmanityatvāt | "apāye"
vinā"śesyā"śrayasya "sambandhasyāpyā"śritasyā"pāyaḥ" | pradīpāpāye prabhāyā iva tadāśritāyāḥ | "anyathā" yadyāśrayāpāyepyāśrito "nāpaitī"tīṣyate tadāśrayābhimate sambandho nāśritaḥ syāt | tat āśrayavināśevināśānna nityaḥ sambandhaḥ | "tadāśrayārthaśca vaktavyaḥ" | tasya sambandhasya sambandhinau kenārthenāśrayādityāśrayārtho vācyaḥ | upakārārtho hyāśrayārthaḥ | sa ceha nāsti | kiṃ kāraṇaṃ | nityasya sambandhasyā"nupakāryatvā"danādheyātiśayatvā"danupakurvāṇaścā"śrayābhimato "nāśrayaḥ syāt | "

[419,1]

<2>syādetad | "yadi" vyaktirvācyā tadā syādanantarokto doṣaḥ | yāvatā nityāyā "jātervācyatvādadoṣaḥ" sambandhināmapāyena sambandhasyānityatādoṣo nāstī"ti cet" |

[419,2]

"ne"tyādinā prativacanaṃ | "tadvacane" jātivacane "prayojanābhāvāditi nirloṭhitametada"nyāpo ha ci ntā yām 3 | 55

[419,3]

api pravarttata pumān vijñāyārthakriyākṣamān | ityatrāntare | "sarvatra cā"bhidhāne "jāterasambhavāt" kāraṇāt | jāticodanāyā "ayogaḥ" | yathā "yādṛcchikeṣu vyaktivāciṣu" bāhyaṃ nimittamantareṇa śabdaprayogecchā yadṛcchā | tasyāṃ bhavā yādṛcchikāḥ | teṣu devadattādiśabdeṣu vyaktivāciṣu | 234

[419,4]

5. catuṣṭayī śabdānāṃ pravṛttiriti keṣāṃciddarśanaṃ | jātiśabdā guṇaśabdāḥ kriyāśabdā yadṛcchāśabdā iti | teṣāṃ matenaitaduktaṃ | atha devadattādiśabdopyavasthābhedena jātivācaka iṣyate | tadā "sarvadā jātico"danebhyupagamyamāne "viśeṣāntaravyudāsena" vyaktyantaraparityāgena kvacidabhimate vyaktyantaraṃ "pravṛtyayogācca"
na jātyabhidhānaṃ | dṛṣṭā ca gosvāminā gāmānayetyukte'nyasvāmikagovyudāsena viniyatā eva gorānayanārthampravṛttiḥ sā caivaṃ syāt | yadi prakaraṇādinā gośabdo viśeṣavṛttiḥ syāt | na ca gorthasyānayanamastīti vākyārthapratītirapi na syāt |
tasmānna sarvatra jātiścodyate | yata evaṃ vāstavaḥ sambandho na saṃgacchate prakṛtibhinnānāṃ | "tasmādanvayavyatirekiṇa" iti bhāvābhāvavato bhāvasya kāryobhimatasya |
kāraṇābhimatabhāvābhāvadvāreṇa yau "bhāvābhāvau" sa eva "sambandhaḥ" janyajanakabhāvaevā bhinnānāṃ sambandha iti yāvat |

[420,1]

yata eva"mataḥ" kāraṇā"darthaiḥ" kāraṇabhūtaissaha kāryātmanāṃ "śabdānāṃ" sambandhaḥ "puruṣaiḥ"
kartṛbhi"rddhiyā" buddhyā "saṃskāryo" vyavasthāpyaḥ | arthe sati śabdasya prayogādasati cāprayogāt | atha "bhāvābhāvadvāreṇa" śabdasya yau "bhāvābhāvau" tāvā"śritya" buddhyā śabdārthayoḥ sambandho vyavasthāpyate iti vākyārthaḥ |

[420,2]

6. etadeva vyācaṣṭe | "tāveve"tyādi | arthadvāreṇa śabdasya yau "bhāvābhāvau"
tāvā"śritya" svabhāvenā"saṃsṛṣṭāvapi" śabdārthāvasambandhinau "saṃsṛṣṭau" sambaddhau "puruṣasya pratibhātaḥ" | vikalpabuddhau pratibhāsete | kutaḥ | "vyavahārabhāvanātaḥ" | anādikālīnavyavahārābhyāsataḥ | "iti" hetoḥ "pauruṣeyo bhāvānāṃ" śabdārthānāṃ saṃśleṣaḥ sambandhaḥ | vyavahāravāsanābalenāvasthāpyamānatvāta |

[420,3]

7. vastubhūtasambandhābhyupagame'yamaparo doṣa ityāha | "kiṃce"tyādi | vācyatvenābhimatasyā"śrayasya vināśāda"vinaṣṭe sambandhe | sa tasya vācakatvenābhimataḥ śābdo sambandhaḥ | nāsya sambandhostīti kṛtvā tadabhāvastasmādasambandhāt punara"pūrveṇa" vācyena "na yojyeta" | tataśco"tpannotpannāśca bhāvā avācyāḥ" syurasa"mbandhino yataḥ" | asambandhina eva kutaḥ | "sthitasambandhābhāvāt" | ye ya utpadyante teṣu teṣu na tāvadutpādāt pūrvaṃ sambandhaḥ sthito dviṣṭhasya tasya sambandhinamantareṇa sthānāyogāt | "tatrā"pītyādi | tatrāpyutpannotpanneṣvartheṣu "tairevārthaissaha" sambandhasyo"tpāde" | yosau paścādarthena sambandha utpadyate | tatsambandhisvabhāvatā pūrvannāsti sambandhābhāvāt paścāttu bhavatīti svabhāvaviparyayaḥ śabdānāṃ syāt | sa ca nityatvānna yujyate |

[421,1]

"athe"tyādi vyākhyānaṃ | pūrva"sambandhivināśe" vinaṣṭaḥ sambandho yasya śabdasya tasyā"rthāntare" paścādutpanne vaiguṇyaṃ sambandhavaikalyaṃ tasmāccā"rthānā"mpaścādutpannānāma"vācyatā mā bhūditi kṛtvotpannotpannorthaḥ sambandhavān" agṛhītasambandha eva "yadyutpadyeta" | tathāpi "sambandha utpannopi na śabde syāt" | śabdastena sambandhena tadvānna syāt | kiṅkāraṇaṃ | tasya śabdasya "tena" paścādutpannena "sambandhenāsambandhisvabhāvasya tadbhāvāyogāt" | tena sambandhena sambandhisvabhāvāyogāt |
kadā | "svabhāvaviparyayamantareṇa" | pūrvāsambandhisvabhāvatyāgamantareṇa doṣāntaramapyāha | arthena "sahotpannasya" ca sambandhasya śabdā"danyataḥ siddhasyānupakāriṇi śabde" tasyā"samāśrayatvācca" | tadbhāvāyoga eva | 234

[421,2]

atha "tasyāpi" śabdasya "tadutpattisahakāritve" sambandhotpattiṃ prati sahakāritve kalpyamāne | "samarthasya" śabdasya "nityotpādanaprasaṃgaḥ" | sarvakālaṃ sambandhajananaprasaṃgaḥ | kiṃ kāraṇaṃ | "sahakāryanapekṣatvāt" | anapekṣatvaṃ puna"rnityasya" śabdasya sahakāribhi"ranupakārāt" | athāsamarthaḥ sahakāryapekṣayā janayet | tadā prāksambandhajananaṃ pratya"sāmarthyepi paścāda"pyarthe sannidhikālepya"śaktiḥ" | kiṃ kāraṇaṃ |
pūrvāsamartha"svabhāvātyāgāt" | vastubhūte "sambandhe" yo "doṣoyamvikalpite" buddhisandarśite sambandhe "nā"sti |

[421,3]

"na hī"tyādi vyākhyānaṃ | tada"pekṣā" teṣāmbhāvānāṃ parasparāpekṣā kutaścinnimittād buddhiparikalpitāt | "tallakṣaṇassambandhaḥ puruṣabhāvanāpratibhāsī" |
puruṣasya bhāvanābhyāsavatī vikalpabuddhistatra pratibhāsituṃ śīlamasyeti kṛtvā | sa caivaṃ pauruṣeyassambandho na bhāvaśleṣāpekṣī | bhāvaśleṣo miśratā tadapekṣī na bhavatisarveṣāmbhāvānāṃ prakṛtibhedena svasvarūpāvasthānāt | kevalaṃ "soyaṃ" puruṣo "nityānāmapi svabhāvamā"tmīya"maparāvartta"yanna sambandhisvabhāvaṃ sthiramapanīyānyaṃ sambandhisvabhāvamanādadhat | "kuta"ści"diti" tadbhāve kasyacid bhāvadarśanāt | antastathābhūtavyavahāravāsanāparipākādvā | "svayamutprekṣye"damiha sambandhamiti "ghaṭayediti" | puruṣavyavahārābhyāsāttepi nityābhimatāstathā syuḥ | puruṣopakalpitasambandhavantaḥ syuḥ | "na ca tāvatā te" pūrvavyavasthitādasambandhisvabhāvāc"cyavanadharmāṇaḥ" |

[422,1]

etaduktambhavati | buddhiparikalpitaḥ sambandhastvatparikalpitaḥ sambandhastvatparikalpiteṣvapi nityeṣu na virudhyate | tasmāt sa evāśrayituṃ yukto na vāstava iti | "yaduktaṃ prāgāśrayasyāpāyena" kāraṇenā"śritasya sambandhasya vināśādanityaḥ" sambandha"iti | tatrai"tasmin dūṣaṇe "nityatvāt" sambandhasyā"śrayāpāyepyanāśo yadi" jātivadityucyate | yathā jāte"rnityatvādāśrayanā"śepyanāśastadvat sambandhasyeti | 235

[422,2]

atrāpyāha | "nitye"ṣvāśrayābhimateṣu jātyādiṣvapi kāyaṣu kimā"śra"yasya"sāmarthya"nnaiva | "yeneṣṭaḥ so"kiñcitkara "āśrayaḥ | śrūyata" ityādi vivaraṇaṃ | śrūyata ityanena prasiddhimātrametannirvastukamityetadāha | vyaktyāśritā | kevala"nnityeṣu"
jātyādiṣvā"śrayasāmarthyamā"śrayakṛtamupakāranna "paśyāmo yenā"sāvāśrayābhimata "āśrayaḥ syāt" | kiṃ kāraṇaṃ | "kṛtasya" siddhasvabhāvasya "kāraṇābhāvāt | akārakasya cā"śraya"syānapekṣatvāt" | 236

[422,3]

āśrayāt sakāśā"jjāteḥ sambandhasya ca vyakti"rabhivyaktirūpasya tu yogyatā bhavati | saiva cāśrayakṛta "upakāra"stena kāraṇena padārtha "āśraya" iti cet |

[422,4]

uttaramāha | "jñāne"tyādi | "sahakāriṇāṃ jñānotpādanahetūnāṃ" pradīpādīnāṃ"sambandhād" yogyadeśāvasthānāt sakāśāt "tadutpādanayogyatvena" svānurūpajñānotpādanasāmarthyena "ghaṭādiṣvapi" vyaṃgyeṣu "yotpattiḥ" saiva "yuktijñai"rnyāyavidbhi"rvyaktiriṣyate" | jātyādīnāntu vyaṅgyānānnityatvā"davikāriṇāṃ" vyañjakātsakāśā"daviśeṣe" |
jñānotpādanayogyatānutpattau | "svairvyañja"kaisteṣāṃ jātyādīnāṃ "korthaḥ ka" upakāraḥ kṛtaḥ | naiva kaścit | yataste jātyādayastairvyañjakai"rvyaktā matāḥ" | 237

[423,1]

"sahakāriṇa" ityādinā vyācaṣṭe | sahakāriṇaḥ pradīpādeḥ "sakāśāt" kimbhūtā"dupādānāpekṣāt" pūrvakojñānajananāsamarthoghaṭādilakṣaṇa upādānakāraṇaṃ samarthasya ghaṭādilakṣaṇasya ghaṭāpekṣatvāt | svaviṣaya"jñānajananaṃ" prati yogyasya "kṣaṇāntarasyotpattireva ghaṭādīnāmabhivyaktiḥ | anyathā" yadi pradīpādessakāśāt jñānotpādanayogyatāṃ na labhante ghaṭādayastadā"napekṣya tadupakāraṃ" pradīpopakāraṃ ghaṭādīnāṃ "jñānajananaprasaṅgāt" |

[423,2]

atha pradīpādiḥ prāgasamarthasya vyaṃgyasya sāmarthyaṃ karotītīṣyate | tadā "sāmarthyakāriṇaśca" pradīpāderghaṭādīnprati "janakatvāt" | kiṃ kāraṇaṃ | "tasya" sāmarthyasya"tadātmakatvāda"vyaṃgyātmakatvāt | tasya janane ghaṭādireva janitaḥ syāt |

[423,3]

atha mābhūdeṣa doṣa iti pradīpādikṛtasya sāmarthyasya vyaṃgyādarthāntaratvamiṣyate | tadā"rthāntaratve ca" sāmarthyasyābhyupagamyamāne | bhāvasya ghaṭādeḥ pradīpādibhi"ranupakāraprasaṅgāt" | na hyanyasmin kṛtenya upakṛto bhavatyatiprasaṃgāt |
yacca pradīpādikṛtaṃ "sāmarthya"marthāntarantasmā"cca" ghaṭādi"jñānotpatte"ssāmarthyameva sarvakālaṃ gṛhyeteti svaviṣayajñānājananānāṃ "ghaṭādīnāṃ nityamagrahaṇa"prasaṅgāt | iṣyate ca ghaṭādīnāṃ grahaṇāt | tadāpyanālokāpekṣagrahaṇaprasaṃgāt | "ālokamanapekṣya"
ghaṭādīnāṅ"grahaṇamprasajyete"tyarthaḥ | ālokānapekṣaiva kathamiti cedāha | "anape"kṣetyādi | yeyaṃ ghaṭādīnāmālokānapekṣā prasaktā sā ā"tmānupakārāt" pradīpādibhirghaṭādyātmanonupakārād vyatiriktasya hi sāmarthyasya karaṇena ghaṭādīnāṃ kaścidupakāraḥ | "taditi" tasmād "ime" vyaṃgyāḥ "svaviṣayajñānajanane | para"mpradīpādi"kamapekṣamāṇāḥ | tata" iti parasmāt "svabhāvātiśayaṃ" jñānajananayogyaṃ svarūpaṃ "svīkurvanti | tena" kāraṇenāsya pradīpādeste vyaṃgyābhimatā "janyā eva" | yadi janyāḥ kasmād vyaṅgyā ityevamvyapadiśyanta ityāha | "jñeyarūpe"tyādi | vyañjakāt pradīpādessakāśājjñeyarūpasya grāhyarūpasyā"sādanā"llābhāttu kāraṇādavaśyaṃ tadviṣayaṃ jñānambhavati | ato "jñānavaśena | kāryātiśayavācinā" | agṛhītajñānaṃ kāryaṃ kāryātiśayastadvācinā vyaṃgyādi"śabdena" | anāgṛhītajñānebhyaḥ kāryemyo "viśeṣakhyātyartha" |
yadāvaśyakenopāttajñānantadeva janyamapi sad "vyaṅgyamityucyate" | yattu naivaṃbhūtantatkāryamevetyucyata ityevaṃ prasiddhyarthaṃ vyaṅgyāḥ khyāpyanta ityarthaḥ | "naivaṃ jātisambandhādaya" iti | jātiśca sambandhaśca tāvādī yeṣāṃ | ādiśabdādanyasyāpi nityābhimatasyāśritasya parigrahaḥ | "kathaṃcidā"śrayābhimatenā"nupakāryatvāt | tenānu" iti sambandhaḥ |

[424,1]

na ca sambandhastripramāṇaka iti darśayitumāha | "sambandhasya ca vastutve" sambandhibhyāṃ sambandhasya "bhedāt" tṛtīyaḥ sambandhākhyo bhāṃvo jātaḥ | sa ca yadyupalabdhilakṣaṇaprāptastadā padārthatrayālambanatvena "syād buddhicitratā | sa cāyaṃ" śabdārthayo"ssambandho vastu bhavanniyamena śabdārthābhyāṃ bhedābhedau nātivarttate" krāmati | bhedābhedavyatiriktaḥ prakāro bhaviṣyatīti cedāha | "rūpaṃ hī"ti yato rūpaṃ svabhāvo vastu "tasya svabhāvasyātattvame"vātadbhāva "evānyattvamityuktaṃ" prāk | "rūpasyātadbhūtasyānyattvāvyatikramādi" tyatrāntare |

[425,1]

"sa cāyaṃ" sambandha aindriyaḥ san "svabuddhau" sambandhālambanāyāṃ buddhau | "tadanyaviveke"neti | tasmātsambandhā"danyassambandhī" tato "viveke"nārthāntareṇa "rūpeṇāpratibhāsamānaḥ kathantathā syāt" tadanyaviveki rūpaṃ kathaṃ syāt | kiṃ kāraṇaṃ | dṛśyasya pratyakṣādarthādaviveko'pṛthagbhāvaḥ | yaccādarśanantayordṛśyā"vivekādarśanayo"ryathākramaṃ "vivekasattā viparyayāśrayatvāt" | vivekaviparyayo vivekābhāvastasya dṛśyāviveka āśrayaḥ |
sattāviparyayosattvantasya dṛśyādarśanamāśrayaḥ | tenāyamarthaḥ | yadyato bhedena nopalabhyate tattato nānyat | yadyat dṛśyaṃ sannopalabhyate tannāstīti yāvat |

[425,2]

"anyatheti" | yadyatorthāntaramabhyupagataṃ dṛśyaṃ ca tasya tasmādaviveke satyadarśane ca yadi vivekaḥ sattā ca kalpyate | tadā "tatsthite"ravivekābhāvayorvyavasthite"rabhāvaprasaṅgaḥ" | tathā hi dṛśyāvivekādarśane asyā vyavasthāyā nimitte | "te ceti" vivekābhāvayorna sādhanamiṣṭe tadā tadvyavasthocchidyate | "atīndriyatvāt" sambandhasya vivekena buddhāva"vapratibhāsanepi na" yathokta"doṣa indriyādivaditi cet" | yathendriyañcakṣurādi rūpādibhyo vivekena buddhau na pratibhāsate'tha ca vyatiriktamasti |
tadvat sambandho bhaviṣyatītyarthaḥ

[425,3]

"ne"tyā cā ryaḥ | nātīndriyassambandhaḥ | "tato"tīndriyāt sambandhādarthasyā"pratipattiprasaṅgāt" | kiṃ kāraṇaṃ | "aprasiddhasya" svena rūpeṇāniścitasyā"jñāpakatvāt" |
na hi yena saha yasya sambandho na gṛhyate taddvāreṇa tasya pratītiryuktā |

[425,4]

athājñāta eva sambandhorthaṃ jñāpayatīndriyavadityāha | sannidhimātreṇetyādi |
sambandhasya "sannidhimātreṇa" sattāmātreṇārtha"jñāpane"bhyupagamyamāne śabdārthasambandhampratya"vyutpannānāma"pyasyārthasyāyamvācaka iti pratipattiḥ "syāt" |

[425,5]

syānmatam | astyeva sambandhasya vivekenopalabdhiḥ | sā tu na pratyakṣātkintarhyanumānādityata āha | "nānumānāt pratipatti"ssambandhasya | kuto liṅgā"bhāvāt" | na hi sambandhasādhanaṃ kiñcilliṅgamasti | arthapratītirapi na liṅgaṃ"dṛṣṭāntāsiddheḥ" | na hi kvacid dṛṣṭānte sambandhakāryā'rthapratītiḥ pratipannā | kiṅkāraṇaṃ | "tatrāpi" dṛṣṭāntatvenopanīte sambandhasyā"tīndriyatvena" kāraṇena "sādhanāpekṣaṇāt" | na cāsti sādhanaṃ | tatrāpi dṛṣṭāntāsiddheḥ |

[426,1]

tadetad dṛṣṭāntarahitatva"mindriyādi"ṣvatīndriyeṣu sattāsādhakenumāne kriyamāṇe"tulyamiti cet | na" tulyaṃ | kutaḥ | "teṣā"mindriyādīnā"manyathānumānāt" | napratyakṣāṇāmindriyādīnāmidantayā kiṃcid rūpaṃ prasādhyate | yena tulyo doṣaḥ syāt |
kintu "jñānaṃ" kāryabhūtaṃ pratyakṣaṃ "keṣucidā"lokādiṣu "satsu" vyatirekā"nvayavat" | nimīlitalocanādyavasthāsu "vyaṃtirekavat" | unmīlitalocanādyavasthāsamanvayavat |
tadevaṃbhūtaṃ jñānaṃ kāryantanmātrāsambhavaṃ | yeṣu satsvapyabhavad dṛṣṭa"ntanmātrādasambhava"manutpattimātmanaḥ sādhayati | "tadvyatiriktāpekṣāṃ ca" | yathā sannihitakāraṇād vyatiriktakāraṇāpekṣāñca "sādhayati" |

[426,2]

asti kimapi kāraṇāntaramiti | "tato" yathoktānvayāt"kāryadvāreṇendriyasiddhiḥ" | kāraṇāntaravaikalyāsambhavinaścāṃkurādayotra dṛṣṭāntaḥ | "naivaṃ sambandhasya"
cakṣurādivatkāryavyatirekeṇānumānaṃ | viśeṣānumānāt | tathā hi sambandhostīti yadanumānantadviśeṣasyaivānumānaṃ |

[426,3]

taccāyuktaṃ | kiṃ kāraṇaṃ | "tasyaiva" sambandhasyā"siddhau" satyā"ntatkāryasyaiva"
sambandhakāryasyaiva "jñānasyābhāvāt" | śabdārtho liṅgamiti cedāha | "na hī"tyādi |
na hi "tatra" sambandhaviśeṣe "śabdarūṃpamartho vā liṅgaṃ" | kiṃ kāraṇaṃ | "tayoḥ" śabdārthayo"ssarvatra yogyatvāt" | sarvasya śabdasya sarvasminnarthe vācakatveṃna yogyatvāt sarvasya cārthasya sarvasmin śabde vācyatvena yogyatvāt | arthaviśeṣapratīteśca kāraṇaṃ sambandhaviśeṣastasya cā"rthaviśeṣapratītisamāśrayasya" sambandhasyāniyatābhyāṃ śabdārthābhyāma"pratyāyanāt" | pratyāyane vā viśeṣābhāve na sarvasambandhapratītaḥ sarvārthagatiḥ syāt | na caivam | tasmādaniyatābhyāṃ śabdārthābhyāmapratītirasya sambandhasya |

[427,1]

yadi ca śabdārthānāṃ sambandhena saha sambandhaviśeṣaḥ siddhaḥ syāt kvacittadā sambandhaviśeṣapratītiḥ syāt | "na hyasatyāṃ sambandhaviśeṣeṇa" śabdānāṃ sambandhasiddhau sā sambandhaviśeṣapratīti"ryuktā" |

[427,2]

atha punassambandhamantareṇa śabdāt sambandhaviśeṣapratītiriṣyate "tasyāmvā"
sambandhapratītā"vanimittāyā"miṣyamāṇāyā"ntadviśeṣaḥ pratītiniyamavat" sambandhaviśeṣapratītipratiniyamavad artha"pratipādanamapyanimittaṃ śabdānāṃ kinneṣyate" |
tacchabdārthasvabhāvaṃ "liṅgaṃ sadṛśantulyaṃ sarvasambandhe | tataścāviśeṣeṇa" śabdaḥ"sarvaṃ sambandhaṅgamayet tadā'viśeṣeṇaiva sarvasyārthasya pratītiḥ syāt" | sarvasya puruṣasya gṛhītasamayasyāgṛhītasamayasya sarvārthapratītiḥ syāt | "tasmād" yathoktena nyāyena "sambandhasiddhyā'rthapratīteḥ" kāraṇānna "kaścit" puruṣorthapratītau "saṃpradāyaṃ"
paropadeśa"mapekṣeta" |

[427,3]

na kevalasya śabdasya sambandhasiddhau liṅgatvaṃ kintu "saṃpradāyasahitasya liṅgatvamiti cet | tatki"midānī"manayā paramparayā" | sampradāyastataḥ śabdasya liṅgatvantasmāt sambandhapratītistatorthasya pratyāyanamiti kimanayā paramparayā | "sa eva"
śabdaḥ kevalo vastubhūtasambandharahitassa"mpradāyāpekṣorthajñāpanaṃ kinna karoti" yena sambandhoparaḥ kalpyate |

[427,4]

ata evārthapratītyanyathānupapattyāpi śaktisambandhakalpanā nirastā | śaktimantareṇa saṃketabalādevārthapratītisambhavāt | tena "sambandhastripramāṇaka" iti yaducyate tadapāstaṃ |

[428,1]

"sa ca śabdo yadabhiprāyai"ryadarthapratipādanābhiprāyaiḥ puruṣaiḥ "prayujyamāno dṛṣṭaḥ"
samayakāle'"nyathā na dṛṣṭa iti" vivakṣitārthaviparyayeṇa prayujyamāno na dṛṣṭaḥ | etenānvayavyatirekāvuktau | 238

[428,2]

iti yathoktābhyā"ndarśanādarśanābhyā"ntasyārthasya "pratītiñjanayati dhūmādivat" |
sa eva darśanādarśanaśabdābhyāṃ sūcitaḥ śabdārthayora"vinābhāvākhyaḥ sambandhaḥ | na cātrā"pratītijanane yathoktamavinābhāvaṃ muktvā"nyasya" vastubhūtasya sambandhasya "sāmarthyampaśyāmaḥ" | nāpi tasya sambandhasya siddhyupāyaṃ siddhinimittaṃ kiṃcit paśyāmaḥ |

[428,3]

evantāvat sambandhibhyāṃ sambandhabhedābhyupagame doṣamuktvā'bhedābhyupagamepi doṣamāha | "athe"tyādi | "tābhyā"miti sambandhibhyāṃ sambandhasyā"bhede" sati | "tāveva"
sambandhināveva śabdārthau kevalamiti na sambandho nāma kaścit | tattvānyattvarahitastarhi sambandho bhaviṣyatīti cedāha | "nā"ta ityādi | atastettvānyatvavikalpā"danyā" nāsti "vastuno gatiḥ" |

[428,4]

"rūpe"tyādi viraṇaṃ | "rūpabhedaḥ" svabhāvabhedaḥ | ta"nnibandhanatvād" vyavasthāntarasyeti svabhāvāntaravyavasthānasya | yattu na bhinnarūpaṃ kintu tadrūpaṃ sambandhirūpameveṣṭaṃ sambandhākhyamvastu | tattadeva syāt | sambandhisvabhāvameva syānnānyat |
kathantarhyanayoḥ sambandha iti pratītirityāha | "dharmabhedastu" parikalpitaḥ "syāt |
pūrvoktena krameṇā"nyāpohavihitena vyāvṛttibhedasamāśrayeṇa | "sa ca" vyāvṛttibhedaḥ |
kalpanākṛta ekasminnapya"viruddhaḥ | na tu vastubheda" ekatrāviruddhaḥ kintu viruddha "eva" |
ekasya paramārthena nānātvāyogāt "na bhedābhedau muktvā vastunonyā gatiḥ" |

[429,1]

kutasta"sya vastuno" rūpala"kṣaṇatvāt" svabhāvalakṣaṇatvāt | "rūpasya caitad vikalpānativṛtteḥ" | bhedābhedavikalpānativṛtteḥ | "bhinnatvād vasturūpasya" śabdārthasvarūpasya | na rūpaśleṣalakṣaṇassa"mbandho" bhāvikaḥ kintu "kalpanākṛta evetyuktaṃ prāk" | "puruṣasya vyavahārābhyāsādasaṃsṛṣṭāvapi saṃsṛṣṭau tau bhāsete tadvaśātsambandhavyavasthetyā" dinā | "na hi śleṣalakṣaṇassambandhinoḥ" parasparammiśratālakṣaṇaḥ sambandho'"śliṣṭeṣva"saṃsṛṣṭeṣu "padārtheṣu sambhavati" | śabdārthānāṃ rūpaśleṣādarthāntarameva tṛtīyamvastu sambandha ityāha | "na ce"tyādi | 239

[429,2]

yasmānniṣpannaṃ sat tadarthāntaram"parādhīnaṃ" kathaṃ | sambandhādhīnaṃ kathambhavet |
sambandhādhīnaśca sambandha iṣyate dviṣṭhatvāt | nāpi tadarthāntaramparaśleṣarūpatvātsambandho yujyata ityāha | "dravya"mpadārthāntarañca"kathamanyasya" sambandhinaḥ "sambandhaḥ " |

[429,3]

etenārthāntaratve sambandhasya sambandhyāśritatvamparaśleṣarūpatvañca yatpareṇeṣṭantadubhayaṃ nirastaṃ |

[429,4]

yadi nāmārthāntaraṃ kasmāt parādhīnaṃ na bhavatītyāha | "na hī"tyādi | yasmānna hi siddhaṃ "sat paramapekṣate" | niṣpannasya sarvanirāśaṃsatvāt | "anapekṣatvena svatantraścā"nyasya "na sambandhaḥ" | na cārthāntaraṃ sambandho yujyate | yasmād "dravyamiti svabhāva ucyate" padārthāntaramevocyate | "sa kathaṃ parabhāvasya" sambandhinoḥ "śleṣaḥ syāt" | naiva syāt | nāpi śleṣaheturbhavati | kiṃ kāraṇaṃ | yasmā"nna svabhāvāntarasya" tṛtīyasya "sattayānyaḥ" sambandhinoḥ svabhāvaḥ "śliṣṭo nāmābhūdaśliṣṭe"nāsambaddhena sambandhākhyena śliṣṭo bhāvaḥ | "śliṣṭena tu" śliṣṭaḥ "syāditi cet" |

[429,5]

"nai"tadevaṃ | kiṃ kāraṇaṃ | "tasyaiva" sambandhākhyasya "tābhyāṃ" sambandhibhyāṃ "śleṣā"mbandhaḥ sṛṣṭaḥ san tau sambandhinau "śleṣayet | tadaya"mityādi | "yadyarthāntareṇa" tṛtīyena sambandhinau "śliṣyatastadātiprasaṃgaḥ" | sarvo yena kenacit tṛtīyena śliṣṭaḥ syāt | "viśeṣābhāvāt" | na hi sambandhābhimatasyānyasya ca padārthāntareṇa sambaddhatve kaścid viśeṣosti | 240

[430,1]

"kiñca | varṇṇā" ye "santo" vastusantaste tāva"nnirarthakā"stato na te vācakāstena na tatra vācyavācakasambandhasya vṛttiḥ | padādestarhi sārthakatvāt tatra sambandhavṛttirbhaviṣyatītyāha | "padādiparikalpita"mādiśabdād vākyamvācakambhavet | tasmiṃśca parikalpite pade vākye vā'vastunyavastusvabhāve | kathaṃ "sambandhasya" vācyavācakatvalakṣaṇasya "vastuno" vastusvabhāvasya "kathampravṛtti"rnaiva |

[430,2]

"vācako hī"tyādi vivaraṇaṃ | vācako hi "vacanāṃgeno"ktinimittena sambandhākhyena "tadvān" sambandhavān "syāt | santopi" vidyamānā api "varṇṇāḥ" pratyekamarthāpratipādakatvāt | sāhityābhāvāt | nānāprayoktṛprayuktebhyaścārthapratipattyadarśanā"davācakāḥ" |

[430,3]

"tadi"ti tasmā"nna teṣu" varṇṇeṣu "vācyavācakabhāvasambandho varttate | tadvṛttau" teṣu vācakeṣu varṇṇeṣu sambandhasya vṛttau satyāṃ sambandhasya yaṃdvācakatvāṅgatvantasya hāniprasaṅgāt |

[430,4]

"kramaviśeṣeṇā"nupūrvī viśeṣeṇaikaprayoktṛprayuktā "varṇṇā eva vāca"kāstato na yathoktadoṣa "iti cet" | taduktaṃ | "yāvanto yādṛśā ye ca yadarthapratipādane | varṇṇāḥ prajñātasāmarthyāste tathaivāvabodhakāḥ || sphoṭa0 69"
etadeva spaṣṭayati |

[430,5]

"teṣāntu guṇabhūtānāmarthapratyāyanaṃ prati | sāhityamekakarttrādikramaścāpi vivakṣitaḥ || sphoṭa0 70karttraikatvanimitte ca krame sati niyāmakaṃ | prayuñjānasya yatpūrvamvṛddhebhyaḥ kramadarśanaṃ || sphoṭa0 71yugapad dṛṣṭasāmarthyānnaiva śaktāḥ krame yathā | bhāvāstathā krame śaktā yaugapadye na śaknuyuḥ || sphoṭa0 73"

[431,1]

kiñcārthapratyāyanaṃ prati |

[431,2]

"avaśyambhāvinī nityaṃ pratyāsattiśca kasyacit | na tāvatā vyapetatvāditareṣāmanaṅgatā || sphoṭa0 83yathā visarjanīyasya vyavadhāne na śaktatā | tathaiva śaktiranyeṣāmānantarye na vidyate || sphoṭa0 85na ca yatraikaśo'śaktistatra sarveṣāma śaktatā | rathāṅgāni hi dṛśyante śaktāni vahanādiṣviti || sphoṭa0 86"

[431,3]

netyādinā parihāramāha | naitadevaṃ | yasmād varṇṇebhyaḥ kramasyānarthāntaratvaṃ syādarthāntaratvamvā | tatra prathame pakṣe "kramasyānarthāntaratvena" kāraṇe"nābhedakatvāda"viśeṣakatvāt | na hi yadyatonarthāntarantattatsvabhāvasya bhedakambhavati | tataśca"tadrūpasya" varṇṇātmakasya kramasya | rasa ityatra yadrūpantataḥ "kramāntare" sā ityetasmi"nnapi"
varṇṇava"daviśeṣāt tulyā" syādartha"pratipatiḥ" |

[431,4]

vyatiriktastarhi varṇṇebhyaḥ krama ityata āha "arthāntaratvama"pīti | varṇṇebhyorthāntaratvamapi "kramasya paścāt niṣetsyamānatvāt" | yato na yugapadutpannānāmvarṇṇānāṃ kramaḥ sambhavatyapratīteḥ | ayugapadutpannānāmapi nārthāntarabhūtaḥ kramo'yugapadutpādasyaiva kramarūpatvāt | tathā hi laukikāḥ kramaṃ kathayanto'yugapadutpādameva kathayanti | "tasmā"dayugapadutpāda eva kramaḥ | nāpi kramo'yugapadutpannayorekasya dharma ekapratītau kramasyāpratīteḥ | nāpyubhayadharmaḥ | ekakālamubhayasyāsattvādasataśca kathaṃ dharmaḥ |
tasmāt pūrvāparayorbhāvayoḥ svarūpameva krama ucyate iti vakṣyati | pūrvāpararūpe ca krame tathāpi na varṇṇāḥ krameṇārthādhigamanimittambhavaṃti | pratyekamarthāpratipādakatvāt | sāhityābhāvāt | niyatakramavarttināmayaugapadyena sambhūya kāritvānupapatteśca | syādetad | yathā kevalasya bījasyāṃkuraṃ pratyakārakatvepi sahakārisannidhāne viśiṣṭatvāt kārakatvaṃ | tathā varṇṇāḥ pratyekamasamarthā apyānupūrvīviśeṣeṇa viśiṣṭā arthapratītihetava iti |

[432,1]

tadayuktaṃ | antyasya hi varṇṇasya varṇṇāntarasahitasya kevalasya coccāraṇe ko viśeṣo yatkṛtāvarthapratītibhāvābhāvau syātāṃ |

[432,2]

nanvayameva viśeṣo ye sahitāsahita te |

[432,3]

sattyaṃ | kāryakaraṇe hi khalu teṣāṃ sāhityaṃ | na ca te yadā santastadā vyāpriyanterthapratītau | pratyekamasamarthatvāt | nāpyanyavarṇṇakāle'sattvāt |

[432,4]

eṣa tarhi viśeṣo yeyaṃ kvacit pravṛttā pūrvavarṇṇopalabdhiḥ kvacinneti |

[432,5]

naitadapi sāraṃ | na hi pravṛttāpūrvavarṇṇopalabdhirantyamvarṇṇambhettumarhatyasattvāt |
aviśeṣe ca yatra kārye varṇṇānāṃ pratyekamaśaktistatra sahitānāmapyaviśeṣāt |
andhānāmivādityadarśane |

[432,6]

tena na ca yatraikaśo śaktirityādi nirastaṃ | rathāṅgānāṃ hi viśeṣotpattau satyāṃ sāhityāvasthāyāmvahanādau sāmarthyamanyathā pratyekavat sāhityepi sāmarthyanna syāt |
na ca parasparamvarṇṇānāṃ kāryakāraṇabhāvo yena pūrve varṇṇāḥ pāramparyeṇārthapratītau śaktāḥ syuḥ | nāpi pūrvavarṇṇajanitasaṃskārasahitasyāntyasya varṇṇasyārthapratītihetutvāt pūrvavarṇṇānāṃ pāramparyeṇa sāmarthyaṃ | varṇṇānubhavāhitasaṃskārasya varṇṇeṣveva smṛtihetutvānnārthe | na hi gavānubhavāhitasaṃskāro'śve smaraṇamupakalpayati |
na ca pūrvavarṇṇāhitasaṃskārasahitāntyavarṇṇadarśane satyarthapratīterdṛṣṭavāt taddhetutvaṃ |
saṃketābhāverthapratīterabhāvāt | saṃketaśca sāmānyaviṣayo na varṇṇasvalakṣaṇaviṣaya iti kathamvarṇṇāḥ kramaviśeṣeṇa vācakāḥ |

[432,7]

kiñca | kevalasya varṇṇasyārthāpratipādakatve saṃskārasahitasyāpi na tat syāt | viśeṣānutpatteḥ | tatkathaṃ kaścidvarṇṇaḥ sākṣādarthapratipādane samarthaḥ kaścit pāramparyeṇetyucyate | yadapyucyate |

[432,8]

"itthaṃ kramagṛhītānāṃ yugapad yāthavā sthitiḥ | tataḥ sā kāraṇaṃ naḥ syānnityamarthadhiyamprati || "

[432,9]

evaṃ kramapratipannānāmvarṇṇānāṃ nityatvād vyāpitvāccākāśadeśe yā yugapat sthitiravasthānantadeva nimittamarthapratītiṃ pratīti |

[432,10]

tadayuktaṃ | pratīyamāno hi śabdārthaṃ pratipādayati na sannidhānamātreṇa | sarvapadārthapratipādanaprasaṅgāt | na caikakarttṛkāṇāṃ yaugapadyaṃ pratibhāsate | nāpi nityatvaṃ vyāpitvaṃ ca yujyata iti vakṣyatītyasārametat |

[433,1]

yaccāpyucyate | "yadvā pratyakṣataḥ pūrvaṃ kramajñāteṣu yatparaṃ | samastavarṇṇavijñānantadarthajñānakāraṇaṃ || tatra jñāne ca varṇṇānāṃ yaugapadyaṃ pratīyate | nāvaśyaṃ yaugapadyena pratyakṣasthena tad bhavet || "
yatparamityuttaraṃ pūrvāparaparāmarśe"ṇa" samastavarṇṇaviṣayaṃ vijñānantadarthapratītinimittaṃ | tadbhavedityarthapratipādanambhavedanyenāpi yaugapadyajñānenārthapratipādanambhavedityartha iti |

[433,2]

etadapyayuktaṃ | kramo hi prayoktṛprayukto na yaugapadyaṃ | prayoktṛprayuktāvasthebhyaśca varṇṇebhyorthapratītiriti na yaugapadyādarthapratītiḥ syāt | sakramāṇāñca varṇṇānāṃ yaugapadyena grahaṇe bhrāntatvaprasaṃgāt | na ca teṣāṃ yaugapadyamasti nityatvāyogāditi |

[433,3]

"citrarūpāṃ ca tāṃ buddhiṃ sadasadvarṇṇagocarāṃ | kecidāhuryayā varṇṇo gṛhyate'ntyaḥ pade pade || sphoṭa0 11"

[433,4]

pratipadamantyo varṇṇo yayā buddhyā gṛhyate sā sannihitāsannihitavarṇṇaviṣayatvena smaraṇapratyakṣarūpābhyāmubhayarūpeti kecidāhuḥ |

[433,5]

tadapyayuktam | ekasya jñānasya pratyakṣāpratyakṣarūpavirodhāt | na ca pratyakṣamevaikaṃ sadasadvarṇaviṣayaṃ | abhāvaviṣayatvavirodhāt | nāpi smṛtirūpaṃ sannihitaviṣayatvenāniṣṭatvāt | ata eva ca padādigrāhakajñānaṃ kalpitaviṣayaṃ syāditi |

[433,6]

anye tvantyavarṇṇaparijñāne sati pūrvavarṇṇānubhavāhitasaṃskāraprabodhakāritaṃ smaraṇaṃ sarvavarṇeṣvarthapratyāyakamācakṣate | tadāha |

[433,7]

antyavarṇṇe hi vijñāne sarvasaṃskārakāritaṃ smaraṇaṃ yaugapadyena sarveṣvanye pracakṣate || kathaṃ krameṇānubhūtānāṃ yugapatsmaraṇamiti cedāha |

[433,8]

"sarveṣu caivamartheṣu mānasaṃ sarvavādināṃ | iṣṭaṃ samuccayajñānaṃ kramajñānaṣu satsvapi || spho0 113tena śrotramanobhyāṃ ca kramād varṇṇeṣu yadyapi | pūrvaṃ jñānaṃ parastāttu yugapat smaraṇambhavet || tadāruḍhāstato varṇṇā na dūrerthāvabodhanāt | śabdādarthamatistena laukikairabhidhīyata iti || "

[434,1]

etadapyayuktaṃ | ekakarttṛprayuktānāmevārthapratipādakatvenāyugapadvarttināmevārthapratipādakatvāt | na ca smaraṇaviṣayāṇāṃ varṇṇānāṃ yaugapadyamadhyavasīyate | niyatakramāṇāmeva smaryamāṇatvāt | nāpi smṛtyā varṇṇasvalakṣaṇagrahaṇampratyakṣavat spaṣṭapratibhāsābhāvāt | ekasya ca spaṣṭāspaṣṭānekākārāyogācca | kevalaṃ smaraṇenāspaṣṭasvabhāvānāmvarṇṇānāṃ svākārarūpāṇāṃ bāhyavarṇṇābhedenādhyavasāyāt bāhyavarṇṇānāmeva vācakatvamucyate | avāhyeṣu ca varṇṇeṣu bāhyavarṇṇādhyavasāyena padādiparikalpitamasmābhiriṣyate |

[434,2]

evaṃ mī māṃ sa ka pakṣe varṇṇānāṃ vācakatve niraste padādyapi nirastameva |
varṇṇādivyatirekeṇa padāderabhāvāt | taduktaṃ |

[434,3]

na varṇṇavyatirekeṇa padamanyaddhi vidyate | vākyamvarṇṇapadābhyāṃ ca vyatiriktanna kiñcaneti ||

[434,4]

saṃprati vaiyākaraṇānāṃ varṇṇādivyatiriktampadādi nirākarttumāha | "tadasatīti" | tadityupanyāse | tasmādarthe vā | "asati varṇṇānāmvācakatve padādi vācakaṃ syāttacca" padādi "na kiñcit" | kiṃ kāraṇam | varṇṇebhyastasya padāde"rvyatirekāvyatirekayorvirodhāt" | vyatireke bhedenopalambhaḥ syād dṛśyasya |
adṛśyatvepyavācakatvamagṛhītasya jñāpakatvāyogāt | avyatirekepi varṇṇavadevāvācakatvaprasaṃgaḥ |

[434,5]

yata eva"ntasmāt | indriyavijñānaviśeṣaḥ" kramavarṇṇagrāhipaṭīyaḥ śrotravijñānantadanu"bandhī" tadanubhavadvārāyātaḥ | sabhāgavāsanā sajātīyavikalpaśaktirupādānaṃ yasya vikalpasya sa tathoktaḥ | "sabhāgavāsanopādāna"ścāsau "vikalpaśca tasya" pratibhāsavibhramaḥ | pratibhāsa"bhrāntireva padaṃ" vākyaṃ "caikāvabhāsi mithyaiva" |

[435,1]

etaduktambhavati | kramavarṇṇānubhavapṛṣṭhabhāvi manovijñānantān varṇṇān padādirūpatayaikasvabhāvānadhyavasyatīti padādiparikalpitaṃ mithyaiva |

[435,2]

nanu varṇṇānāmbhinnānāmevānubhavāt kathamekapadādyavabhāsī vikalpa utpadyate |
utpadyate ca | tasmād varṇṇeṣvekapadādyanubhavena bhāvyamiti |

[435,3]

naiṣa doṣaḥ | pratipādako hi saṃketakāle varṇṇakramamekapadādirūpatayā pratipannameva paraṃ pratyekamidaṃ padādīti saṃketayati | tadā ca parasyāpi tatra varṇṇakrame ekapaṃdādhyāropikā buddhirutpadyate | tasya caikapadādyadhyāropitaikākārānubhavāhitasaṃskārasya puṃso vyavahārakālepi varṇṇakramaśravaṇādekamidaṃ padamvākyamvetyekākārasya vikalpasyotpattirbhavati | evaṃ pūrvapūrvaśrotṝṇāṃ pūrvapūrvavaktṛbhyo varṇṇakrameṣvekatvāropeṇa pratītirbhavatītyanāditvaṃ padādivyavahārasya |

[435,4]

ata evocyate | anādisabhāgavāsano vikalpapratibhāsavibhramaḥ padaṃ vākyaṃ caikāvabhāsi mithyaiveti | mithyātvaṃ ca bhinnānāmvarṇṇānāmekapadādirūpatayā smaraṇajñāne pratibhāsanāt | tāvataś"caikānekatvayo"rvirodhe"nāyogāt" |

[435,5]

atha syādekameva padādi pratyakṣagrāhyantatkathaṃ mithyeti |

[435,6]

tadayuktaṃ | yasmānna hyekaṃ padādi | kiṃ kāraṇaṃ | "anekayā" varṇṇakramagrāhiṇyā"buddhyā" krameṇa "grahaṇāyogāt" | ekatve hye"kayaiva" buddhyā sakṛd "gṛhyeta" | na tvekayaiva buddhyā padādergrahaṇamiti cedāha | "na tadekaye"tyādi | "tat" padādi | "naikayā" buddhyā"grāhyaṃ" | kiṃ kāraṇaṃ | "varṇṇānukrameṇa" varṇṇaparipāṭyā padavākyayo"rgrahaṇāt" |

[435,7]

ekavarṇṇarūpantarhi padamekabuddhigrāhyambhaviṣyatītyata āha | "ekavarṇṇe"tyādi |
ekavarṇaniṣpattikāle"pyanekabuddhivyatikramā"nnaikavarṇṇaḥ | tathā hi bhāgityukte'rddhamātrākālo niracko gakāraḥ pratīyate | sāckastu mātrākālaḥ pratīyata iti kathamekavarṇṇarūpaṃ padamvidyate yadekabuddhigrāhyaṃ syāt | tena yaducyate | sakalameva "gṛhṇā"ti |

[435,8]

"alpīyasāpi yatnena śabdamuccaritammatiḥ | yadi vā naiva gṛhṇāti varṇṇamvā sakalaṃ sphuṭaṃ | pṛthak ca nopalabhyante varṇṇasyāvayavāḥ kvaciditi | "

[435,9]

tadapāstaṃ | yathoktena nyāyena sāvayavatvād varṇṇasya | na caikayā buddhyā kramavatāṃ varṇṇabhāgānāṃ grahaṇaṃ "kṣaṇikatvād buddhīnāṃ" |

[436,1]

syādetad | yāvatā kālena varṇṇaniṣpattistāvatkāla ekaḥ kṣaṇastata ekayā buddhyā padasya grahaṇambhaviṣyatītyata āha | "kṣaṇasye"tyādi | yāvatā kālenaikaḥ paramāṇuḥ paramāṇvantaramatikrāmati tāvatkālatvāt kṣaṇasya | vibhāgarahitaḥ kālaḥ sa "caikaparamāṇvatikramakāla" eva yujyate | yathoktātkālādā"dhikye" kṣaṇasyābhyupagamyamāne | "vibhāgavataḥ" śakyavibhāgasya kṣaṇasya kālapa"ryavasānāyogāt" |
tenaikasyāpyatiniṣkṛṣṭasya varṇṇasyānekakṣaṇena "niṣpattiḥ" | kiṃ kāraṇaṃ | "aneke"tyādi | "anekasyā"ṇorvyatyayo vyatikramo yasminnimeṣe so"nekāṇuvyatyayo nimeṣaḥ" |
tena tulya"kālatvāda"ntyasya "niṣkṛṣṭasyā"pyākārāde"rvarṇṇasya" parisamāpteḥ | tasmānnaikavarṇṇarūpaṃ padamekabuddhigrāhyaṃ | nāpyanekātmakamekapadaṃ smṛtigrāhyaṃ | kiṃ kāraṇaṃ | "yathānubhavaṃ smaraṇāt" | yathānubhavo varṇṇānāmanukrameṇa tathā smṛtirapi tatra kramabhāvinyeveti "smṛtirapi tatkālaiva" | sa evānubhavakramakālosyā iti kṛtvā |
etaccānyāṃ pravṛttimadhikṛtyoktamabhyāsavatyāntu pravṛttau krameṇānubhūtānāmapi varṇṇānāṃ yadyapi yugapatsmaraṇambhavati tathāpyanu"bhavasmaraṇānukramayorviśeṣānupalakṣaṇācca naikampadādi" | tenāyamarthaḥ | anubhave yoyamvarṇṇānāmanukramaḥ pratibhāsate smaraṇe ca yo varṇṇānukramaḥ pratibhāsate tayorviśeṣo bhedo nopalakṣyate'taḥ kathamekaṃ padādyekabuddhigrāhyamucyate |

[436,2]

nāpyanekameva padādi | kiṃ kāraṇam | "abhedapratibhāsatvāt buddheḥ" | abhedenaikatvena pratibhāsanād buddheḥ padavākyākārāyāḥ tathā hi pade vākye coccārite ekamidaṃ padaṃ vākyaṃ ceti lokasya matirbhavati |

[436,3]

tena yaducyate | "śaidhryādalpāntaratvācca gośabde sā bhavedapi | devadattādiśabdeṣu sphuṭo bhedaḥ pratīyate iti sphoṭa0 121"
tadapāstaṃ | varṇṇānubhavottarakālamekapadādhyāropikāyā buddherutpatteḥ | "tadanekatvasya" padādyanekatvasyottaratra "niṣetsyamānatvācca" |

[437,1]

nānekameva padādi | "tadi"ti tasmād | ekānekatvena pratibhāsanādekānekayorvirodhenāyogāt padādi "na vastu" | yadvā tatpadādi na vastu | ekānekatvāyogāditi bhāvaḥ | kiṃ kāraṇaṃ | tasya vastunaḥ "etadvikalpānatikramāt" | yasmād vastvekarūpaṃ vā syādanekarūpaṃ vā kadācit syānna tūbhayarūpaṃ virodhāt | "vastu ca" śabdārtha"sambandhaḥ"
pareṇeṣṭaḥ "sa kathantadāśrayaḥ syāt" | avastubhūtapadavākyāśrayaḥ syāt | tatpadavākyamāśrayosyeti vigrahaḥ | kiṃ kāraṇaṃ | asattvena padāde"rāśrayaṇīyasyāyogāt" | evamityāśrayaṇīyā"bhāve'nāśritaḥ" sambandhaḥ "syāt | tathā cā"nāśritatvā"dasambandhaḥ" sambandhaḥ"syāt" | sambandhipāratantryābhāvāt |

[437,2]

yata eva"ntasmānna svābhāviko"pauruṣeyaḥ "śabdārthayossambandhaḥ" | kintu pauruṣeya eva sambandhaḥ | yasmāt | "tadabhiprāyasyā"rthapratipādanābhiprāyasya yaḥ "prayogāntaḥ"
parispandādiḥ | tasmā"dutpannaḥ" śabda etat svadarśanenoktaṃ | "abhivyakto vā śabda"
etatparābhiprāyeṇoktaṃ | "tadavyabhicārī" | arthapratipādanāvyabhicārīti kṛtvā "tattva"marthapratipādanābhiprāyakāryatva"masya" śabdasya "sambandhaḥ" | arthapratipādanābhiprāyeṇa śabdaprayogāt | "sā cotpattirabhivyaktirvā" śabdasyārthapratipādanampratya"vyabhicārāśrayo"'vyabhicārasya nimittaṃ "pauruṣeyī" puruṣakṛtā | "iti" | evaṃ "pauruṣeya eva sambandhaḥ"
śavdārthayoḥ | "taddvāreṇa ca" yathoktasambandhadvāreṇā"rthapratyāyane śabdānānna niyama ityapauruṣeyatve"pi śabdānāṃ "sa eva vipralambho" visamvādaḥ | tathā cāpauruṣeyatvakalpanā vyarthaiveti bhāvaḥ | (241–242)

[437,3]

"apauruṣeyatāpi" vedavākyānāṃ mī māṃ sa kai "riṣṭā | karttṛṇāṃ" vedasya praṇetṝṇā"masmṛte"rliṅgāt | "kila" śabdaścāyuktatākhyāpanāya |

[437,4]

"yāpī"tyādi vyākhyānaṃ | bahūnāmarthānāṃ karttā na smaryate | na ca te tāvatā'kṛtakāḥ | tadyathā jīrṇṇakūpādayaḥ | evaṃ hetorvyabhicārādayuktarūpā"pīyamapauruṣeyatā |
vedavākyānāṃ kartturasmaraṇād varṇyate" jai mi ni nā | asyaivamvidhasya vastunaḥ "santya"dyatvepya"nuvaktāra" iti | kimatra vaktavyaṃ kevalaṃ "dhigvyāpakantamaḥ" | tathā hi |
yaḥ kartturasmaraṇādapauruṣeyatāmāha jai mi niḥ | "tasyaiva tāvadī"dṛśamatisthalaṃ "prajñā" jāta"miti" kṛtvā saha vismayenānukampayā varttata iti "savismayānukampaṃ nosmākaṃ cetaḥ" | śrutavatopyevamavidyāvilasitamiti savismayaṃ | gāḍhenāvidyābandhena sattvāḥ pīḍyanta iti kṛtvā sānukampaṃ | tadatrā"parepī"dānīntanmatānusāriṇaḥ ku mā ri la prabhṛtayaḥ parīkṣakaṃmanyā evametada"nuvadantīti nirdayaṃ niṣkṛpamākrāntaṃ bhuvanaṃ" jagad yena "tamasā" tattathoktaṃ dhigvyāpakantamaḥ | ajñānasyaivātra dhigvādo yukto na prāṇinaḥ | yasmāt "kaḥ prāṇina" evaṃ vādinopi "hitepsāvipralabdhasya" hitaprāptīcchayā vipralabdhasya visamvāditasyā"parādhaḥ" | kintvajñānasyaivāyandoṣaḥ | kiṃ punastasyaivamvadataḥ prajñāskhalitaṃ |

[438,1]

yasmādidaṃ sādhanamasiddhamanaikāntikañca | 242

[438,2]

tatrāsiddhamadhikṛtyāha | "tathā hī"tyādi | smaranti sau ga tā vedasya "karttṛna ṣṭa kā dīn" | ādiśabdād vā ma ka vā ma de va vi śvā mi tra prabhṛtīn | "hiraṇyagarbha" bra hmā ṇaṃ vedasya karttāraṃ "smaranti kā ṇā dā vaiśeṣikāḥ" | tataścāsiddhaṃ kartturasmaraṇaṃ | "teṣāṃ" saugatānāñca sa vedasya karttṛsmaraṇavādo "mithyāvā"dastataḥ |
siddhiheto"riti cet | ka idānī"mvedādanyopi "pauruṣeyaḥ" śabdaḥ | na kaścit pauruṣeya ityarthaḥ | "eva"miti karttuḥ smaraṇavādasya mithyātve | etadeva spaṣṭayannāha |
ku mā ra sa mbha ve tyā diṣvityādi | "kumārasambhavādiṣu" grantheṣu kā li "dā sā daya ātmānamanyamvā praṇetāraṃ" karttāraṃ "vyapadiśanto yadevamprativyūhyeran | pratikṣi"pyeran | mithyāvādo yuṣmākaṃ na yūyaṃ praṇetāra iti | "tatra" kumārasambhavādau karttuḥ "prativahanebhyupetabādhā" | kumārasambhavādīnāṃ pauruṣeyatvenābhyupagatatvāditicet | "nanvidameva" kartturasmaraṇamaporuṣeyā"bhyupagameṅgaṃ" sādhanaṃ | tacca kumārasambhavādāvastīti yathoktena nyāyeneti kathamanena pauruṣeyaḥ kumārasambhavādiriṣṭa iti kasya "kena bādhā" | atha tulyepi nyāye kumārasambhavādau karttuḥ prativahanebhyupetabādhanamiṣyate | "ta"detadabhyupetabādhanamparasyāpi vedavādinopi vedavākyeṣu praṇetṛprativahane "tulyameva | tasya" vedavādino vedāpauruṣeyatvamiṣṭamato pauruṣeyatvasye"ṣṭatvāt" karttuḥ prativahanepya"doṣaḥ" | abhyupetavādhādoṣo nāstīti "cet kutosya"
vedavādinaḥ āgamopādānanimittatāyāḥ parīkṣāyāḥ prāgiyamapauruṣeyo veda ityeva"miṣṭi"rabhyupagatiḥ | "apramāṇikā" pramāṇarahitā āsīt | tathā hi vedasyāpauruṣeyatvābhyupagame kartturasmaraṇaṃ pramāṇamuktaṃ | tatra cānantaramukto doṣa itya"pramāṇikeyamiṣṭiḥ" |

[439,1]

atha pramāṇamantareṇa vedasyāpauruṣeyatvamaṅgīkṛtavān vedavādī | tadā'"kasmād grāhī" yuktyā vinā grāhakaś"cāyaṃ" mī māṃ sa kaḥ "kimpunaḥ kvacit" pauruṣeyāpauruṣeyatvādau "sādhanaṃ" pramāṇa"mapekṣate | yaditi pauruṣeyāpauruṣeyacintaye"ti pauruṣeyāpauruṣayatvasādhanopanyāsenā"tmānamā"sādayati | yo hyayuktigrāhī sa sarvatra tathaiva pravarttatāṃ | kimiti kvacit pramāṇāvatāraṇenātmānaṃ "duḥkhayatīti" samudāyārthaḥ |

[439,2]

"tata evā"pramaṇikāyā vedasyāpauruṣeya"tveṣṭe"rhetorvedavādino vedasya karttuḥ prativahanepya"nabhyupetabādhāyāmiṣyamāṇāyāntadanyasyāpi" tasmāt mī māṃ sa kādanyasyāpi puṃsaḥ ku mā ra sa mbha vādimapauruṣeyamicchatastatpraṇetṛprativahanepyanabhyupetabādhanaṃ"tulyamityanupālambhaḥ" | tatra prativahanebhyupetabādhetyayamupālambho nāstītyarthaḥ |

[439,3]

"kiṃ cānatiśayadarśī"tyādi | "evaṃprakārāṇāṃ kartturasmaraṇādityevamādīnāmapauruṣayatvasādhanānāṃ" vākyeṣu pauruṣeyāpauruṣeyatvābhimateṣvanatiśayadarśīti sambandhaḥ |
tathā hi yathā pauruṣeyāṇāmanekeṣāṃ cirakālātītakarttṛkāṇāṃ karturasmaraṇamasti | tathā vedavākyeṣvevaṃ kartturasmaraṇādisādhanasyānatiśayadarśī viśeṣadarśī san mī māṃ sa kaḥ | puruṣakāryāṇāṃ vā śabdānāṃ dharmāḥ kāryadharmāḥ puruṣānvayavyatirekānuvidhāyitvādayasteṣāṃ "kāryadharmāṇāmvākyeṣu" laukikavaidikeṣvanatiśayadarśī san "kvacid"
vaidike śabde"tiśayaṃ" viśeṣamapauruṣeyatvalakṣaṇa"mabhyupeti" nānyatreti na kiñcidabhyupagame sādhanamastī"tyapratyayevā"yukte"vāsya" vedavādino "vṛttiḥ" |

[440,1]

tadevaṃ yathoktavidhinā kartturasmaraṇādityasiddho hetuḥ | anaikāntikatvamapyāha | "dṛśyante ce"tyādi | upadeśapāramparyaṃ sa mpra dā yaḥ | vicchinnaḥ kriyāsaṃpradāyaḥ puruṣakṛtatvasaṃpradāyo yeṣāṃ vaṭe vaṭe vai śra va ṇādi śabdānānte tathā | anenāsmaryamāṇakarttṛtvamāha | kṛtakāśca pauruṣeyāśca | tataḥ pauruṣeyepi vākye kartturasmaraṇamvarttata ityanaikāntikoyaṃ hetuḥ | "tāni"ti "vicchinnakriyāsampradāyān | kṛtakān" śabdān | "yatnavantaḥ" pumāṃsa"mupalabhante"'nena kṛtā "iti" | naitadevaṃ | kiṅkāraṇaṃ | yatnavatopi karttuḥ smaraṇe "niyamābhāvāt" | nāvaśyaṃ karttāramupalabhate yatnavānapīti sandeha eva |

[440,2]

kiñca | "anyatrā"pauruṣeyābhima"tepi" śabdesya karttā nopalabhyata ityanupalambhasya | upalabhyate vāsyāpauruṣeyasya karttetyupalambhasya na pramāṇāt kutaścinniścayaḥ | kintu "paropadeśāt" kiṃbhūtāda"pratyayāda"pramāṇakāt | evaṃbhūtāccopadeśāt karttu"rupalambhānupalambhasyāniścayārhatvāt" | mayā vedavākyāni kṛtānītyevaṃvādinonupalambhād vedavākyeṣu kartturabhāvo niścīyata ityetadapi nāsti | "svayaṃkṛtānāmapi"
śabdānāma"pahnotṛdarśanāt" | svayaṃkṛtvāpi śabdā na mayaite kṛtā ityapalapitāro dṛśyante | tatra ca kimanenaite kṛtāḥ kimvānyeneti "niṣṭhāgamanasya" niścayagamana"syāśakyatvāt" | 242

[440,3]

tadevaṃ kartturasmaraṇāditi hetunnirākṛtyānyadapi sādhanaṃ |

[440,4]

"vedasyādhyanaṃ sarvaṃ gurvadhyayanapūrvakaṃ | vedādhyayanavācyatvādadhunādhyayanaṃ yathā | "

[441,1]

iti dūṣayitumupanyasyati | yathetyādi | yathāyamidānīntano vedasyādhyetānyataḥ sakāśād "śrutvā" imamvaidikamvarṇṇakramaṃ | "varṇapa"dayoḥ "kramaṃ vaktu"madhyetuṃ "na samarthaḥ | tathānyopi" vedasya karttṛtvenābhimataḥ sopyanyata upadeśamapekṣate sopyanyata ityanāditvāt siddhamapauruṣeyatvamiti evaṃ "kaścanā"ha | "tasyā"pyevamvādinas"tadevottaraṃ yat" kartturasmaraṇādityatroktaṃ | "eva"manantaroktaprakāreṇā"pauruṣeyatvepi ki"midānīm"pauruṣeya"mvākyaṃ sarvamapauruṣeyaṃ "syāt" | anyasyāpi ku mā ra sa mbha vādhyayanasyādhyayanapūrvakatvenānāditvaprasādhanāt | tatra prasādhanebhyupetabādheti cet |
nanvidamevābhyupagamāṅgamityādi sarvamvācyaṃ | asyaiva saṃgrahāyādiśabdaḥ prayuktaḥ | (242–243)

[441,2]

atiprasaṃgameva darśayannāha | "tathā hī"tyādi | "anyo vā" puruṣa"racitaḥ" kumārasambhavādiko "granthaḥ | saṃpradāyādṛte" | paropadeśamantareṇa "paraiḥ kobhihito dṛṣṭo"
naiva kaścid dṛṣṭaḥ | "yena" kāraṇena "sopi" vedādanyo granthaḥ | "eva"mityapauruṣeyaḥ kinnā"numīyate" |

[441,3]

"na khalvi"tyādinā vyācaṣṭe | "na khalu kiñcidapauruṣeyatvāśrayo" pauruṣeyatvasya siddhinimitta"manyatredānīntanānāmanupadeśena" yaḥ pāṭhasta"trāśakteḥ" | na hi paropadeśamantareṇa vedaṃ paṭhituṃ śakta ityapauruṣeyatvamvedavākyānāmiṣṭaṃ | "sā cā"nupadeśapāṭhāśakti"ranyatrā"pi pauruṣeyābhimate | "ekena" kenacit puruṣeṇa "racitenyasyā"dhyetustu"lyā | tadanusāri"ṇeti | anupadeśapāṭhāśaktimapauruṣeyatvasādhakatvena yonusarati tena"sarvo" laukikavaidikaḥ śabda"stathā" pauruṣeyatve"nānumeyaḥ | na vā kaścid" vaidiko viśeṣābhāvāt | "tasya" laukikasya vākyasya "tathe"tyapauruṣeyatvenā"naṣṭatvā"dityādau |
ādiśabdenābhyupetabādhāparigrahastatroktamanantarameva "iṣṭestadāśrayatvādapauruṣeyatvasādhanāśrayatvādi""tyādi" | (243–244)

[442,1]

"api ca | yajjātīyo" yaddravyasamānajātīyaḥ | "yato" hetoḥ "siddho"nvayavyatirekābhyāṃ | sa tajjātīyatvenā"viśiṣṭo"nyopyadṛṣṭaheturapi tasmāddhetorna bhavatītyevaṃ "saṃpratīyate" | kimiva | "agnikāṣṭhavat" | yathendhanādeko vahnirdṛṣṭastatsamānasvabhāvo'"paropi" tatsamānaheturevā"dṛṣṭaheturapi" sampratīyate | anena vedasyāpauruṣayatvasādhane pratijñāyā anumānabādhāmāha |

[442,2]

"ne"tyādinā vyācaṣṭe | "hetoradarśanānnāhetuko nāma" | yasmādadṛṣṭahetavopi |
na dṛṣṭo hetureṣāmiti vigrahaḥ | ta evaṃ bhatā api "bhāvā"stadanyairdṛṣṭahetubhiḥ "svabhā"ntastulyarūpā ityarthaḥ | "tathāvidhā" iti tatsamānahetava"ssamunnīyante" |
ayamatra samudāyārthaḥ | laukikena śabdena samānadharmo vaidikopi śabdo laukikavat puruṣahetukaḥ syānnā vā kaścidapīti |

[442,3]

"atha heturūpasya" hetusvabhāvasya "nivṛttāvapi tadrūpaṃ" puruṣahetuśabdasamānaṃ rūpaṃ na "nivṛttaṃ" vaidikasya śabdasyeṣyate | tadā "kāryadharmavyatikramaḥ" | ayaṃ hi kāryasya dharmo yatkāraṇanivṛttau nivṛttiḥ | yadā tu nivṛttepi puruṣe vaidikeṣu śabdeṣu pauruṣeyaṃ rūpaṃ syāt tadā tena kāryadharmo vyativṛttaḥ syāt | "tataḥ" kāryadharmavyatikramāttataḥ puruṣānna kiñcidvākyaṃ "syāditi na kaści"cchabdo laukikastatheti pauruṣeyatvena"vacanīyaḥ syāt | rūpaviśeṣo vā" pauruṣeyāṇāṃ vaidikād bhinno "darśanīyo yo" rūpaviśeṣa enaṃ puruṣākhyaṃ"hetumanuvidadhyāt | yena" viśeṣeṇeṣṭasyāpauruṣeyatvena vedasya aniṣṭasya ca laukikasya | "iṣṭaviparyayo na syāt" | yathākramaṃ pauruṣayatvamapauruṣeyatvamvā syāt | na ca laukikavaidikānāṃ kaścit svabhāvabhedostītyuktaṃ |

[443,1]

kiṃ ca puruṣākhyasya "hetoryaḥ" svabhāvastasya nivṛternivṛttāvapi paṣṭhīsaptamyorabhedāt | yathā vṛkṣe śākhā vṛkṣasyaśākheti | vaidikānāṃ vākyānāṃ pauruṣeyairvākyai"rabhedena" tulyarūpatvebhyupagamyamāne | "sa" teṣāṃ laukikānāmvākyānāmbhevaḥ puruṣakṛto viśeṣa "ākasmikaḥ syādahetukaḥ" syāt | puruṣamantareṇāpi vaidikeṣu vākyeṣu tasya viśeṣasya bhāvāt | "tathā ca na kvacinnivarttetākāśādau | na caivantasmād yaḥ svabhāvo" yajjanmā | yasmājjanma yasyeti vigrahaḥ | "sonyatrāpyadṛṣṭahetāvapyavibhajyamānaḥ" | dṛṣṭahetunā kāryeṇāpṛthakkriyamāṇastatkāryatāṃ "yāto bhavan dṛṣṭastaskāryatāṃ svātmanā" svena rūpeṇa "nātivarttate | kimiva | agnīndhanavat" | agniścendhanaṃ cetyagnīndhanantena tulyantadvat | dṛṣṭenendhanakāraṇenāgninā bhedamanubhavannadṛṣṭakāraṇopyagniryathendhanakāryatāṃ nātivarttate tadvat | (244–245)

[443,2]

tatraitasmin nyāye sthite | laukikavaidikayorvākyayorbhedamapradarśya aporuṣeyatvasādhanāya "ye hetavaḥ pravitanyante" | vistareṇābhidhīyante | tadyathā "kartturasmaraṇāt | "

[443,3]

"vedasyādhyayanaṃ sarvaṅ gurvadhyayanapūrvakam | vedādhyayanavācyatvāt adhunādhyayanaṃ yathā | vākya0 366atītānāgatau kālau vedakāraviyogino | kālatvāt tadyathā kālo varttamānassamīkṣyate || brahmādayo na vedānāṃ karttāra iti gamyatāṃ | puruṣatvādihetubhyastadyathā prākṛtā narā iti | "

[444,1]

"sarve te" hetavo "vyabhicāriṇo"'nekāntikā eva | "kāryasāmānyadarśanāt" |
puruṣakāryaiḥ śabdaiḥ sāmānyasya tulya sya vaidikeṣu śabdeṣu darśanāt |

[444,2]

kimvadanaikāntikā ityāha | "yathe"tyādi |

[444,3]

yadvā "tatre"ti | yadvedādhyayanantadvedādhyayanapūrvakamityatra prayoge | apradarśya bhedamiti vedakriyāpratibhārahitāt puruṣād viśeṣamapradarśya | idānīṃ vedādhyayanaṃ vedādhyayanapūrvakantathānyadāpītyevaṃ vedādhyayanatvalakṣaṇasya kāryasāmānyasya darśānādevaṃprakārā hetavaḥ pravitanyate sarve te vyabhicāriṇaḥ | "yathā'nyopi pathikakṛtāgni"radṛṣṭahetutvāt | "jvālāntarapūrvako na kāṣṭhanirmathanapūrvakaḥ" | kutaḥ | pathikāgnivat | kimiva | "anantarāgnivadi"ti jvālāntarasaṃbhatadṛśyamānāgnivat |

[444,4]

"katha"mityādi | yasmā"jjvālodbhavasāmarthyaṃ hyāśri"tyeti jvālāyāḥ sakāśādudbhavasāmarthyamāśritya "pathikakṛtadahanasya hetvantaramara"ṇinirmathanaṃ "pratikṣipyate" |
kiṃ kāraṇaṃ | "yadi hyayamagnirvinā" jvālayā "syāda"trāpīti jvālāpūrvakapathikāgnisthānepi jvālāmantareṇaiva "syādi"ti | "tatrai"tasmin sādhane'naikāntikatvamucyate | kathaṃ "jvāletarajanmanorjvālāyā yotpattiḥ" | itarasmādaraṇinirmathanād yotpattistayorutpatyoragnisāmānye parasparamabādhya"bādhakatvāt" | ko hyatravirodhogniśca syānna ca jvālāntarapūrvaka iti | evaṃ sati "jvālāprabhavatva"mvahne rūpa"manyathāpi syāda"raṇi nirmathanādapi syāt | iti"evaṃdharmayo"rjvāletarasambhavinordvayo"rekatrārthe" vahnisāmānye "sambhavāt" kāraṇāt sa "pathikāgniranyo" vā cedadhyayanādiḥ | "ekapratiniyata" iti jvālāpūrvaka eva | vedādhyayanaṃ |
vā vedādhyayanapūrvakamevetyeta"nna syādityāśaṃkyate vyabhicāraḥ" | vedādhyayanaṃ ca syāt |
na ca vedādhyayanapūrvakaṃ | tathā pathikāgniśca syānna na ca jvālāpūrvaka iti |
virodhābhāvāt |

[445,1]

nanu yajjvālāprabhavamvahnerna tadaraṇinirmathanaprabhavamiti kathaṃ na virodha ityāha | "sopī"tyādi | "sopyanyonyavyatirekī" parasparaviruddho "dharma"dvayasya jvālāprabhavatvāraṇinirmathanaprabhavatvalakṣaṇasyā"vatāro"vakāśo "vastusāmānye'viruddha ityucyate | nāvasthābhedini" vahni"viśeṣe" jvālājanmanyaraṇinirmathanajanmani "vā"'viruddha ucyate | kintu viruddha eva | kiṃ kāraṇaṃ | "niṣkalasyātmano" nirvibhāgasya svabhāvasya "tadatattvavirodhāt" | jvālājanmano hi jvālāpūrvakatvamatatpūrvakatvaṃ ca virudhyate |
araṇijanmanaścāraṇipū rvakatvamatatpūrvakatvaṃ ca virudhyate pathikāgnisāmānyepi dvayamvirudhyata ityāha | "na ce"tyādi | "jvāletarajanmanoḥ" jvālotpādasyāraṇinirmathanotpādasya ca "pathikāgnau" pathikāgnisāmānye "bādhyabādhakatā" | kiṃ kāraṇaṃ | "tasya" pathikāgnisāmānyasya "jvālāprabhavavyatirekeṇa" jvālotpattivyatirekeṇa yo'sambhavastasyābhāvāt | jvālotpattivyatirekeṇāraṇinirmathanādapi bhāvādityarthaḥ | yādṛśastu "jvālāprabhava iti syānna sarvo" vahniraviśeṣeṇa | kiṃ kāraṇaṃ | "tatra" hetubhedabhinne vahnau "viśeṣapratikṣepasyā"raṇinirmathanakṛtaviśeṣā pahnavasya "karttumaśakyatvāt | sambha"vatyaraṇikṛto viśeṣo yasya vahnestasya ca "tādavasthyāniyamāt" | jvālāprabhavatvalakṣaṇāyāmavasthāyānniyamābhāvāt |

[446,1]

yadapyuktam | ādyaḥ pathikāgnirvinā jvālayā yadi "syādanyatrā"pi jvālārahitepi pradeśe "syāditi" |

[446,2]

atrocyate | bhavatyeva | "yayā"raṇinirmathanalakṣaṇayā "sāmagryā sa" pathikāgniḥ "sambhavati sā" sāmagrī "yadi syāt" | yadi puna"rasyāḥ" sāmagryāḥ "sambhavaṃ pradarśya tadabhāva"mvahnyabhāvaṃ "kathayet | tatra vā" yathoktasāmagrīsambhavini deśe"jvālāndarśayet | tadā syādeva" jvālāpūrvakatvameva vahnerna caivaṃ | tasmānna sarvaḥ pathikāgnirjvālāpūrvaka iti vyabhicāraḥ |

[446,3]

yata eva"ntasmānnaikasya" vedakriyāśaktirahitasya "parapūrvakamu"padeṣṭṛpūrvaka"madhyayana"ndṛṣṭaṃ "sarvasya" hi ra ṇya garbhāderapyadhyayanasya "tathābhāvaṃ" parapūrvakatvaṃ "sādhayati" |
kiṃ kāraṇaṃ | "tasyā"dhyayanasyā"nyathā" parapūrvakatvamantareṇa yo "sambhava"stasyā"bhāvāt" |
svayamuparacayyādhyayanaṃ na sambhavedityarthaḥ | hiraṇyagarbhādīnāmvedaracanāyāṃ śaktisambhavāt | yastu śaktivikala idānīntanastasya tathāvidhasya svayaṃ kṛtvā vedamadhyetumasamarthasya | "tatkriyā" vedakriyā tasyāṃ yā "pratibhā" tayā "rahi"tasya vedakaraṇasamarthayā buddhyā rahitasyetyarthaḥ | "evaṃbhūtasya" puruṣasya yadadhyayananta"ttathā" syādadhyayanāntarapūrvakaṃ syā"diti" kṛtvā | "tathābhūtamiti" vedakriyāśaktirahitasya yadadhyaya"nanantadeva" | evaṃ vākyaṃ syādadhyayanāntarapūrvakaṃ "vācyaṃ syānnāviśeṣeṇa" | yatpunaradhyayanaṃpuruṣātiśayasambhavena svayaṃ kṛtvādhyayanāt "sambhavadviśeṣaṃ" | aviśeṣeṇa sarvamadhyayanamadhyayanāntarapūrvakamit"yucyamānaṃ" vyāptyasiddhyā vyabhicāritvānna "chāyāṃ puṣṇāti" | vivakṣitasādhyāsādhanāt |

[447,1]

"kathami"tyādi paraḥ | "viśeṣasya" svayaṃ kṛtvā vedabāhyānāmadhyayanasya "sambhavaḥ"
kathaṃ | "yāvate"ti yadetyarthaḥ | "teṣāmapi puruṣāṇāṃ" vedasya karttṛtvenābhimatānāmvedaracanāyā"maśaktiḥ" puruṣatvā"didānīntanapuruṣavat" |

[447,2]

"atrā"pītyā cā ryaḥ | atrāpi prayoge | na "śakti"puruṣayoriti | vedakaraṇasya śakteḥ puruṣasya ca parasparaṃ | "na kiñcid virodhadarśanamasti | tataśca"
bra hmā diṣu puruṣatvaṃ hetutvenokta"maviruddhatvānna" vedakaraṇaśaktimapanayati | "tasmānnāviruddhavidhiḥ" | aviruddhasya vidhiryasminnanupalabdhiprayoge sa evaṃbhūto"nupalabdhiprayogo na gamakaḥ" | virodhābhāva eva kathamityāha | "na hī"tyādi | "atīndriye"ṣvatyantaparokṣeṣu brahmādiṣu vedakaraṇaśaktyā saha | sahānavasthānalakṣaṇasya "virodhasya pratītiḥ" | atīndriyatvādeva | nāpi parasparaparihārasthitilakṣaṇasya virodhasya pratītiḥ | śaktyaśaktyoḥ puruṣāpuruṣatvayośca parasparamvirodhāt | na śaktipuruṣayoryaḥ puruṣaḥ sa vedakaraṇaṃ pratyaśakto yathedānīntanaḥ puruṣa iti | "na cāyaṃ prayogaḥ"
pūrvaprayogāditi | yadvedādhyayanantadvedādhyayanapūrvakamidānīntanavedādhyayanavadityetasmāt"parvaprayogād bhidyate" | tasmādubhayorupādānaṃ vyarthamevetyabhiprāyaḥ |

[447,3]

yatpunarucyate | "yadi puruṣāḥ" prāktanā vedaṃ kṛtvā svayamadhyetuṃ "śaktāḥ syustadedānīntanā api syuriti" |

[447,4]

atrocyate | puruṣāṇā"mviśeṣāsambhave satyetada"nantaroktaṃ "syāt | sa ca"
puruṣāṇāṃ viśeṣāsambhavād "dussādhya"śakyasādhanaḥ | bādhakābhāvāt | tasmād"yatraikasya" puruṣasyāśa"ktistatra sarvapuruṣāṇāmaśaktiḥ" | puruṣatvā"ditya"sminnapi sādhane"pūrvavada"dhyanatvādivat puruṣatvaṃ liṅgaṃ "vyabhicāri" | kiṃ kāraṇaṃ | "bhā ra tā diṣvapi"
pauruṣeyābhimateṣ"vidānīntanānāṃ" puruṣāṇā"maśaktāvapi kasyacid" vyā sā deḥ puruṣātiśayasya "śaktisiddheḥ" |

[448,1]

yata eva"ntasmāt kāraṇāni vivecayatā" vaidikānāṃ vākyānāṃ tālvādivyāpāraṃ kāraṇamapanayatā | "artheṣu" laukikavaidikeṣu śabdeṣu | kimbhūteṣu | "tadatatpratibhaveṣu"
tālvādikāraṇeṣvatatkāraṇeṣu "svabhāvabhedo darśanīyaḥ" | tālvādikāraṇānāmī dṛśaḥ svabhāvo tatkāraṇānāmanyādṛśaḥ svabhāva ityevaṃ svabhāvanānātvaṃ darśanīyaṃ |
yena tadatatprabhavatvamvibhāgena jāyate | "tadabhāve" svabhāvabhedābhāve "sarvastadātmā bhavet" | sarvaḥ śabdaḥ pauruṣeyaḥ syā"nna vā kaści"llaukikopi |

[448,2]

atha syād | astyeva tayoḥ svabhāvabheda ityāha | "na cātre"tyādi | atra jagati "laukikavaidikayorvākyayoḥ svabhāvanānātvaṃ paśyāmaḥ | asati tasmin"
svarūpabhede "tayo"rlaukikavaidikavākyayo"ssāmānyasyaiva" tulyarūpasyaiva varṇṇānukramalakṣaṇasya "darśanādekasya" laukikavaidikasya vākyasya "kaṃcid dharmmaṃ vivecayan"
pauruṣeyatvamapauruṣeyatvamvā vibhāgena vyavasthāpayan puruṣa "āśaṃkya vyābhicāravādaḥ kriyate | āśaṃkya" vyabhicāro vādo yasya puruṣasya sa tathocyate | kena kriyate | "tatsvabhāvasambhavinā" tena | laukikavaidikavākyasambhavinā tena varṇṇapadaracanālakṣaṇena sāmānyena | pauruṣeyatulyadharmakasya vedasyāpauruṣeyatvamvadan vyabhicāryate iti yāvat |

[448,3]

nanu "vedāvedayosta"ttvānyattva"lakṣaṇo" vedāvedalakṣaṇo "viśeṣo"styeva | tato viśeṣāllaukikavaidikayoryathākramaṃ pauruṣeyatvamapauruṣeyatvambhaviṣyatīti paro manyate |

[448,4]

"sattya"mityā cā ryaḥ | nanvīdṛśo viśeṣa"stayoḥ" pauruṣeyatvāpauruṣeyatvasādhako yasmā"nna kevalamanayoreva" laukikavaidikayorviśeṣaḥ | kintarhi | "ḍi ṇḍi ka purāṇetarayorapi" | ḍi ṇḍi kai rnagnācāryaiḥ kṛtasya purāṇasyetarasya ca purāṇasya | īdṛśoviśeṣosti | "na ca tāvatā" svayaṃ vyavahārārthaṃ "svaprakriyābhedadīpanaḥ" samayaparikalpito "nāmabhedaḥ" saṃjñābhedaḥ puruṣakṛti"mbādhate" vedasya | kiṃ kāraṇam | "anyatrāpi"
purāṇe'pauruṣeyatva"prasaṃgāt" | ḍiṇḍiketarapurāṇānāṃ nāmabhedasya vidyamānatvāt |

[449,1]

"yadi" tu yā vedavākye varṇṇapadaracanā dṛśyate "tādṛśīṃ racanāṃ puruṣāḥ karttu na śaknuyuḥ | kṛtāmvā" niṣpāditāmvā varṇṇapadaracanā"makṛtasaṃketaḥ" śravaṇamātrād"vivecayedi"yaṃ puruṣapūrviketi | "tadā vyaktamapauruṣeyo vedaḥ syāt" | na vivecayati tāṃ racanāntatkathamapauruṣeyo vedaḥ syāt |

[449,2]

"nanvi"tyādi paraḥ | ma ntrā api puruṣakṛtā "evetyetaduttaratra vicārayiṣyāmaḥ |
api ca na mantro nāmānyadeva kiñcit" | kintarhi | "sattye"tyādi | yathābhūtākhyānaṃ sattyaṃ | indriyamanasordamanantapaḥ | tayoḥ prabhāvo viṣastambhanādisāmarthyaṃ sa vidyate yeṣāṃ puṃsānte tathā | teṣāṃ "sattyatapaḥprabhāvavatāṃ" puṃsāṃ "samīhitārthasya sādhana"ntadeva mantraḥ | tadvacanaṃ mantralakṣaṇama"dyatvepi puruṣeṣu dṛśyata eva" | kiṃ kāraṇaṃ | "yathāsvaṃ sattyādhiṣṭhānabalād viṣadahanādeḥ stambhanasya" sāmarthyopaghātasya darśanāt | tathā śa ba rā ṇāṃ ca "keṣāṃcit" svaniyamasthānāmadyāpi viṣādyapanayanaśaktiyuktasya kāraṇācchaknuvantyeva puruṣā mantrān karttuṃ | "avaidikānāñca"
vedādanyeṣāṃ bau ddhā dī nāmiti | ādiśabdād ā rha ta gā ru ḍa mā heśva rā dīnāṃ "mantrakalpānāṃ" | mantrāṇāṃ mantrakalpānā"ñca darśanāt" | vidyākṣarāṇi mantrāḥ | tatsādhanavidhānopadeśā mantrakalpāḥ | "teṣāṃ ca" bauddhādīnā mmantrakalpānāṃ"puruṣakṛteḥ" puruṣaiḥ karaṇāt |

[449,3]

tasmānna laukibhyo vaidikānāṃ svabhāvabhedaḥ |

[449,4]

"tatre"tyādi paraḥ | tatrāpi bauddhādimantrakalpep"yapauruṣeyatve" kalpyamāne | "katha"midānī"mapauruṣeyaṃ" vākyaṃ sarva"mavitathaṃ" | kintu mithyārthamapi syāt | "tathā hī"tyādinaitadeva bodhayati | "bauddhamantrakalpe hiṃsā maithunātmadarśanāda"yaḥ ādiśabdādanṛtavacanādaya "anabhyudayahetavo" duḥkhahetavo "varṇyante" | itarasmiṃstvabauddhamantrakalpe ta eva hiṃsādayonyathā cābhyudayahetavo varṇyayante | yadi ca sarve mantrakalpā apauruṣeyāḥ syustadā caitad "viruddhābhidhā"yi vākya"dvayamekatrā"pauruṣeye "kathaṃ sattyaṃ syāt" |

[450,1]

syādetad | bauddhamantrakalpeṃ hiṃsādiśabdānāmanya evāprasiddhortho yo vaidikena mantrakalpenāviruddha iti | ata āha | "tatre"tyādi | tatra bauddhe mantrakalpe prasiddhādarthādanya"syārthāntarasya kalpane" kriyamāṇe | "tada"rthāntarakalpana"manyatrā"bauddhe vaidike mantrakalpe "tulyami"ti kṛtvā sarvatra mantrakalpeṣvarthāntarakalpanāsambhavenārthānirṇṇayāt | tatpratipāditerthe kvacit pratipattiranuṣṭhānaṃ na syāt | "tathā cetyarthāniśca"yenānuṣṭhānābhāve sadapya"pauruṣeya"mvākyaṃ puruṣārthaṃ pratya"nupayogaṃ" |

[450,2]

"bauddhādīnāṃ mantratvameva nāstīti cedāha | bauddhādīnāmamantratva" iti | "tadanyatrāpi" tasmād bauddhādimantrādanyatrāpi vaidike mantre mantratvapratipādanāya"kośapānaṃ karaṇīyaṃ" | na hi kācid vyaktirastītyabhiprāyaḥ | dṛṣṭaviruddhaṃ caitad bauddhādayo na mantrā iti | tathā hi "viṣādikarmakṛto" viṣakarmādīn kurvanto "bauddhā api" mantrā "dṛśyante" | tena "tatra" bauddhādiṣu mantrakalpeṣva"mantratvamapi" vipratiṣiddhaṃ |
viṣakarmādikaraṇadvāreṇa vaidikānāmapi mantratvavyavasthāpanāt | na ca viṣastambhanādisāmarthyayogāt vedavākyaṃ laukivākyādatiśayavadityevāpauruṣeyaṃ yuktaṃ |

[450,3]

tathā hi pāṇyaṅgulasanniveśo "mu drā | ma ṇḍa laṃ" devatādiracanāviśeṣaḥ | "dhyāna"ndevatādirūpacintanaṃ | "tairanakṣarai"raśabdasvabhāvaiḥ sva"karmāṇi" viṣādyapanayanādilakṣaṇāni kriyante | na ca tāni mudrāmaṇḍaladhyānā"nyapauruṣeyāṇi" yujyante |

[450,4]

syādetat | mudrādiṣveva puṃsāṃ karaṇasāmarthyanna varṇṇakrameṣu mantreṣviti |

[451,1]

tanna | yasmāt "teṣāṃ" mudrādīnāṃ "kriyāsambhaṃve satyakṣararacanāyāṃ" sattyādimatāṃ puṃsāṃ "kaḥ pratighāto" viśeṣābhāvāt | "tasmānna kiñcidaśakyakriyameṣāṃ" puṃsāṃ |
yena puruṣeṇākṛtamatiśayamupalabhya laukikebhyo vaidikānāṃ svabhāvabhedaḥ kalpyeta |

[451,2]

yadi bauddhetarau mantrakalpau dvāvapi pauruṣeyo "tau ca sattyaprabhavau" | avitathābhidhāyipuruṣādutpannau | "tatkatha"midānīntāveva sattyaprabhavau "mantrakalpau" bauddhetarau"parasparaviruddhau" yujyete | ekatra hiṃsādīnāmanabhyudayahetutvena darśanādanyatrābhyudayahetutvena |

[451,3]

"ne"tyādinā pariharati | "na vai sarvatra tau" mantrakalpau "sattyaprabhavau" yenāyaṃ virodhaḥ |
kintu "prabhāvayuktapuruṣapratijñālakṣaṇāvapi" tau mantrakalpau staḥ | prabhāvavatā puruṣeṇa"ya imāṃ varṇṇapadaracanāmabhyasyati tadvidhiṃ cānutiṣṭhati tasyāhaṃ yathāpratijñātamarthaṃ sampādayiṣyāmī"ti yā pratijñā tallakṣaṇāvapi mantrakalpau bhavataḥ | tatonyathāvādyapi prabhāvayuktau mantrakalpau kuryādevetyavirodhaḥ | sa eva sattyābhāvāt prabhāvaḥ kuta iti cedāha | "sa prabhāvo gatisiddhiviśeṣābhyāmapi syāt" | puṇyena gativiśeṣa eva sa tādṛśo labdho devatādisaṅgṛhīto mantrasiddhiviśeṣo yena sa tādṛśaḥ prabhāvo bhavatīti |

[451,4]

"yadi pauruṣeyā mantrāstadā" puruṣatvāt "sarve puruṣāḥ kinna mantrakāriṇaḥ" |
na ca kurvanti | tasmādabhimatā api puruṣā na mantrānakārṣurityabhiprāyaḥ |

[451,5]

"tadi"tyādi si ddhā nta vā dī | teṣāmmantrāṇāṃ yat "kriyāsādhanaṃ" sattyatapaḥprabhāvādi tena "vaikalyā"nna sarve puruṣā mantrakāriṇaḥ |

[451,6]

"yadi punastādṛśaiḥ sattyatapaḥprabhṛtibhirma"ntrahetubhiḥ puruṣā "yuktāḥ" syustadā te mantrān kurvantyeva |

[452,1]

"api ca kāvyāni" tatkriyāpratibhāyuktaḥ "puruṣaḥ karotī"ti kṛtvā tatkriyā pratibhārahitopi "sarvaḥ puruṣaḥ" puruṣatvasāmyāt "kāvyakṛt syāt | akaraṇe vā kasyacida"nyopi naiva kuryāt | tadvat | kāvyakaraṇāsamarthapuruṣavat | "ityapūrveṣā vā co yuktiḥ" | vyabhicāriṇītyarthaḥ |

[452,2]

"sattya"mityādi paraḥ | "mantrakriyāsādhanena vikalāḥ" puruṣā "mantrānna kurvate" |
kevala"ntadevā"tra mantrakriyāsādhanasya sattyādeḥ "sākalyaṃ kasyacit" puruṣasya "na paśyāmaḥ |
sarvapuruṣāṇāṃ samānadharmatvāt" |

[452,3]

"uktami"ti si ddhā nta vā dī | "atra" codya uktamuttaraṃ | kimuktaṃ | "na mantro nāme"tyādi | vacanaṃ ca samayaśceti dvandvaḥ | "sattyādimatāṃ" puruṣāṇāṃ samīhitārthasādhanā"dvacanāt" | tathā sattyādiyuktapuruṣapratijñālakṣaṇācca samayānna mantronāmā"nyadeva kiṃcit | tāni ca" sattyatapogatisiddhiviśeṣalakṣaṇāni mantrakriyāsādhanāni"kvacideva puruṣeṣu dṛśyante" |

[452,4]

syādetad | yo yaḥ puruṣasya mantrakriyāsādhanarahitastadyathā rathyāpuruṣaḥ |
puruṣaścāyaṃ mantrakarttṛtvenābhimataḥ puruṣa iti | tatrāpi "sarvapuruṣāstadrahitāstena" mantrakriyāsādhanena rahitā "ityapi tatsambhavasya" mantrakriyāsādhanasambhavasya puruṣatvena saha "virodhābhāvāt | anirṇṇa"yo'niścayaḥ | mantrakriyāsādhanasya svabhāvānupalambhādeva puruṣe svabhāvaniścaya iti cedāha | "na ce"tyādi | "atyakṣasvabhāveṣu" akṣātikrāntaḥ svabhāvo yeṣānteṣvatyantaparokṣeṣvityarthaḥ | "anupalabdhirnābhāvaniścayasya hetuḥ" | ātmani mantrakriyāsādhanānāṃ smṛtyādīnāmanupalambhena paratrāpyabhāvo niścīyata iti cedāha | "na ce"tyādi | atikrāntajanmādismaraṇaṃ smṛtiḥ | paracittāvabodho ma tiḥ | adṛṣṭeṣu padārthatattvadarśanaṃ "prativedhaḥ | sattya"mananyathāvāditvaṃ | "śaktiḥ" prabhāvaḥ | tā mantrahetavaḥ sarvabhāvinyaḥ | "sarvapuruṣa"santāna"bhāvinyo bhavanti" | yena tā ātmani na dṛṣṭā ityanyatrāpi pratikṣipyeran |

[453,1]

idānīṃ smṛtyādīnāṃ kvacideva puruṣe sambhavamāha | "tatsādhana"mityādi | teṣāṃ smṛtyādīnāṃ yathoktānāṃ yatsādhanamutpattikāraṇantasya "saṃpradāya upadeśa"stasya bhedo viśeṣaḥ kvacidevāgame sambhavo na sarvatra | tadvad "guṇāntarasādhanānyapi syuḥ" |
kvacideva puruṣe bhaveyuḥ | siddhiḥ sādhanaṃ | smṛtyādikāraṇānāṃ kāryabhūtāni yāni guṇāntarāṇi smṛtyādirūpāṇi | teṣāṃ sādhanāni niṣpattayopi kvacideva puruṣe syuḥ smṛtyādikāraṇānuṣṭhānāt | yadi smṛtyādi sādhanaṃ syāt kinna dṛśyata iti cedāha | "nāpī"tyādi | "sannapi" vidyamānopi santānāntarastho manoguṇo draṣṭuṃ puruṣamātreṇa "na śakyaḥ | ata eva" kāraṇā"dadṛṣṭa"sya santānāntarasya manoguṇasyāna"pahnavo"pratikṣepaḥ | "nāpi puruṣeṣu" mano"guṇasyotpitsorutpattimicchoḥ pratiroddhā" bādhakosti yena tadanyaguṇātiśāyī manoguṇaḥ "kasyacidapi" nāstīti syāt | puruṣatvādika eva dharmo bādhaka iti cet | na | kiṃ kāraṇaṃ | tasyānyasantānabhāvino bādhyasya guṇasya puruṣamātreṇā"dṛṣṭeḥ" | puruṣatvādinā dharmeṇa "bādhyabādhakabhāvā"siddheḥ | abādhakāccāpratikṣepaḥ |

[453,2]

"etenā"ntaroktena "sarva"syārthasya yajjñānantasya "pratiṣedhaḥ" | ādiśabdād vītarāgādi"pratiṣedhādayo nirvarṇṇitottarāḥ" |

[453,3]

yathā na vaktṛtvādiliṃgena sarvajñatvādīnāṃ pratikṣepa iti | "tatrā"pi bītarāgaṃtvādipratikṣepa "evaṃbhūtaḥ" puruṣo vītarāgatvādiguṇayukto neti nyāyo yuktaḥ |
kiṃbhūtaḥ | yādṛśoyamasambhavantatsādhanasaṃpradāyaḥ | "asambhavantatsādhanasaṃpradāyo" vītarāgatvādisādhanasaṃpradāyo yasyeti vigrahaḥ | vītarāgatvādisādhanenopāyena vikalassa vītarāgādi"rna bhavatyevaṃ nyāya iti" yāvat | "na dṛṣṭajñāpako"tatsvabhāva "ityapi" | adṛṣṭaṃ jñāpakaṃ vītarāgatvādi liṅgaṃ yasya | sa jñāpako darśanamātreṇātatsvabhāvo vītarāgatvādiguṇaviyuktasvabhāvo bhavatītyapi na yuktamvaktuṃ | na hi jñāpakānupalambhamātreṇa jñāpyasyābhāvo nyāyyaḥ | kiṃ kāraṇaṃ | "satāmapi" keṣāṃcidarthānāṃ liṃgabhūtasya"kāryasyānārambhasambhavāt" | ārabdhannāma tairatīndriyaiḥ kāryantathāpi "svabhāvavipra"mīṣāmidaṃ kāryamiti "draṣṭumaśakyatvācca" | tasmānmantrakriyāsādhanavaikalyaṃ yathaikasya tathā sarvasyetyetadaśakyaniścayamiti sthitaṃ |

[454,1]

yata evanta"smādadhyayanama"dhyayanāntaravad a"dhyayanāntarapūrvakami"ti sādhye "adhyayanā"diti liṅgaṃ "vyabhicāri | bhā ra tā dyadhyayane" pauruṣeyādhyayanatvasya "bhāvāt" |

[454,2]

"vedena viśeṣaṇādadoṣaḥ" | adhyayanamātrasya hi vyabhicāro na vedena viśiṣṭasyādhyayananasyetyabhiprāyaḥ | "kaḥ punari"tyādi siddhāntavādī | "kotiśayo vedādhyayanasya ye"na tadvedā"dhyayanamanyathe"ti svayaṃ kṛtvādhyetuṃ "na śakyate" | naiva kaścidatiśayaḥ | tato vedādhyayanaṃ ca syānna cādhyayanapūrvakamiti virodhābhāvāt sa eva vyabhicāraḥ | yasmā"nna hi viśeṣaṇaṃ" vedatva"maviruddhaṃ vipakṣeṇā"nadhyayanāntarapūrvakatvena "saha | asmād" vipakṣā"ddhetunnivarttayati" | kiṃ kāraṇaṃ | "aviruddhayo"rvedatvānadhyayanāntarapūrvakatvayo"rekatra" vedavākye "sambhavāt" | ko hyatra virodho yad vedādhyayanaṃ ca syānna cādhyayanāntarapūrvakamiti | "idānīntanānāṃ" puruṣāṇāma"nadhyayanāt" | adhyayanāntarapūrvakatvenaivādhyayanāt | "uktottarametat" | bhā ra tā dhyayanepi prasaṅgāt | tadapi hīdānīntanāḥ paropadeśenaivādhīyata iti | tasyāpyādyābhimatamadhyayanamadhyayanāntarapūrvakatvena vedavadapauruṣeyaṃ syāt | vedādhyayanapūrvakameva vedādhyayanaṃ karttura"darśanāditi cet | idamapi prāk pratyūḍhaṃ" pratikṣiptaṃ | dṛśyante hi vicchinnakriyāsaṃpradāyāḥ | "kṛtakāśce"tyādinā | "nāpyadarśanamātramabhāvaṃ gamayatīti"
kṛtvā "vyabhicāra eva" vedādhyayanatvādityasya hetoḥ | "tasmāt" vedatvaṃ "viśeṣaṇa" madhyayanasya hetora"tiśayabhāg na bhavati" viśeṣādhāyakanna bhavati | vipakṣavirodhābhāvena vipakṣādavyāvarttanāt | upāttamapi viśeṣaṇa"manupāttasamaṃ" |

[454,3]

kiñca | "yatkiñcida vedādhyayanaṃ sarvantadadhyayanāntaraparvakamiti" vedenaviśeṣitepi hetau "vyāptirna sidhyati" | viparyaye bādhakapramāṇābhāvena sarvasya vedādhyayanasya tathābhāvasiddheradhyayanāntarapūrvakatvāsiddheḥ | "yādṛśaṃ" tvadhyayanaṃ svayaṃ karttumaśaktasya tannimittamadhyayanāntaranimittaṃ "dṛṣṭaṃ tattathetya"dhyayanāntarapūrvakame"veti syāt" | svayaṃ kṛtvādhyetumaśaktasya yadadhyayanantasya dṛṣṭe viśeṣajāḍyādilakṣaṇaṃ tannimittatayā parapūrvādhyayananimittatayā | tattyāgena tasya jāḍyādinimittasyādhyayanasya yathā paridṛṣṭe viśeṣasya tyāgena | yadvā "tannimittatayā" śaktinimitatayā | dṛṣṭe'vagate viśeṣesvayaṃ kṛtvādhyayanalakṣaṇe"tattyāgena" tasya viśeṣasya tyāgena vedādhyayanatvasāmā"nyasya grahaṇaṃ" śaktasyāśaktasya vā sarvaṃ vedādhyayanamadhyayanāntarapūrvakamvedādhyayanatvasāmānyāditi kriyamāṇaṃ "vyabhicāryeva" | kimiva | hutāśanasiddhau | agnisiddhau "pāṇḍudravyatvavat" | agnisādhye dhūme yaḥ pāṇḍuviśeṣo dṛṣṭastattyāgena pāṇḍudravyasāmānyamupādīyamānamagnisiddhau yathā vyabhicāri tadvadityarthaḥ |

[455,1]

etenānantaroktena vyabhicāritvapratipādanena vacanādayaḥ | ādiśabdāt puruṣatvādayaḥ "pratyuktāḥ" | yathā tepi vyabhicāriṇa iti |

[455,2]

kasmin sādhye | rāgādisādhane | rāgādisiddhau | yādṛśo rāgādiprabhavo vacanaviśeṣo dṛṣṭastattyāgena vaktṛtvasāmānyasya vyabhicārāt |

[455,3]

astu "ve"tyabhyupagamyāpyāha | sarvathāpyevaṃkṛtvā vedasyā"nāditā sidhye"dādirahitatvamātraṃ sidhyet | "nāpuruṣāśrayaḥ" | apauruṣeyatvantu na sidhyet |

[455,4]

atha tasmādapauruṣeyamātrādevāpauruṣeyatvamiṣyate | tadā "syādanyopi" lokavyavahāronādipravṛttatvādanarāśrayopauruṣeyaḥ | "puruṣa eva hi svayamabhyuhyo"pakalpyādhīyate |
parato vā śrutvādhīyate teṣāṃ puṃsā"mavyāpatakaraṇānā"mavyāpṛtatālvādīnāṃ "svayaṃ" | svarūpaṃ prakāśayanti | "yena" svayaṃ dhvananenā"pauruṣeyāḥ syuḥ" | kintu puruṣavyāpāreṇaiṣāṃ vaidikānāṃ śabdānāṃ dhvananāllaukikavākyavat pauruṣeyatvameva |

[456,1]

"api syurapauruṣeyā"ssambhāvyata eṣāmapauruṣeyatvaṃ "yadi puruṣāṇāmādiḥ syāt" |
adhyayanaṃ cānādi"stadāpyā"dyasya puruṣasyādhyayana"manyapūrvaka"madhyayanāntarapūrvakaṃ "na sidhyati" | kiṅkāraṇam | "adhyāpayitura"nyasya puruṣasyā"bhāvāt | tatprathamodhyetā" tasya vedasya prathamodhyetā svayamabhyuhya vedamadhīta iti "kartaiva syād"
vedasya | "tadi"ti tasmā"dayaṃ" vedādhyayanalakṣaṇo vyavahāra ekasmādadhītyāparamadhyāpayati | sopyanyamiti pūrvapūrvadarśanapravṛtto"nādiḥ" puruṣavyavahāra iti puruṣairevāyaṃ racito vyavahāra iti syānnāpauruṣeya eva | kimiva | "ḍimbhakapāṃsukrīḍāvat" | ḍimbhakā bālāsteṣāṃ pāṃsukrīḍā yathā "pūrvavatdarśanapravṛ"ttatvādanādiḥ "puruṣavyavahāra"stadvat | ādiśabdād bhojanādivyavahāraḥ |

[456,2]

"anāditvādi"tyādi | "anāditvād" vedasyā"pauruṣeyatve"bhyupagamyamāne "mle cchā divyavahārāṇā"miti svakulakramāgatānāṃ mātṛvivāhādilakṣaṇānāmanāditvāt tathābhāvo vedavadapauruṣeyatvaṃ syāt | ādiśabdādāryavyavahārasyānādeḥ parigrahaḥ |
tathā "nāstikyavacasāmapi" dharmādharmaparalokāpavādapravṛttānā"manāditvāttathābhāvaḥ" |
apauruṣeyatvaṃ syāt | anāditvameva teṣāṃ kathamiti cedāha | "pūrvasaṃskārasantateḥ"
pūrvasaṃskāravaśāt santānena pravṛtterityarthaḥ | "mlecchavyavahā"rā anādayaḥ | "ke"
punasta ityāha | mṛte pitari putreṇa "mātṛvivāhaḥ" kārya iti | mlecchānāṃ keṣāṃcid vyavahāraḥ | ādiśabdād vṛddhānāmmāraṇaṃ saṃsāramocanārthamityādivyavahāraparigrahaḥ | ādiśabdopāttamāha | "madane"tyādi | ma da na tra yo daśyāmparvaṇi "madanotsavaḥ" | atrāpyādiśabdāt putrajanmotsavādayopyanādayaḥ | "nāsti"kānāṃ lau kā yati kā nā"mvacāṃsi" ca | kiṃbhūtānya"pūrvaparalokādyapavādīni" | apūrvasya dharmādharmasya paralokasya cāpavādīni pratikṣepakāṇi | tānyapyanādīnīti | liṃgavipariṇāmena sambandhaḥ | 248

[457,1]

kathaṃ punarmlecchādivyavahārādīnāmanāditvamityāha | "na hī"tyādi | te ca vyavahārā"stāni" ca nāstikyavacāṃsīti "napuṃsakamanapuṃsakenaikavaccānyatarasyāmi"ti napuṃsakasyaikaśeṣaḥ | tenāyamarthaḥ | tān vyavahārāṃstāni ca nāstikyavacāṃsi "parai"ranyaiḥ puruṣaira"nāhitasaṃskārā" avyutpannabuddhaya idānīntanā "na pravarttayanti" |
kintu vyutpāditabuddhaya eva | tepyaparaistepyaparairiti siddhamanāditvaṃ |

[457,2]

yepyapūrvaṃ kāvyādikaṃ kurvanti | teṣāmapyanyakṛtenaiva saṃskāreṇa pravṛttestatkṛtopi vyavahāronādiriti kathayannāha | "svapratibhe"tyādi | "svapratibha"yā svabuddhyā"raci"ta"ssamayaḥ" kāvyādilakṣaṇo yaiste"ṣāmapi" tāvat puruṣāṇāṃ "yathāśrutaḥ" parasmāt samasto vyasto vā "yorthaḥ" | tatra ye "vikalpā"steṣāṃ "saṃhāra" ekatropādānamvargīkaraṇamiti yāvat | te"naiva" prakāreṇa "pravṛtte"rgranthādīnāṃ karaṇāt | svapratibhāracitopi grantho vastutaḥ parapūrvaka eva | kathantarhi svakṛta ityucyate ityāha | "tat"kāvyādika"maparapūrvakamityucyata" iti sambandhaḥ | kenacit svayaṃ kṛtamityucyate | kiṃ kāraṇaṃ | "kutaścidu"padeṣṭuḥ kiñcidarthajātamā"gatamiti" kṛtvā | "ekasyopadeṣṭuḥ prabandhenābhāvāt" | tadevaṃ svapratibhāracitopi tāvad granthaḥ paramārthataḥ parapūrvaka eva | "prāgeva"
kimpuna"ryathādarśanapravṛttayaḥ" | parebhyo yathādarśanameva pravṛttirnivṛttiryeṣāṃ te tathoktāḥ | "samyagmithyāpravṛttayaḥ" | samyag mithyā ca pravṛttirācaraṇaṃ yeṣāṃ "lokavyavahā"rāṇānte tathoktāḥ | tatra samyakpravṛttayaḥ pūjyapūjādayaḥ | mithyāpravṛttayaḥ kāmopasaṃhitādayaḥ | ete ca sphuṭameva parapūrvakāḥ |

[457,3]

atra vyabhicāramāśaṃkate | "nanvi"tyādi | prathamakalpe bhavā "ādikalpikāḥ" | teṣ"vadṛṣṭā vyavahārāḥ iṣyante" | na hi taiḥ pūrvebhyo vyavahārā upalabdhāsteṣāmeva prathamatvāt |

[458,1]

"teṣāmapī"tyādinā pariharati | "teṣāma"pyādikalpikānāmpuṃsā"manyasaṃskārāhitānāṃ pū"rvajanmaprasareṣu pūrvadṛṣṭavyavahāreṇāhitasaṃskārāṇāṃ paścād "yathāpratyayayaṃ" |
yathā sahakārisannidhānaṃ "prabodhāt" pravṛtteḥ | tepi nāparapūrvakāḥ | 248

[458,2]

"bhavatva"nāditvāt "sarveṣāṃ" mlecchādivyavahārāṇāma"pauruṣeyatvamiti cet |
tādṛśe"nāditvamātreṇa sarvavyavahārāṇā"mapauruṣeyatve siddhepi ko guṇo bhavet" |
naiva kaścit | tathā hi "kāmaṃ bhavedavisamvādakamityapauruṣeyatvamiṣṭaṃ | taccā"pauruṣeyatvaṃ "visamvādakānāmapi keṣāṃci"llokavyavahāraṇā"mastī"ti nāpauruṣeyatvamavitathatvasya sādhakaṃ vyabhicārāditi "ki"ntenā"pauruṣeyatvena" kalpitena |

[458,3]

"atha" vedavākyānāmevāpauruṣeyatvamiṣyate | tadā "vedavākyānāmevāpauruṣe"yatve "satya"pi tadvācyeṣvartheṣu "saṃśaya" eva "puna"riti bhūyaḥ | apauruṣeyatvamapi kalpayitvā bhūyaḥ saṃśaya eva prāpta ityarthaḥ | kiṃ kāraṇam | artha"bhedā"nāṃ vedārthavyākhyānavikalpānāmācāryabhedena "darśanāt" |

[458,4]

"yadī"tyādinā vyācaṣṭe |

[458,5]

"apauruṣeyatvepi yadi" vedavākyaṃ yathāsvaṃ "pratiniyatāmeva | tadarthapratibhāṃ" |
vedavācyārthālambanāmbuddhipravṛttikāmasya yadi "janaye"ttadā viparītārthasamāropābhāvādā"śvāsanaṃ syā"llabdhāśvāsaḥ puruṣo bhavet | tattu nāsti | yasmād | "yatheṣṭantu samāropāpavādābhyā"madhikaśabdaprakṣepeṇa śabdāntarāpahnavena vetyarthaḥ | viruddhaśāstravyavahāriṇo "nai ru ktāḥ | ādi"śabdād vai yā ka ra ṇā diparigrahaḥ | "vedavākyāni viśasanto" nānārthān kurvanto "dṛśyante | na ca te" parasparavirodhino vyākhyābhedopanītā "arthāsteṣā"mvedavākyānā"nna saṃghaṭanta" eva sambhavantyevetyarthaḥ | kiṃ kāraṇam | "arthaniveśa"syārthavācakatvena pravarttanasya "samayaprādhānyāt" |
saṃketapratibaddhatvāt | "ekasyā"pi "vākya"sya yathāsamaya"manekārthavikalpasambhavāt"
saṃśaya eva | prakṛtipratyayānusāreṇa ca vedavākyānāṃ vyākhyānāt | teṣāṃ ca niyatārthatvānna vedavākyeṣvanekārthavikalpasambhava ityapi mithyā | kiṃ kāraṇaṃ | "prakṛtipratyayānāmanekārthapā"ṭhasambhavāt | ekāpi hi prakṛtiranekeṣvartheṣu paṭhyate |
tathā pratyayopīti | tadavastha eva yathābhiprāyamarthasaṃskārabhedāt saṃśayaḥ |

[459,1]

syādetad | ruḍhimāśritya vedārthavyākhyānāt prakṛtipratyayānāmanekārthapāṭhepi na saṃśaya ityapyasat | kiṃ kāraṇaṃ | "ruḍherapyekāntena" svayamevā"nanumate"ranaṅgīkaraṇāt | etadeva kutaḥ | "arūḍhaśabdabāhulyāt" | arūḍhā eva ye loke śabdāste vede bāhulyena dṛśyante | tadyathā jarbhurāṇaprabhṛtayaḥ | tato na tatra rūḍhiśabdānnirṇṇayaḥ | tatra "tadarthasyā"rūḍhaśabdārthasya nirṇṇaye vyākhyātṛ"puruṣopadeśāpekṣaṇāt | tadupadeśasya" ca puruṣopadeśasya ca | "tadicchānuvṛtteḥ" puruṣecchānavṛtte"ranirṇaya eva" veda"vākyārtheṣu" | 249

[459,2]

"api cāyaṃ" ve da vā dya"pauruṣetvaṃ sādhayan varṇṇānāmvā sādhayed vākyasya vā" |
vākyavikalpenaiva padasyāpyabhidhānaṃ draṣṭavyaṃ |

[459,3]

<1>varṇṇavikalpamadhikṛtyāha | "tatre"tyādi | "anyāviśe"ṣāditi | laukikebhyo varṇṇebhyo vaidikānāmaviśeṣāt | "varṇṇānā"mapauruṣeyatva"sādhane kimphalambhe"t | naiva kiñcit |

[459,4]

"na hī"tyādinā vyācaṣṭe | yasmānna "hi laukikavaidikavākyayornānā varṇṇāḥ" | kintarhi | yathā vaidikā akārādayo'bhinnāstathā laukikā api | ekatvena pratyabhijñāyamānatvāt | satyapi pratyabhijñāne yadi laukikebhyo vaidikānāṃ varṇṇāṃnāṃ bheda iṣyate | tadā "bhedepi | tataḥ" pratyabhijñānād vaidikānāmakārādīnāṃ pratyuccāraṇaṃ yade"katva"ntasyā"siddhiprasaṃgā"t | kiṃ kāraṇaṃ | "pratyabhijñāviśeṣā"t |
laukikavaidikavarṇṇabhede dṛṣṭasya pratyabhijñānasya vaidikeṣu varṇṇeṣvaviśeṣāt | ekatvavyabhicāriṇaḥ pratyabhijñānāt kathamvaidikānāmekatvaṃ sidhyatītyarthaḥ | "bhedānupalakṣaṇācca vaidikavarṇṇāsiddhiḥ" | laukikavaidikayorbhedānupalakṣaṇāt |

[460,1]

atha syād vaidikeṣu varṇṇeṣvekatvanimittatvāt pratyabhijñānaṃ pramāṇamevānyatra tu sādṛśyena bhrāntatvādapramāṇamityata āha | "pratyabhijñānādapratītiprasaṅgādi"ti |
yadyanyatrāpramāṇaṃ ghaṭādāvapi tarhi pratyabhijñānād kṣaṇikatvāpratipattiprasaṅgāt |
anyattvādeva | bhavadbhi rmī māṃ sa kairllaukikavaidikavarṇṇabhedā"nabhyupagamācca |
teṣāñca" varṇṇānāma"pauruṣeyatvasādhane"bhyupagamyamāne "te" varṇṇāḥ "sarva"tra loke vede ca"tulyā iti kimanena" mī māṃ sa ke naivamapauruṣeyatvaṃ sādhayatā "pariśeṣitaṃ" parityaktamvarṇṇajātaṃ yat pauruṣeyaṃ syāt | "tathā vai" laukikavaidikavarṇṇānāmapauruṣeyatve sati "sarvaḥ" śābdo "vyavahāro" laukiko vaidikaś"cāpauruṣeyo na ca sarvo'vita"tho na ca sarvaḥ sattyārthaḥ | apauruṣeyatvepi vitathārthasya sambhavāt | "iti" heto"rvyarthaḥ pariśramo"'pauruṣeyatvakalpanāyāḥ

[460,2]

<2>"athe"tyādinā dvitīyapakṣopanyāsaḥ | "atha vākya"ma"pauruṣeyamiṣṭaṃ" |
tadasat | tathā hi "vākyanna bhinnamvarṇṇebhyo vidyate" | kiṃ kāraṇaṃ | dṛśya"syānupalambhanāt" |

[460,3]

"na hī"tyādinā vyācaṣṭe | "na hi vayandevadattādipadavākyeṣu" | devadattādipadeṣu vākyeṣu ca "dakārādī"nāṃ varṇṇānāṃ yaḥ "pratibhāsastaṃ" muktvā'nyavarṇṇātmakaṃ padavākyapratibhāsaṃ "buddheḥ paśyāmaḥ | dvitīyavarṇṇapratibhāsavat" | yathā dakāre pratibhāsamāne tatsamānakālameva dvitīyo varṇṇo na pratibhāsate | tadvanna padavākyaṃ pratibhāsate | "na cāpratibhāsamānaṃ" grahaṇe buddhau "grāhyatayeṣṭa"mupalabdhilakṣaṇaprāptaṃ sa"dastī"ti śakyamavasātuṃ | tathā varṇṇebhyo"nyad veti śakyamavasātuṃ" | na ceti sambandhaḥ | astitve niṣiddhenyattvamapi niṣiddhameva | tathāpi dvayorupādānamatyantasattvapratipādanārthaṃ | "ākārāntavat" | yathaikasminnākāre bhāsamāne tatrāpratibhāsamānaṃ dṛśyamākārāntaramanyannāsti tadvat |

[461,1]

"anyāsambhavītyā"di | anyeṣu varṇṇeṣvasambhavi | arthapratyāyana"kāryaṃ"lakṣaṇaṃ"kārya"vyatiriktasya padavākyasya "gamakamiti cet" | tathā hyapratipattirdevadattādipadavākyeṣu dṛṣṭā | na ceyamvarṇṇebhyasteṣāṃ pratyekamanarthakatvāt | ekavarṇṇakāle'paravarṇṇābhāvena sāmastyābhāvāccātovagamyate'sti tatpadavākyaṃ yata iyamarthapratītirbhavatīti |

[461,2]

"syādi"tyādinā pratividhatte | "syād" varṇebhyorthāntaraṃ padādi | "yadi" teṣu"varṇṇeṣu satsvapi tadartha"pratītilakṣaṇaṃ "kāryanna syāt" | yāvān varṇṇasamudāyorthapratipādanāya saṃketitastāvato yadyarthapratītirna syāt syādetat | yāvatā bhavatyeva |
taduktaṃ |

[461,3]

nānyathānupapattistu bhavatyarthamatiṃ prati | tadevāsyānimittaṃ syājjāyate yadanantaramiti | sphoṭa0 95

[461,4]

"na bhavatī"tyādi paraḥ | "na bhavati" varṇṇebhyorthapratītiḥ | kiṃ kāraṇaṃ | "teṣā"mvarṇṇānā"maviśeṣepi padavākyāntare"rthapratītera"sambhavāt" | yadi hi varṇṇebhyorthapratītiḥ syāt tadā sara ityasmin pade yādṛśyarthapratītistādṛśyeva rasa ityatrāpi syād ubhayatra varṇṇānāntulyatvāt | evaṃ vākyepi sadṛśavarṇṇe boddhavyaṃ | na ca bhavati | tasmānna varṇṇebhyorthapratītilakṣaṇaṃ kāryamiti |

[461,5]

"ne"tyādinā pariharati | "teṣā"mvarṇṇānāṃ vākyāntareṣ"vaviśeṣāsiddheḥ" | tathā hi ya ekatra vākye varṇṇā na ta eva vākyāntareṣu puruṣaprayatnabhedena varṇṇānāṃ prativākyambhinnānāmevotpatteḥ |

[462,1]

sa evāyamvarṇṇa iti "pratyabhijñānāt" prativākyaṃ varṇṇānā"maviśaṣo'"bhedaḥ "siddha iti cet" |

[462,2]

"naita"devaṃ | kiṃ kāraṇaṃ | "tasya" pratyabhijñānasya "vyabhicāritvāt" | dṛśyate hi lūnapunarjāteṣu keśeṣu bhinneṣvapi sādṛśyagrahaṇād vipralabdhasya pratyabhijñānaṃ |
sādṛśyagrahaṇaṃ ca sadṛśasya svarūpagrahaṇaṃ na tvanyasadṛśa iti grahaṇaṃ | "anidarśanatvā"ccādṛṣṭāntatvācca pratyabhijñānasyāliṃgasya | na hyekaḥ pratyabhijñāyamāno vādiprativādisiddho dṛṣṭāntosti | nāpi pratipadaṃ varṇṇaikatvagrāhakaṃ pratyakṣaṃ pratyabhijñānaṃ sambhavati | pūrvakālasambandhitvasyedānīmasannihitatvenāgrahaṇāt | grahaṇe vā śrotrajñānavat spaṣṭapratibhāsaḥ syāt | na ca bhavati | tasmānna pūrvakālavarṇṇagrāhakaṃ | dṛśyamānasya cedānīntanakālatvād yaścedānīntanakālasambandhī svabhāvaḥ sa kathaṃ pūrvakālasambandhī | pūrvāparakālayoḥ parasparavirodhāt kathaṃ pratyakṣeṇa tattvagrahaṇa ucyate | sannihitaviṣayaṃ ca pratyakṣamiṣyate | na ca varṇṇasya sannidhānaṃ sambhavati sāṃśatvāt | antyavarṇṇabhāgakāle ca pūrvvavarṇṇabhāgānāmasattvāt | tena na varṇṇeṣu pratipadamekatvagrāhakaṃ pratyakṣaṃ pratyabhijñānaṃ sambhavati |

[462,3]

tasmāt sthitametat prativākyaṃ bhinnā eva varṇṇāsteṣāmeva bhedārthapratīterbheda iti |

[462,4]

nanu varṇṇā nirarthakā ityuktantatkathanteṣāmeva bhedādarthapratīterbheda ityucyate |

[462,5]

sattyaṃ | santo varṇṇā nirarthakā vikalpaviṣayāstu sāmānyarūpā eva prativākyaṃ bhinnā varṇṇā varṇṇasvalakṣaṇā bhedenādhyastā vācakā iṣyante | tena varṇṇānāmeva bhedādarthapratīterbheda ityucyate | yadi tu varṇṇabhedādayamarthapratītibhedo neṣyate kintu "varṇṇāviśeṣepi" | tato vyatiriktasya "vākya"sya "bhedāda"rtha"pratipattibhe"daḥ | sa eva "kāryabhedaḥ syāt" | sā cārthapratīti"rvākyād" bhavet | "tacca" vākyama"tīndriya"mvarṇṇavyatirekeṇendriyabuddhāvapratibhāsanāt | "iti" evaṃ "kutaḥ syā"t | vākyāt sa pratītirna syāt | sambandhasyāgṛhītatvāt |

[462,6]

syādetad | adṛśyamapi tadvākyamindriyavat sannidhimātreṇa pratītiṃ janayati | pratītyanyathānupapatyā ca vākyakalpanetyata āha |

[462,7]

"sannidhimātre"ṇa vākyasya pratīti"janane"'bhyupagamyamāne | indriyādiva"davyutpa"kṛtasaṃketasyāpi puṃsorthapratītirvākyāt "syāt" | na ca bhavati | tasmād varṇṇebhyaḥ saṃketabalādevārthaṃpratīterbhāvāt kathamanyathānupapattyā vākyakalpanā | "tasmānna vākyannāma kiñcidarthāntaramvarṇṇebhyo yasyā"nyasyā"pauruṣeyatvaṃ sādhyeta |
tadabhāvād" vākyābhāvād va"rṇṇā" eva kevalamavaśiṣyante | te cāviśiṣṭāḥ sarvatra teṣā"mapauruṣeyatva"sādhane |

[463,1]

"vedanāviśiṣṭa"rūpāṇāṃ laukikānāmapi va"rṇṇā"nāma"pauruṣeyatvaṃ" sādhayitavyam | atra ca "prathamapakṣe" varṇṇāpauruṣeyatvasādhanapakṣe "pratyuktaṃ" | vyarthaḥ pariśrama iti | (249–250)

[463,2]

"api ce"tyādi | "anekāvayavātmatve" vākyasya kalpyamāne "teṣā"mavayavānāṃ"pṛthak" pratyekaṃ "nirarthakā" yadi |

[463,3]

"tepī"tyādinā vyācaṣṭe | "tasya" vākyasya ba"havovayavāḥ pṛthak prakṛtyā" svabhāvena yadyanarthakāstadā vākyamapyanekāvayavasamudāyātmakaṃ tadvadevānarthakaṃ | tataścā"tadrūpa" ityanarthakatvenāvācakarūpe'vayavasaṅghāte "tādrūpyaṃ" vācakavākyarūpamarthavattvamiti yāvat | "kalpitaṃ" samāropitambhavet | "siṃhatādivat" | yathā siṃho māṇavaka ityādiṣapacāreṣu | māṇavakādiṣvatadrūpeṣu siṃhādikamāropitantadvat |

[463,4]

"arthavāni"tyādinā vyācaṣṭe | "arthavānevātmā" | vācaka eva svabhāvo "vākyaṃ |
te cāvayavā" vākyasya "svayamanarthakāḥ | teṣu ca" svayamanarthakeṣvavayaveṣu sorthavān vākyā"tmā kalpanāsamāropitaḥ syā"t | "siṃhatādivat māṇavakādiṣu | iti" hetossa vācaka ātmā kalpanāracitatvāt "pauruṣeya eva" | 251

[463,5]

"atha mābhūdeṣa do"ṣa "iti pratyekaṃ" vākyasyā"vayavāḥ" vākyārthena "sārthakā iṣyante" | tadā "pratyeka"mavayavānāṃ "sārthakatve mithyānekatvakalpanā" ekasyāpyavayavasya parisamāptārthatvādavayavāntarāpekṣā vākyasya na yujyata ityarthaḥ | yadā "caikāvayavagatyā ca" |
ekasyāpi vākyāvayavasya grahaṇe "vākyārthapratipa"tpratītirbhavet |

[464,1]

atha syād | ekāvayavagatyāpi sāmānyena vākyārthapratītirbhavatyeva |
yadāha | bha rttṛ ha riḥ | "sarveṣāmpṛthagarthavattā sarveṣu pratiśabdaṃ kṛtsnārthaparisamāpteḥ |
tathā yadeva prathamaṃ padamupādīyate tasmin sarvarūpārthopagrāhiṇi niyamānuvādanibandhanāni padāntarāṇi vijñāyanta" iti | tatkathamucyate "vṛthānekatvakalpa"neti |

[464,2]

naiṣa doṣo yasmāt | vivakṣitārthaviśeṣāpekṣayaitaducyate | pratyekaṃ sārthakatvepi mithyānekatvakalpanā | ekāvayavagatyā ca vākyārthapratipad bhavediti |

[464,3]

nāpi kaścidavayavaḥ kārakaviśeṣasyābhidhāyakonyaśca kriyāviśeṣasyābhidhāyaka iti vākyāvayavānāṃ pratyekaṃ sārthakatvāt sāphalyaṃ yuktaṃ | kriyāviśeṣānanvitasya kārakaviśeṣasyābhidhātumaśakyatvāt | tadanvitasya tvabhidhāne mithyānekatvakalpanetyādidoṣastadavastha eveti |

[464,4]

"parisamāptārthetyā"dinā vyācaṣṭe | pa"risamāpte"rtho yasya "śabdarū"pasya tattathā | "te cāvayavā" vākyagatāsta"thāvidhā" iti parisamāptārtharūpāḥ "pṛthak pratyekaṃ" | iti hetoḥ pratyekante'vayavā "vākyaṃ" prasaktāḥ | "tathā" ca nā"nekāvayavaṃ vākyaṃ" | anekenāvayavena yuktamekamvākyaṃ na syādityarthaḥ | pratyekaṃ cāvayavānāṃ sārthakatve "ekāvayavapratipattyā" samastavākyārthapratipattyā samasta"vākyārthapratipatteravayavāttaraṃ prati apekṣā" śroturna syāt | "kālakṣepaśca na syāt" | kālaharaṇena vākyārthapratītirna syādityarthaḥ | kiṅkāraṇaṃ | "tasya" vākyārthasya "niṣkalātmano" nirvibhāgasya"kṣaṇenaikena pratipatteḥ" | etadeva kuta | "ekajñānotpattau" tasya vākyārthasya "niḥśeṣāgamāt" |

[465,1]

anye tvanyathā vyācakṣate | ekāvayavapratipattyā ca vākyārthapratipattau tasyāvayavasya kālakṣepaśca na syāt | kiṅkāraṇaṃ | tasyāvayavasya niḥkalātmanaḥ kṣaṇenaikena pratipatteḥ | kiṃ kāraṇam | ekajñānotpattau tasya nirbhāgasyāvayavasya niḥśeṣāvagamāt |

[465,2]

"anyatheti" yadyekajñānakṣaṇena sarvasya grahaṇaṃ na syāt tadā gṛhītāgṛhītasvabhāvayore"katvavirodhāt" | viruddhayorekatvāyogāt | 252

[465,3]

atha mā bhūdayandoṣa iti "sakṛcchraruti"riṣyate | tadā "sakṛcchrutau ca sarveṣā"mavayavānāṃ kalpyamānāyāṃ "kālakṣepo na yujyate" | 252

[465,4]

"mā bhūdi"tyādinā vyācaṣṭe | "avayavāntarā"ṇāma"pratīkṣaṇenaikasmādevāvayavād vākyārthasiddhe"rvākyārthaniścayāt kāraṇād a"nekāvayavatvahānirvākyasyeti" kṛtvā"sarve"ṣāmvākyā"vayavānāṃ sakṛcchravaṇamiṣya"te | "tadāpi kālakṣepo na yukta eva" |
kiṃ kāraṇam | "ekāvayavapratipattikāla eva sarveṣāma"vayavānāṃ "śravaṇāt" | krameṇa ca śravaṇaṃ dṛṣṭaṃ | "kramaśravaṇe cā"vayavānāṃ pṛthak "pṛthagarthavatāṃ" satā"mekasmāde"vāvayavā"ttadarthasiddhe"rvākyārthasiddhe"ranyas"yāvayavasya "vaiyarthyāt" | etaccānantaramevoktaṃ |

[465,5]

sakṛtsarvāvayavaśravaṇe parandoṣandarśayannāha | "sakṛcchrutau" sarvāvayavānāṃ yugapadgrahaṇebhyupagamyamāne "pṛthak" pratye"kamartheṣu" vācyeṣva"dṛṣṭasāmarthyā"nāmavayavānāṃ sahitānāmap"yarthavattā ca na sidhyati" |

[465,6]

syādetat | "sahite"ṣvavayaveṣva"rthadarśanāda"rthapratīteḥ pṛthagapyavayavānāmarthapratītijananasāmarthyamastyatoya"madoṣa" iti |

[465,7]

tanna | kiṃ kāraṇam | "pṛthak" pratyekaṃ teṣvavayaveṣ"vasato rūpasyā"rthapratipādanasvabhāvasya "saṃhateṣvasambhavā"t |

[465,8]

kevalānāmavayavānāṃ yadrūpantatonyadeva samuditānāmarthapratipādanasamarthaṃ rūpamupapadyata ityata āha | "arthāntarānutpatteśca" | pūrvakādasamartharūpādarthāntarasya samarthasya rūpasyānutpatteśca | nityatvādvarṇṇānāmiti bhāvaḥ |

[466,1]

anityavādinopyayandoṣaḥ kinnetyāha | "śabdotpa"ttītyādi | "śabdotpattivādinastāvadaya"manantarokto "na doṣa e"va | kiṅkāraṇaṃ | tasya vādinaḥ "pṛthagasamarthānāmapya"samarthānāṃ punaḥ puruṣaprayatnakṛtā"dupakāraviśeṣā"t sahitāvasthāyāmarthapratipādanasāmarthyalakṣaṇenātiśayenā"tiśayava"tāmarthapratītilakṣaṇe "kāryaviśeṣa upayogāt" |
nityavādinastu "pratyekamavayaveṣu samartheṣ"vekasmādapyavayavādarthapratīte"vyarthā syādanya"syāvayavasya "kalpanā" |

[466,2]

evantāvatsāvayavavākyapakṣe doṣa uktaḥ |

[466,3]

"atha punarekamevānavayavamvākyaṃ syāt | tatraikatvepi hi" vākyasyābhyupagamyamāne | tasyā"bhinnasya" nirbhāgasya "kramaśaḥ" krameṇa "gatyasambhavāt" | grahaṇāsambhavāt"kālabheda eva na yujyate" | yato "na hyekasya krameṇa pratipattiryuktā" | kiṃ kāraṇaṃ | "gṛhītāgṛhītayorabhedāt" | na hi tasya gṛhītāt svabhāvādagṛhītonyaḥ svabhāvosti yasya krameṇa grahaṇaṃ syāt | bhavatvakrameṇa vākyasya grahaṇamiti cedāha | "krameṇa ce"tyādi | kiṃ kāraṇaṃ | "sarva"sya "vākya"sya yo vyavahārakālo vaktuḥ śrotuśca "śravaṇa"kālaḥ "smaraṇakāla"śca | tasyā"nekakṣaṇanimeṣānukramasamāpteḥ" | anekaḥ kṣaṇo yasminnakṣinimeṣe sonekakṣaṇanimeṣaḥ tasyānukramaḥ paripāṭistenānukramaṇotpatteḥ kāraṇāt |

[466,4]

varṇṇānāmidaṃ krameṇa grahaṇaṃ vākyasya tvakrameṇaiveti cedāha | "varṇṇe"tyādi | "varṇṇarūpāsaṃsparśino" varṇṇarūpavyatiriktas"yaikabu"ddhikṣaṇapra"tibhāsinaḥ śabdātmanopratibhāsanāt" | etadeva kutaḥ | varṇṇānukramapratīteḥ "varṇṇānukrame"ṇaiva vākyasya "pratī" | na hi kramapratibhāsaṃ varṇṇakṛtaṃ muktvā'paro krama pratibhāsassampadyate śrotrajñāne | itaśca nākramasya vākyasya pratibhāsaḥ | yata"stadaviśeṣepi" tvanmate na teṣāṃ varṇṇānāmaviśeṣepi varṇṇā"nukramakṛtatvād vākya"bheda"syānukramavatī vākyapratītirna"
yugapadbhāvinī | "varṇṇānukramopakārānapekṣaṇe" | varṇṇānukramakṛtamupakāraṃ vākyaṃ yadi nāpekṣeta | tadā "tai"rvarṇṇai"ryathākathaṃcit" tatkramairanyakramai"rapi prayuktairyatkiñcid vākyaṃ pratīyeta" | sarostīti prayukte rasostīti pratīyeta | varṇṇopakārānapekṣatvād vināpi vā varṇṇairvākyaṃ pratīyeta | na ca varṇṇopakārāpekṣayā vākyapratītiḥ |
kiṃ kāraṇaṃ | tai"rvarṇṇairanukramavadbhirasya" vākyasyopakārā"yogāt" | kramavadbhiḥ kramavānevopakāraḥ karttavyastathā copakāryasya kramavattvaṃ syāt | na caivamiṣyate |

[467,1]

akramā eva varṇṇā vākyasyopakārakā bhaviṣyantīti cedāha | "akrameṇa ce"tyādi | "akrameṇa" varṇṇānāṃ"vyāharttumu"ccārayitu"maśakyatvāt" | na ca kramākramopakāravyatirekeṇānyaḥ prakārostīti ga"tyantarābhāvānno"pakārakā varṇṇā vākyasyeti sthitaṃ | "naiva vākye varṇṇāḥ santi" | naiva varṇṇātmakaṃ vākyaṃ | kintarhi varṇṇebhyorthānta"rameka"meva "śabdarūpaṃ" vākyaṃ | "vyañja"kā dhvanayo"nukrama"vanto viśiṣṭenānukrameṇa vyañjayanti na vyutkrameṇa | taduktaṃ |

[467,2]

"yathānupūrvīniyamo vikāre kṣīrabījayoḥ | tathaiva pratipattṝṇānniyato buddhiṣu kramaḥ | "

[467,3]

tena yathākathañcit prayuktairityādiradoṣa iti |

[467,4]

"vyañjakānukramavaśāt" tadekamapi vākyaṃ vyaktyanukramāda"nukramavat" | sphoṭarūpāvibhāgena varṇṇānāṃ nādarūpāṇāṃ grahaṇād "varṇṇavibhāgavacca" puruṣasya pra"tibhāti" | paramārthatonukramavarṇṇavibhāgābhyāṃ rahitamapi | taduktaṃ |

[467,5]

"nādasya kramajanyatvānna pūrvo nāparaśca saḥ | akramaḥ kramarūpeṇa bhedavāniva jāyate || tasmādabhinnakāleṣu varṇṇavākyapadādiṣu | śabdakālasvabhāvaśca nādabhedād vibhidyata iti || "

[468,1]

atrottaramāha | anu"kramavate"tyādi | evammanyate | avadhāraṇarūpā vābhi"vyakti"ranavadhāraṇarūpā vā | tadāvadhāraṇarūpābhivyakti"rakramasya" vākyasyānukramavatā "vyañjakena pratyuktā" pratikṣiptā | kiṃ kāraṇaṃ | "vyaktāvyakta"rūpayoravadhṛtānavadhṛtarūpayorekatra "virodhāt" | na hyavadhṛtarūpādanyadanavadhṛtaṃ rūpāntaramekasyāsti yena tatpaścād vyajyeta | tena yaducyate | "prathamena varṇṇenābhivyaktasyānavadhāraṇādavadhāraṇārthamanyeṣāmvarṇṇānāṃ vyāpāra" iti tadapāstaṃ | pratha menaiva varṇṇenāvadhāraṇarūpayā vyakterniṣpāditatvāt | anavadhāraṇarūpāyāṃ vyaktau samastavarṇṇetyādinottaramvakṣyati |

[468,2]

atha syād | varṇṇebhyo bhinnameva vākyaṃ pratibhāsate na tu dhvanisaṃsṛṣṭaṃ |
taduktaṃ |

[468,3]

kaiścid dhvanirasamvedyaḥ svatantronyaiḥ prakalpita iti |

[468,4]

atrāpyāha | "avarṇṇe"tyādi | "a"vidyamānā "varṇṇa"rūpā "bhāgā" yasmin "vākye"
tasminnabhyupagamyamāne puruṣasyā"sakalaśrāviṇo" samastavarṇṇānukramaśrāviṇaḥ khaṇḍaśaḥ śroturityarthaḥ | kadācidapyasakalasya "vākya"sya "gatiḥ" śru"tirna syāt" | kiṃ kāraṇaṃ | varṇṇavyatirikta"syaikasya" vākyasya "śakalābhāvād" bhāgābhāvāt | bhavati ca loke katipayavarṇṇaśravaṇe pūrvavākyabhāgaśravaṇapratītiḥ | atha varṇṇairbhāgavato vākyasyābhyupagamāt | katipayavarṇṇaśravaṇe pūrvavākyabhāgaśravaṇamiṣyate |

[468,5]

tadayuktam | ekatvād vākyasya yadi pūrvabhāgaśravaṇantadā "sakalaśrutiḥ"
sarvātmanā vākyasya śravaṇaṃ syāt | pūrvabhāgāvyatirekāt | atha na sakalaśrutistadā "na vā kasya"cichrutiḥ syāt | pūrvasyāpi bhāgasya śrutirna syād vākyavyatiriktatvāditi |

[468,6]

tena yaducyate ma ṇḍa ne na | "vyañjakasādṛśyācca vākye tadātmagrahaṇābhimānastena nāśravaṇaṃ sakalaśravaṇaṃ veti" |

[468,7]

tadapāstaṃ | sakalāsakalavarṇṇabhāgapratipattikāle niṣkalasya vākyasyāśravaṇāt | na hi vyaṅgyavyañjakayoḥ sādṛśyamvarṇṇāvarṇṇātmakatvena visadṛśatvāt tatkathaṃ vākye varṇṇātmagrahaṇābhimāna iti yatkiñcidetat |

[469,1]

anye tvanyathā vyācakṣate | athopakāryopakārābhāvenāyuktamapi kramavad vyañjakānuvidhānamakramasya vākyasyābhyupagamyate | tataścāsakalaśrutirityata āha |
sakaletyādi | khaṇḍaśaḥ śroturapi "sakala"sya niṣkalasya vākyasya "śrutiḥ" syāt |
atha neṣyate tadā "na vā kasyacit" puṃsaḥ syāt | sakalavarṇṇāśrāviṇopi na vā niṣkalasya vākyasya śrutiḥ syāt | antyāvasthāyāmapi yugapad varṇṇānāmaśravaṇena bhāgasyaiva śravaṇāt |

[469,2]

atha syād | yathā śloka ekadā prakāśito nāvadhāritonyadā prakāśane tvavadhāraṇasaho bhavati | punaḥ punaḥ prakāśane tvavadhāryate | tathā vākyaṃ pūrvadhvanibhāvānabhivyaktamapi nāvadhāritaṃ | tena pūrvapūrvavākyābhivyaktyāhitaistu saṃskārairvākyāvadhāraṇaṃprati pratyayabhūtairantyavarṇṇaśravaṇakāle tadavadhāryate | tasmād varṇṇenānukramavatā'kramasya vākyasya vyaktiryujyata eva | taduktaṃ |

[469,3]

"yathānuvākaḥ śloko vā soḍhatvamupagacchati | āvṛttyā na tu sa granthapratyāvṛttirnirucyate || pratyayairanupākhyeyairgrahaṇānuguṇaistathā | dhvaniḥ prakāśite śabde svarūpamavadhāryate || nādairāhitabījāyāmantyena dhvaninā saha | āvṛttaparipākāyāmvuddhau śabdovadhāryata iti || "

[469,4]

etadevāha | "samaste"tyādi | samastairvarṇṇaiḥ pratyekaṃ vākyābhivyaktipūrvakā ye kṛtāḥ saṃskārā vidyante yasyā buddhessā tathā | tayā "samastavarṇṇasaṃskāravatyāntyayā"
'ntyavarṇṇaviṣayayā "buddhyā" niṣkalasya "vākya"syā"vadhāraṇamityapi" kalpanā "mithyā" |
kiṃ kāraṇaṃ | "tasya" vākyasyā"varṇṇarūpasaṃsparśinaḥ" | varṇṇarūpasaṃsparśarahitasya śrotrajñāne "kasyacit" puruṣasya "kadācida"pya"pratipatteḥ" prativarṇṇoccāraṇaṃ pratibhāsābhāva ityarthaḥ ślokasya tūccāraṇaṃ pratibhāsosti |

[469,5]

atha syād | varṇṇātmakameva vākyantenendriyajñānaviṣayamevetyata āha | "varṇṇānāṃ cākrameṇāpratipatteḥ" krameṇaiva pratipatteḥ kāraṇāt "kutokramamekabuddhigrāhya"mvākya"nnāma" |

[470,1]

atha syād | "antyavarṇṇapratipatterurdhva" mānasena jñānena niravayavasya vākyasyāvadhāraṇamastyeveti cedāha | "na ce"tyādi | antyavarṇṇapratipatterūrdhva"manya"mvarṇṇavyatirikta"maśakala"makhaṇḍaṃ nirvibhāgamityarthaḥ | "śabdātmānaṃ na copalakṣayāmaḥ" |

[470,2]

"nāpi svayamayamvaktā" yathoktaṃ śabdātmāna"mvibhāvayati" | tathā hi tadāpi vākyamavadhārayan varṇṇānukramameva bāhyarūpatayāvadhārayati | na tu varṇṇavyatiriktannirvibhāgamvākyamavadhārayati | kevalamayaṃ vaktā yathā mayoktaṃ "samāptakalaḥ śabdontyāyāmbuddhau bhātītyevaṃ yadi syāt | sādhu" me syāditi yā "kalyāṇakāma"tābhipretārthāśaṃsā | "tayā mūḍhamatiḥ svapnāyate" | asvapannapi svapne vyavasthitamivātmānamācarati | adhikaraṇācceti vaktavyamiti saptamyantādapi |
kyaj | kyaj vidhānepyetadvaktavyaṃ smaryata ityeke | anye tvāhuḥ | svapnavānevābhedopacarāt | athavā matvarthīyasyārśa ādidarśanena vidhānāt | svapnaśabdenoktaḥ | tena kartturevopamānāt kyaj pratyayaḥ | supta ivācarati svapnāyata iti yāvat | anenopahasati |

[470,3]

smaraṇajñānena tarhi padavākyamakramaṃ gṛhyata iti cedāha | "na hī"tyādi | "na hi smaryamāṇayorapi padavākyayoḥ" sambandhino "varṇṇāḥ" padavākyayorbhedavyavasthāpakāḥ"kramaviśeṣa"mantareṇākramāyāmekasyāṃ buddhau na hi "vibhāvyante" kintvanubhavakramavat smaraṇamapi krameṇaiveti yāvat | yadi tvakramāyāmantyāyāṃ buddhau padavākyayorvarṇṇāḥ kramaviśeṣamantareṇavibhāvyante | tadā tasyā"makramāyāṃ buddhau paurvāparyābhāvād" varṇṇā yugapadeva vibhāvyanta iti kṛtvā teṣāṃ "padavākyabhedānāṃ" padabhedānāṃ vākyabhedānāṃ"ca tatkṛto" varṇṇapaurvāparyapratibhāsakṛto "bhedo" viśeṣo "na syāt" | varṇṇānāṃ kramaviśeṣapratibhāsādeva padavākyānāmparasparambhedastadabhāve sa na syāditi yāvat |

[471,1]

"nāpyakrama"mityādi | na vidyate varṇṇakramo yasmin śabdarūpe tadakramaṃ "śabdarūpamvarṇṇe"bhyonya"nna paśyāma ityuktaṃ" | tasyāvarṇṇarūpasaṃsparśinaḥ kasyacidapyapratipatterityuktatvāt |

[471,2]

jātisphoṭastu jātyabhāvādeva nirastaḥ | "sati vā" tasminnavarṇṇakrame śabdarūpe | "tac"chabdarūpama"nityamvā syāt nityamvā" | vastuno gatyantarābhāvāt |
yadya"nityantadā" puruṣapra"yatnasambhūtaṃ pauruṣeyaṃ kathaṃ na ta"dvākyaṃ | pauruṣeyameva syāt | "avaśyaṃ hyanityamutpattima"diti "kutaścit" svaheto"rbhavati" | tathā "hyākasmikatve"
heturahitatve "śabda"syābhyupagamyamāne "deśādiniyamaḥ" | ādiśabdāt kālavastuniyamī na "syādityuktaṃ" |

[471,3]

"tacca" vākyaṃ puruṣa"prayatnena preritānyaviguṇāni karaṇāni yeṣāṃ" puṃsānteṣāmbhavad "dṛṣṭaṃ" puna"ranyathā" vaktukāmatābhāve karaṇavaiguṇye vā neti | "na dṛṣṭa"miti puruṣavyāpārānvayavyatirekalakṣaṇasya "kāraṇadharmasya" vākyaṃ prati "darśanāta puruṣavyāpāra eva" vākyasya "kāraṇamataḥ" kāraṇāt "pauruṣeya"mapi vākyaṃ | 253

[471,4]

atha nityantad vākyaṃ tadāsya "nityatve"bhyupagamyamāne "nityopalabdhi"rvākyasya"syāt" | kiṃ kāraṇaṃ | tasya nityasya sato "nāvaraṇasambhavāt" | āvaraṇābhāvāt |

[471,5]

"athe"tyādi vyākhyānaṃ | atha "tacchabdarūpamvākyātmakannityaṃ syādupalabhyasvabhāvaṃ ca" | upalabhyaḥ svabhāvosyeti vigrahaḥ || "sa" upalabhyaḥ "svabhāvastasya" vākyasya "kadācinnāpaiti" na hīyata "iti" kṛtvā "nityamupalabhyeta" | yasmā"devaṃ" jñānajananalakṣaṇādapi "sāmarthyāt pracyavet" |
kiṃ kāraṇam | "tasya jñānajananasāmarthya"sya tadā"tmakatvā"nnityaśabdasvabhāvāt |
nāpi śabdājjñānajananasāmarthyamarthāntaraṃ yasmāda"rthāntaratvasya prāgeva niṣiddhatvāt" | "bhāvānupakārakatvaprasaṅgā" dityatrāntare |

[472,1]

stimitena vāyunāvaraṇānnityaṃ nopalabhyanta iti cedāha | "nāpī"tyādi | "tasya" bāhyasyo"palabhyātmano" dṛśyasya "kiñcidupalambhāvaraṇaṃ sambhavati" | tatsiddhau pramāṇābhāvāt | "satopi vā" vidyamānasyāpi cāvaraṇasya "tadātmānamakhaṇḍatayo"
nityaśabdātmānamapracyāvayataḥ | "sāmarthyatiraskārāyogāt" | jñānajananaśaktyabhibhavāyogāt | yasmā"nna hi tatra" śabdātmanya"tiśayama"nutpādayannāvaraṇābhimataḥ"kiñcitkaro" nāma | "akiṃcitkaraścā"rthaḥ kaḥ kasyā"varaṇaṃ" jñānavibandhaka"manyadveti"
prakārāntareṇopaghātakaṃ naiveti yāvat | nirloṭhitaprāyametat | "vicāritaprāyametat"
prāk | akiñcitkarasyāvaraṇatvandṛṣṭamiti kathayannāha paraḥ | "kuḍyādaya" ityādi | "kuḍyādayo ghaṭādīnāṃ kamatiśayamutpādayanti | kamvā" sāmarthyātiśayaṃ "khaṇḍayanti yenāvaraṇamiṣyante" | tasmād yathā te'tiśayamanutpādayanto ghaṭādīnāmāvaraṇamiṣyante | tathā nityasyāpi śabdasya kiṃcidāvaraṇambhaviṣyatītyabhiprāyaḥ |

[472,2]

"na brūma" ityādinā pariharati | "te" kuḍyādayaḥ "kañcid" ghaṭādikamatiśāyayanti viśiṣṭaṃ svabhāvaṃ kurvantīti na brūmaḥ | kathantarhyāvaraṇamucyanta ityāha | "api tu na sarva" ityādi | na sarvaghaṭakṣaṇās"sarvasya" puruṣasye"ndriyajñānahetavaḥ" |
kintarhi | "parasparasahitāstu viṣayendriyālokāḥ" | parasparato "viśiṣṭakṣaṇāntarotpādāt" kāraṇād "vijñānahetavaḥ" | kiṃ kāraṇam | "anupakāryasya" parairanādheyātiśayasya parampratya"napekṣāyogāt" | paraiścānādheyātiśayaḥ śaktasvabhāvovā syādaśaktasvabhāvo vā | tatra "śaktasvabhāvasya nityaṃ" kārya"jananaṃ" syā"dajananamanyasye"tyaśaktasvabhāvasya "syādityuktaṃ prāk | te ca" viṣayendriyādayaḥ | tena"pratighātinā" kuḍyādinā'"vyavahitā" yadā bhavanti tadā"nyonyasyopakāriṇaḥ" |
kiṃ kāraṇam | "avyavadhāne"tyādi | na vidyate vyavadhānaṃ yasya deśasya so"vyavadhānadeśa"stasya "yogyatā" sāmarthyanta"tsahakāritvāt teṣāṃ" viṣayādīnāma"nyonyātiśayotpatteḥ" | teṣāṃ punarālokādīnāṃ kuḍyādikṛte "vyavadhāne sati" | avyavadhānadeśayogyatālakṣaṇasya "hetorabhāvāt samarthakṣaṇāntarānutpatteḥ" kāraṇād ghaṭādi"jñānānutpattiḥ" | yata evaṃ kṣaṇikeṣu na sarvakālamekasvarūpānuvṛtti"stasmāt parvotpannasya samarthasye"ndriyādikṣaṇasya svarasata eva "nirodhāt | sati" ca vyavadhāyake "kuḍyenyasyotpitsoḥ" samarthasya kṣaṇasya yathokta"kāraṇābhāvenānutpatte"rjñānakāraṇavaikalyamataḥ kāraṇavaikalyāt | ghaṭādiṣu kuḍyādivyavahiteṣu "jñānānutpattiriti" kṛtvā "kuḍyādaya āvaraṇa"mucyate | "na punaḥ prāg" vijñānajananayogyasya ghaṭādeḥ"pratibandhāt" | kiṅkāraṇam | tasya ghaṭāderyogyasvabhāve sthitasya kuḍyādisannidhānepi svabhāvādapracyuteḥ | yassamarthaḥ sa samartha eva | na tasyānyathātvaṃ karttuṃ śakyate |
tadevaṃ kṣaṇikeṣu padārtheṣu yathoktavidhinātiśayamakurvadapyāvaraṇamucyate |

[473,1]

adhunātiśayakaraṇenaivāvaraṇamityāha | "athave"tyādi | sambhavatyapi "bhāvānāṃ" ghaṭādīnāṃ "kṣaṇikānāmanyonyopakāraḥ" kuḍyādikṛtopyukāraḥ sahakārikṛte upakāre vivādābhāvāt | na tvāvaraṇamindriyaviṣayābhyāṃ dūravarti | tat kathamindriyaviṣayāvupakarotītyāha | "acintyatvā"dityādi | naivaṃ cintayituṃ śakyaṃ dūradeśavartyāvaraṇaṃ kathaṃ viṣayasyopakārakaṃ | dūravarttināpyayaskāntenāyasaḥ samākarṣaṇāt | "hetu"rupādānakāraṇaṃ | "pratyayaḥ" sahakārikāraṇantayoḥ "sāmarthyasyācintyatvādasarvavidā"'sarvajñena |

[474,1]

yatra evantena kāraṇena "yadindriyaviṣayayormadhye sthitamāvaraṇaṃ" | tattāvindriyaviṣayāvatiśāyayedapi | kena prakāreṇa | vijñānotpattivaiguṇyatāratamyena | apiśabdaḥ sambhāvanāyāṃ sambhāvyateyamartho na hyatra kiñcid bādhakamastīti |

[474,2]

nanu sannihitenāvaraṇena dvitīyādikṣaṇe tad dravyaṃ jñānajananāsamarthañjanyate | na tu samparkkakṣaṇa evānupakārāt | tataśca prathame kṣaṇe tad dravyamāvaraṇasannidhānepi dṛśyaṃ syāt | jñānajananasāmarthyasyāpratibandhāt |

[474,3]

naiṣa doṣaḥ | yo hyāvaraṇakṣaṇasya janako dṛṣṭaḥ sa āvriyamāṇasyāpi kṣaṇa syāsamarthasyaiva janako dṛṣṭo yathā dvitīyādiṣu kṣaṇeṣu | tenādāvapyāvaraṇakṣaṇajanaka āvriyamāṇakṣaṇamasamartha janayed | ata evocyate | acintyatvāddhetupratyayasāmarthyasyeti | tena kutaḥ prathamakṣaṇe dravyasyāvaraṇasannidhāne darśanaṃ syāt |
tāratamyagrahaṇe cāyamartha upadarśitaḥ | vaiguṇyamādāvarthasyāvaraṇakāraṇetrāpi kṛtaṃ |
dvitīyādikṣaṇeṣu tadāvaraṇamatiśayamādhatta iti |

[474,4]

syādetad | āvaraṇasya vaiguṇyādhāne sāmarthyamanvayavyatirekābhyāmanu gantavyaṃ | na cānvayavyatireko vidyete ityāha | "āvaraṇa"bhedenetyādi | karppaṭapaṭakuḍyādi vyavadhānabhedena śabdādau śabdagandhasparśeṣu | śrutigrahaṇamupalakṣaṇārtha |
tena śravaṇadarśanādīnāṃ "māndya"tatpā"ṭavayordarśanā"dāvāvaraṇasāmarthyamanugamyate | anyathā yadyāvaraṇena viśeṣo nādhīyate | tadā tasyāvaraṇasyā"kiṃcitkarasya yatsannidhānantasya sannidhānasyāpyasannidhānatulyatvāt | tasya śabdasyedamāvaraṇamityupasaṃhāraḥ sambandho vikalpanirmita eva syānna vastvāśrayaḥ" |

[474,5]

vikalpāropitārthakriyāśrayo bhaviṣyatīti cedāha | "na ce"tyādi | na ca samāropānuvidhāyinyo na vikalpasamāropitārthāśrayā arthakriyāstāsāmvastvāśrayatvāt | yasmānna "hi māṇavako dahanopacārāda"gnirmāṇavaka ityupacārāt "pāke sādhye ādhīyate" niyujyate | yata eva"ntasmāt satyāmapi kalpanāyāmatatparāvṛttayo bhāvāḥ" | tayā kalpanayā parāvṛttiryeṣānte tathā | tadabhāvādatatparā vṛttayaḥ "kintu yathāsvabhā"vavṛttaya "eva syuḥ" | yathāsvabhāvaṃ vṛttiryeṣāmiti vigrahaḥ |

[475,1]

"tadi"ti tasmāt | yadyāvaraṇena na viśeṣa ādhīyate tadā "satyapyāvaraṇe jñāpayeyurjñānaṃ" janayeyu"revendriyādayaḥ | na caivaṃ | tasmāt tenā"varaṇenā"dheyaviśeṣā"
janmaviśeṣā indriyādaya iti gamyante |

[475,2]

"na khalvevannityānāṃ śabdānāṃ kasmiṃścidā"varaṇaviśeṣe "satyatiśayahāni"rutpattirvātiśayasya |

[475,3]

"tadi"ti tasmāt | "yadi teṣāṃ" nityānāṃ śabdānāṃ "jñānajananaḥ svabhāvaḥ | sarvasya"
puruṣasya "sarvadā" sarvāṇi "svaviṣayāṇi jñānāni sakṛjjanayeyuḥ" | no ced vijñānajananasvabhāvastadā "na kadācit" kasyacitpuruṣasya kiñcid vijñānaṃ "janayeyurityekānta eṣaḥ | kasyacit sahakāriṇo vikalatvānni"tyasyāpi śabdasya sarvakāla"maśrutiriti" cet |

[475,4]

"syādeta"dityādinā vyācaṣṭe | "api tu kiṃcideṣāṃ" nityānāṃ śabdānāṃ "pratipattau"
pratipattinimittaṃ "sahakāri pratiniya"taṃ | kasyacit kiñcideva vastu sthityā niyatamasti | tatsahakāri | "kadā"citkāle "kasyaci"cchabdasya "bhavatīti yatkṛtaṃ"
sahakārikṛta"meṣāṃ" śabdānāṃ "kadācit kvacit" pradeśe "śravaṇamiti" | 254

[475,5]

"kāma"mityādi si ddhā nta vā dī | kāmamevamityarthaḥ | anyasya sahakāriṇaḥ pratīkṣā pratīkṣaṇamastu na nivāryate | kevalaṃ niyamastu virudhyate | pūrvasvabhāva eva śabdaḥ | sthita ityayaṃ niyamo na syādupakārakasyāpekṣaṇīyatvāt |

[475,6]

"na vai vamaya"mityādinaitadeva vyācaṣṭe | "na vai kāraṇānāṃ sahakārīṇi pratikṣi"vapekṣanta eva "kāraṇāni sahakāriṇaṃ kiṃ" bhūtaṃ "tadavasthopakāriṇaṃ" |
yathābhimatakāryajananasvabhāvāvasthopakāriṇaṃ | kiṃ kāraṇaṃ | tataḥ sahakāriṇaḥ sakāśāllabhyasyātiśayasya kārye janye upayogād vyāpārāt | "tathā śabdopi" vaidiko "yadi kiñcit" sahakāriṇama"pekṣya kārya"mātmaviṣayaṃ jñānaṃ"kuryāt" | karotu kaḥ pratiṣeddhā | kevalaṃ "pūrvasvabhāvaniyata iti" pūrvasminneva svabhāve sthita "ityetanna syāt" | kiṃ kāraṇaṃ | tasya pūrvasvabhāvasya pracyuteḥ | "apekṣācca sahakāriṇa"ssakāśāt "svabhāvāntarasyā"pūrvakasya "pratilambhāt |
atiśayapratilambhābhāve'pekṣāyogāt" | yasmānna hyanuparyapekṣata iti | "uktametatprāk" |

[476,1]

"atha" sahakāriṇaḥ sakāśā"cchabdorthāntarabhūtamupakāraṃ labhate" | tadopakārasya cārthāntaratve | tasyāyamupakāra "iti sambandhā" | ādiśabdād yadi sambandhasiddhyarthaṃ sahakārikṛta upakāre śabdakṛta upakāraḥ kalpyate tadā tatrāpyaparastatrāpyapara ityanavasthādoṣādayopyuktāḥ | tasya ca śabdasyājñeyatvaṃ prasaktaṃ |
kiṃ kāraṇaṃ | sahakārikṛtādevopakārādarthāntarabhūtājjñānotpattaiḥ |

[476,2]

yata evantasmāt | "eṣa śabdo nendriyaṃ" śrotrākhyaṃ | nendriyārthayo"ssannikarṣa |
nātmānaṃ" | etacca paraprasiddhyoktaṃ | "anyacceti" prayatnādikaṃ | kimbhūtam | "yijñānotpattisamāśraya"mvijñānotpattisahakāriṇaṃ "svajñānajanane'pekṣate" | kiṃ kāraṇaṃ | sarvasya tatra nitye śabdenupayogāt |

[477,1]

"api" cetyādi | "yadyavyāpitā" tadā "sarvatra" deśe "teṣāṃ śabdānāmanupalambhaḥ syāt | tathā" hi "kathamekadeśavarttinaṃ" śabdaṃ "tacchūnyadeśasthitaḥ" puruṣa "upalabheta |
aprāptagrahaṇapakṣe'yamadoṣa iti cet" | aprāpta eva śrotradeśaṃ śabdaḥ śrotrendriyeṇa gṛhyate tataḥ śabdaśūnyadeśāvasthitopi śabdaṃ gṛhṇīyādatassarvatrānupalambhadoṣo na bhavatīti |

[477,2]

"naitadevaṃ" | kiṃ kāraṇaṃ | "tatrāpyaprā"ptagrahaṇapakṣepi na vyavahitasya grahaṇaṃ sambhavati | kiṃ kāraṇaṃ | tasya śabdasya "yogyade"śe yāvat "sthi"tistasyāstāratamyasyā"pekṣaṇā"dindriyasya | kimiva | "ayaskāntādivat" | yathāyaskāntasyāprāptākarṣakatvepi nāyogyadeśāvasthitalohākarṣaṇantadvat | ādiśabdād āśīviṣādirdīpādyupaghātaṃ kurvan gṛhyate | "anyathe"ti yadi śabdasya yogyadeśāvasthānantadgrāhakamindriyaṃ nopekṣata | tadā yogyadeśāvasthānatāratamyabhedena"spaṣṭāspaṣṭa"pratīti"bhedo na syāt" | bhavati ca | tasmāt yogyadeśāpekṣatvaṃ |
yogyadeśāvasthitasyāprāptasya śabdasya grahaṇepi spaṣṭāspaṣṭapratibhāsabhedo na syādityāha | "sati copalambhapratyaye" tālvādivyāpāralakṣaṇe "sarvadeśe" samīpe dūre ca śabdāstu"lyamupalabhyeran" | na caivaṃ | "tasmāt nāvyāpinaḥ" | na tu bau ddhai rindriyadeśamaprāptasyaiva śabdasyendriyeṇa grahaṇamiṣyate kathantasya spaṣṭāspaṣṭaśrutibhedaḥ |
taduktaṃ |

[477,3]

"yeṣāmaprāpta evāyaṃ śabdaḥ śrotreṇa gṛhyate | teṣāmaprāptitulyatvaṃ dūravyavahitādiṣu || tatra dūrasamīpasthagrahaṇāgrahaṇe same | syātānna ca kramo nāpi tīvramandādisambhava iti | "

[477,4]

evammanyate | yasya spaṣṭāspaṣṭapratibhāsāni sarvāṇyeva vijñānānyabhrāntāni tasyāyandoṣo na bau ddha syāspaṣṭapratibhāsasya jñānasya bhrāntatvābhyupagamāt | aparāparadeśotpattyā cāgacchataḥ śabdasya grahaṇāt kramo gṛhyate karṇṇadeśe ca tīvrasyaśabdasya mandasya cotpattestīvramandādisambhava iti na kācit kṣatiḥ |

[478,1]

syādetad | yathā dūre rūpaṃ rajonīhārādisaṃsṛṣṭaṃ gṛhyate samīpe tu tadabhāvāt spaṣṭaṃ | tathā śabdopi |

[478,2]

dūrāsannādibhedena spaṣṭāspaṣṭaḥ pratīyata iti |

[478,3]

tadayuktaṃ | yato rūpasyarajonīhārādessaṃsṛṣṭatāgrahaṇaṃ yadi tāvattayoḥ pṛthak pṛthag grahaṇantadā dūrāsannavarttinoḥ puruṣayostulyo rūpapratibhāsaḥ syād yathāvasthitena svarūpeṇa grahaṇāt | athaikatvena tayorgrahaṇaṃ saṃsṛṣṭatāgrahaṇaṃ kathamaspaṣṭapratibhāsaṃ jñānaṃ bhrāntanna syāt | bhinnānāmekatve grahaṇāt kathaṃ caika rūpasyānekākāraḥ pratibhāsaḥ | taduktaṃ |

[478,4]

"jāto nāmāśrayonyānyaścetasāṃ tasya vastunaḥ | ekasyaiva kuto rūpambhinnākārāvabhāsi taditi | "

[478,5]

nanu deśakālāvyāpinaḥ śabdāḥ |

[478,6]

"yasmācchavdasya nityatvaṃ śrotrajapratyabhijñayā | vibhutvaṃ ca sthitantasya kodhyavasyed viparyayaṃ || deśabhedena bhinnatvamityetaccānumānikaṃpratyakṣastu sa eveti pratyayastasya bādhakaḥ | paryāyeṇa yathā loke bhinnāndeśān brajannapi | devadatto na bhidyeta tathā śabdo na bhidyate | tasmādyā sarvakāleṣu sarvadeśeṣu caikatā | pratyakṣapratyabhijñānaprasiddhā sāsya bādhikā | "

[478,7]

tasmād vyāpinaḥ śabdā iti |

[478,8]

atrāpyāha | sarveṣāṃ puṃsāṃ "yugapa"tsarvaśabdopalambhaḥ syāt, teṣāṃ śabdānāṃ "vyāpitā yadi | na hi" kaścicchabdaḥ kvaciddeśe nāsti kintu sarvaḥ śabdaḥ sarvatrāstivyāpitvāt | iti hetoḥ | sarvaśabdā yugapadupalabhyeran sarvadeśāvasthitaiśca puruṣairupalabhyeran | kiṃ kāraṇaṃ | yogyendriyatvāt puṃsāṃ | viṣayasya śabdalakṣaṇasya nityasya sato vyāpitvena sadā sarvatra "sannihitatvāt" | nityatvādeva cānādheyātiśayasya prabandhācca |

[479,1]

"saṃskṛtasye"tyādi | karmaṇi karttari vā ṣaṣṭhī | tenāyamarthaḥ | prayatnābhihatavāyunā saṃskṛtasya śabdasya saṃskṛtenaivendriyeṇo"palambhe cā"bhyupagamyamāne |
na yathoktadoṣa iti |

[479,2]

uttaramāha | "kaḥ saṃskarttā vikāriṇaḥ" śabdasya | naiva kaścit |

[479,3]

syādetadityādinā vyācaṣṭe | sarvakālaṃ "sannapi na sarvaḥ śabda upalabhyate"
sarveṇa puruṣeṇa | kiṃ kāraṇaṃ | "saṃskṛtasya" śabdasya prayatnābhihatena vāyunā "saṃskṛtenevendriyeṇopalambhāditi | tatra" tayormadhye na tāvat "saṃskṛtasya" śabdasyo"palambhaḥ" |
kiṃ kāraṇam | "anādheyavikārasya" śabdasya "saṃskārayogāt | indriyasya" tvanityatvādādheyaviśeṣasya prayatnābhihatena vāyunā "syāt saṃskāraḥ" | yadāha |

[479,4]

prayatnābhihato vāyuḥ koṣṭhyo yātītyasaṃśayaṃ ślo0 śabda0 122

[479,5]

karṇṇavyomani saṃprāptaḥ śaktiṃ śrotre niyacchati ślo0 śabda0 124

[479,6]

śabdarūpapratipattyanyathānupattyā cendriyasya śaktiḥ kalpyate | śaktirūpaśca saṃskāra iṣyata iti |

[479,7]

tatrāha | tadapi saṃskṛtamindriyaṃ "śṛṇuyānnikhilaṃ" niravaśeṣaṃ śabdaṃ |

[479,8]

"tatre"tyādinā vyācaṣṭe | "yadi saṃskṛtenaive"ndriyeṇa śabda"syopalambha iti" kṛtvā 'saṃskṛtendriyaḥ puruṣo "nopalabhate" | tadā "yasyendriyasaṃskāraḥ" kṛtaḥ "sa sarvaśabdān yugapacchaṇuyāditi" pūrvaḥ "prasaṅgo'nivṛtta eva" |

[479,9]

atha syād | yathā śabdapratipattyanyathānupapattyaindriyasya saṃskārakalpanā | tathā śabdaviśeṣapratipattyanyathānupapattyā saṃskāraviśeṣakalpanā | yadāha |

[480,1]

tathaiva tadviśeṣopi viśiṣṭaśravaṇād bhavediti |

[480,2]

tasmāt saṃskārabhedāt prativiṣayambhinnatvādindriyasyaikārthaniyamaḥ | ekasyaiva śabdasya grahaṇaṃ yadi | 258

[480,3]

evaṃ satyanekaśabdasaṃghāte | vicitraśabdamūhātmake kalakalaśabde śrutiḥ kathaṃ naiva syāt | dṛṣṭā ca |

[480,4]

"athāpī"tyādinā vyācaṣṭe | indriyasya ye "saṃskārā"ste "śabdānāṃ pratiniyatāstatrai"tasmin "saṃskārapratiniyame kenacit saṃskṛtamindriyaṃ kasyacide"va śabdasya"grāhakamiti na yugapat sarvaśabdaśrutiri"ti | evaṃ "saṃskāraviśeṣācchrutiniyama indriyāṇāma"bhyupagamyamāne "anekaśabdasaṅghātasya kalakalaśabdasya śrutirna syāt" |
yasmā"nna hyekaḥ śabdaḥ kalakalo nā"ma | kiṃ kāraṇam | "bhinnasvabhāvānāṃ"
veṇumṛdaṅgakāvyapāṭhagītaśabdānāṃ kalakale "yugapacchravaṇāt" | nāpi bhinnasvabhāvagrahaṇepyabhedo yataḥ "svabhāvabhedāśrayatvācca bhedavyavasthiteḥ" |

[480,5]

nanu yadānekaḥ śabdaḥ śrūyate | tadānekaśabdaśravaṇānyathānupapattyāpīndriyasyānekaḥ saṃskāraḥ kalpyate tatonekaśabdaśravaṇamaviruddhameva |

[480,6]

evarmmanyate | ye prayatnābhihatairvāyubhiḥ saṃskārā ādhīyante | te yadīndriyādabhinnāstadā saṃskāravahutvaṃ kutaḥ | indriyasyaikatvād | atha bhinnāḥ kathaṃ tarhīndriyaṃ saṃskṛtaṃ | tasya ca saṃskārā iti "sambandhaśca na sidhyati" ye ca niṣpanne bhavanti te kathantatsvabhāvā viruddhadharmādhyāsāt | tena bhinnābhinnā api saṃskārā na yujyanta iti yatkiñcidetat | na kalakale yugapadanekaśabdagrahaṇaṃ kintu krameṇaiva tatraikaikaḥ śabdaḥ śrūyate | tāni ca śravaṇajñānāni laghuvṛttīni | tato"laghuvṛtteḥ" kāraṇāt teṣu krameṇa gṛhyamāṇeṣvapi "sakṛcchrutirbhrāntiriti cet" | tadā"vaṃśādisvaradhārā"yāṃ ye "gamṝ"kāḥ svaraviśeṣāsteṣāṃ ye'"vayavā"steṣā"mapi" laghuvṛttitvena"saṃhārāde"kīkaraṇāt "saṃkulā pratipattiḥ syāt" | na tvasaṃsṛṣṭagamakāvayavānukramavatīsyāt | "vakṣyate cātra pratiṣedha"stṛtīye paricchede | "hrasvadvayoccāraṇe syādi"
tyādinā 3 | 493 |

[481,1]

yata eva"ntasmādekaśabdagatau śaktipratiniyamādindriyasyānekātmā | aneka"śabdasvabhāvaḥ "kalakalo na śrūyate" | śrūyate ca | tasmānnendriyasaṃskāro'pi tu tālvādinā śabdakaraṇaṃ | tena yāvantaḥ śabdāḥ kṛtāstāvanta eva śrūyanta iti kalakalagrahaṇaṃ | "dhvanayaḥ kevalantatra śrūyante na vācakāḥ" śabdā yadi |

[481,2]

"ne"tyādinā vyācaṣṭe | "na kalakale" vācakāni "varṇṇapadavākyāni śrayante" |
kiṅkāraṇaṃ | "dhvanīnāṃ kevalānāma"vācakānāntatra "śravaṇāt" | 258

[481,3]

ekaṃgatiśaktipratiniyame dhvanīnāmapi kathaṃ yugapacchravaṇamiti cedāha | "vācaket"yādi | "vācake ca" śabde "pratiniyataśaktīndriyama"smābhirucyate | "na tu dhvaniṣvavācakeṣu" |

[481,4]

"tatre"tyādinā pratividhatte | "dhvanaya" eva hi viśiṣṭā varṇṇarūpā vācakāḥ |
tebhyo "bhinna"marthāntaravācakaṃ śabdarūpa"mastī"tyetatsattāgrāhakapramāṇābhāvād atibahviyaṃ "śraddheyaṃ" | kiṃ kāraṇaṃ |

[481,5]

yato "na vayama"vācakaṃ "dhvaniṃ śabdaṃ ca vācakaṃ pṛthagrūpa"miti dhvanibhyo bhinnasvabhāva"mupalakṣayāmaḥ" | kint"vekadaika"smin "varṇṇānukramaśravaṇa"kāle "ekameva śabdātmā"namvarṇṇānukramalakṣaṇaṃ "vyavasyāmaḥ | tatkathaṃ" punardhvaṃnivyatiriktaṃ śabdātmānamadhyavasyanto paricchindantaḥ | "vyavasāyapūrvvakaṃ niścayapūrvakaṃ dhvanibhyo" śabdarūpamanibandhanaṃ katha"mpravarttayāmaḥ | tasmād ghvaniviśeṣa" evākārādirūpeṇa sthitaḥ "varṇṇākhyaḥ" varṇṇādirityākhyā yasyeti vigrahaḥ | ādigrahaṇāt padavākyādiparigrahaḥ |

[482,1]

"api ca" | yadi kalakale dhvanayaḥ śrūyante na "vācakā" | yadā tarhi tatra bahūnāṃ vyāharttṛṇāntūṣṇīmavasthānāt | "sthiteṣvanyeṣu śabdeṣvekaḥ" puruṣo vyāharati tasyaikasya "śravaṇe vācakaḥ kathaṃ" |

[482,2]

atha syāt | tadā dhvanirapi pratīyata ityata āha | "na dhvanirato" vācakādbhinno rūpantena vācakena saha pṛthag vā śrūyate | dhvanibhyaḥ śrūyata eveti cedāha | "na hi pratyakṣerthe paropadeśo garīyān" | yena svayamvivekenāśrṛṇvannapi tvadvacanamātrād dhvaneḥ śravaṇaṃ vyatiriktasya pratipadyate | taditi tasmā"dayaṃ" śrotā "sthiteṣvanyeṣu vyavaharttṛṣve"kasyaiva vyāharataḥ | "kevalame"vārthāntaradhvaniviviktameva "śabdaṃ śṛṇvaṃstadupalambhapratyayānāṃ" vyavaharttṛgatānāṃ karaṇasāṅgalyādīnāṃ śabdopalambhapratyayānāṃ "sāmarthyābhāvaṃ pratyeti" | kasmin karttavye | "tadanyaniṣpādane" śrayamāṇācchabdādanyasya dhvanerniṣpādane | kiṃ kāraṇaṃ | "yadi" tadupalambhapratyayāstadanyaniṣpādane "samarthāḥ syustadā tat sādhitantaiḥ" śabdopalambhapratyayaiḥ sādhitaṃ dhvanirūpa"mupalabhyeta" | na copalabhyate |

[482,3]

atha syāt | kalakale te dhvanyārambhakā ityāha | "tatsvabhāvā" ityādi | dhvanirahitaśabdajananasvabhāvā eva punaḥ śabdopalambhapratyayā vyāharatsvapi "bahuṣu kalakale" svakāryaṃ śabdaṃ muktvā "kāryāntaraṃ" dhvaniṃ "kathamārabheran" | naivārabheran | yasmānna "hi kāraṇābhede kāryabhedo yuktaḥ" | tasminneva kāraṇe kāryabhedaḥ śabdadhvanilakṣaṇo na yuktaḥ | kiṃ kāraṇaṃ | kāraṇabhedānapekṣiṇaḥ kārya"bhedasyāhetukatvaprasaṅgādityuktaṃ prāk" | tasmāt kalakale vācakā eva śrūyante na dhvanayaḥ |

[482,4]

nanu yadi kalakale vācakā eva santītyabhyupagamyate | kathantarhi dūravarttināṃ dhvanimātraśravaṇaṃ samīpavarttināṃ vācakānāṃ dhvanīnāṃ śravaṇamiti |

[483,1]

sattyaṃ | ya eva vācakāḥ prayatnaniṣpannāsta eva parasparasaṃharṣeṇa dhvanyārambhakāḥ | tena kalakale keṣāṃcid dhvanimātrasya pratītiranyeṣāmubhayapratītirityadoṣaḥ | 259

[483,2]

yadapyuktaṃ samīpavartināpi kalakale dhvanaya eva kevalaṃ śrūyante na vācakāḥ śabdā iti |

[483,3]

tadapyayuktaṃ | yasmānna "ca kalakale vācako na śrūyate" | kintu śrūyata eva |
kiṃ kāraṇaṃ | "padavākyavicchedānāmupalakṣaṇāt" | api ca "kathaṃ" cendriyasyaikaśaktiprati"niyamād bhinnadhvanigatirbhave"t | bahūnāṃ dhvanīnāṃ grahaṇambhavet | naiva bhavet |

[483,4]

"tānī"tyādinā vyācaṣṭe | "tāni pratiniyataśaktīnyapīndriyāṇi" yugapa"nnānārūpān" dhvanīn śrṛṇvanti | kīdṛśān | "pratiśabdaniyatān" | śabdaṃ śabdaṃ prati vyañjakatvena niyatān | "na tve"va śabdān yugapa"cchraṇvantīti" kaḥ "śabdeṣveṣā"mindriyāṇāṃ "nirvedo" vaimukhyaṃ yena tān na śrṛṇvanti | na ca bhāvaśaktirīdṛśīti śakyamvaktuṃ | "kadācid" bahūnāmapi "vācakānāṃ śravaṇāt"260

[483,5]

"yadukta"mityādi paraḥ | yaduktambau ddhe na "vācakebhyaḥ" varṇṇapadavākyebhyo "bhedena"
dhvanayo na siddhā iti | kathanna siddhāḥ | siddhā eva | kiṃ kāraṇaṃ | vacanādarthapratīteḥ | śabdāduccaritādarthasya vācyasya gateḥ | "na ceyamarthagatirdhvanibhyaḥ sambhavati" | kiṃ kāraṇaṃ | "na hi dhvanibhāgāda"lpīyaso varṇṇavyañjakādartha"pratītiḥ" |
varṇṇopyekastāvat prāyeṇānarthakaḥ | prāgeva vyañjakolpīyān dhvanibhāgaḥ |
sahitā pratipādakā iti cedāha | "na ca sonyaṃ sameti" | solpīyān dhvanibhāgaḥ kṣaṇikatvādanyamuttarakālabhāvinaṃ dhvanibhāgaṃ sameti saṃśliṣyati | "tadi"ti tasmādiyamarthapratītiḥ samastāni paripūrṇṇāni padavākyarūpāṇi yasmin vācake tattathā | "tena sādhyā" dhvaniṣu na sambhavati | kīdṛśeṣu | "asamastā" asaṃśliṣṭā bhāgā utpannotpannadhvanibhāgasya kṣaṇikatvena dvitīya"dhvanibhāgānavasthānād" yeṣānteṣu | iti evamartha"pratipattya"nyathānupapattyā siddhama"kramasattvaṃ" | akramaṃ sattvaṃ yasya "śabdarūpasya"
tattathā | nirvibhāgamiti yāvat | "kramavad" vibhāgaśca vācakavyatirikto dhvaniḥ | kramavanto bhāgā yasyeti vigrahaḥ |

[484,1]

"tanne"tyādinā pratiṣedhati | tadetadanantaroktaṃ na sambhavati | kasmāt | "krama" vanto ye varṇṇāstadv"yatirekiṇā kramasya" śabdasya | "na hi vayandevadattādi padavākyeṣu dakārādipratibhāsaṃ muktvā paraṃ pratibhāsamupalakṣayāma" ityādinā "prāgeva niṣiddhatvāt" |

[484,2]

yadi cāsamastabhāgeṣu dhvaniṣvarthapratīterasambhavādakramasattvaṃ śabdarūpaṃ kalpyate |
tadātiprasaṅgaścaivaṃ kalpyamāne | "tathā" hi hastādīnāṃ yathā saṃketagamanāgamanādisūcakāni yāni karmāṇi teṣāṃ ye bhāgāsteṣāṃ kṣaṇikatvāt "pūrveṇa karmabhāgenāparasyo"ttarasya karmabhāgasyāpratisandhānādaghaṭanāt | "ekāṃśāccāpratīteḥ" | ekasmāccālpīyasaḥ karmabhāgād yathā saṃketasya gamanāgamanādilakṣaṇasyārthasyāpratipatteḥ | "tadvyatirekī" | karmabhāgebhyonyaḥ | yathāsaṃketaṃ "hastasaṃjñādayaḥ" | ādiśabdādarthapratītau śiraḥkampādayo gṛhyante | teṣvarthapratītihetuḥ "samastarūpakarmātmābhyupagantavyaḥ syāt |
śabdavadeva" | dhvanivyatiriktaśabdakalpanāvat |

[484,3]

yatpunaruktamma ṇḍa ne na | "yadā traividyavṛddhā hastasaṃjñādiviṣayānutkṣepaṇatvādiśabdanirdeśyān sāmānyaviśeṣānabhyupagacchanti tadā koyaṃ prasaṅgaḥ | ekaḥ karmātmābhyupagantavya" iti |

[484,4]

tadayuktaṃ | yato yadyekamutkṣepaṇarūpaṅkarma siddhambhavet | tathā parāparamapiyadi siddhaṃ syāt tadā teṣu bahuṣūtkṣepaṇeṣu pratyekamutkṣepaṇatvasāmānyamvartteta |
tadeva tu na siddhaṃ pūrvāparakarmabhāgānāmananvayāt | na ca viśeṣābhāve sāmānyasadbhāvaḥ | nāpi karmabhāgeṣu pratyekamutkṣepaṇādirūpatayā pratītiḥ | kintarhi |
tadbhāgarūpatayā | tatkathanteṣu bhāgeṣūtkṣepaṇatvasāmānyamabhyupagamyeta |
abhyupagame vā ekasmādapi karmabhāgād gamanādilakṣaṇasyārthasya pratipattiḥ syādarthābhidhāyakasya sāmānyasya bhāvāditiṃ yatkiñcidetat | yathā ca na karmabhāgeṣu vyatiriktaṃ karmātmā tathā dhvanibhāgeṣvapi na vyatiriktaḥ śabdātmā | kathantarhyarthapratītirityāha | "kramabhāvina eve"tyādi | "yathāsvaṃ" yasya yatkaraṇantālvādi |
tasya "prayo"go vyāpārastasmād "bhinnā varṇṇabhāgāḥ | karmabhāgā vā yathāsvaṃ karaṇaprayogāt" | karmahetoḥ prayogāt "kramabhāvino" bhinnā ityatrāpi sambandhanīyaṃ | te yathoktā varṇṇabhāgāḥ karmabhāgā vā "krameṇa vikalpaviṣayāda"tyanubhavajñānānukramānusāriṇāṃ vikalpānāṃ krameṇa viṣayamupagatā "yathāsaṃketamevārthapratītiṃ janayantīti nyāyyaṃ" | yuktyapetatvāt |

[485,1]

"kiṃ ce"ti doṣāntaramapyāha | yaiḥ kairapi doṣaiḥ pūrvapūrvasya dhvanibhāgasyottarottareṇa dhvanibhāgenāpratisandhānādityādikaiḥ karaṇabhūtaiste "dhvanayo" vai yā ka ra ṇā dīnāmavācakās"sammatāḥ" | dṛṣṭāḥ | taiḥ kramabhāvibhi"rdhvanibhirvyajyamānesmin"dhvanivyatiriktepi "vācake kathanna te" | dhvanibhāvino doṣā na santi bhavantyeva |

[485,2]

nanu dhvanayaḥ pratyekaṃ samuditā vā pūrvoktena nyāyena nārthasya pratipādakāḥ |
vācakasya tu te pratyekamabhivyañjakā iṣyante | ekena dhvaninābhivyaktasya vāṃcakasyānavadhṛtatvādanyānyairabhivyaktasya saṃskārādhānatāratamyaprabodhenāvadhāraṇamiti dhvanibhirvyajyamāne vācakepi kutaste doṣā iti | taduktamma ṇḍa ne na |

[485,3]

"nānekāvayavaṃ vākyaṃ padaṃ vā sphoṭavādināṃ | ekatvepi hyabhinnasya kramaśo darśitā gatiriti | "

[485,4]

tadayuktam | abhivyaktirhi jñānaṃ | na ca śabdānugamena vinā jñānamiṣyate bhavadbhiḥ | tenābhivyaktiriti niścaya evocyate | na ca prathamadhvanyanantaramvācakaniścayaḥ | pratibhāsata iti | tatkathamasyābhivyaktiḥ |

[485,5]

tasmāt sthitametad yathā dhvanayaḥ pratyekaṃ samastā vārthapratipādane'śaktāstathā vācakābhivyaktāviti |

[485,6]

krametyādi vivaraṇaṃ | "kramotpādibhirdhvanibhāgairvyaktaḥ prakāśitaḥ kilā"kramaḥ śabdātmā "vācako rthamvakti" | na sannidhānamātreṇa 261

[485,7]

"tamapi" dhvanivyatiriktaṃ śabdātmānaṃ "te" dhvanayo "na sakṛt prakāśayanti" | kiṃ kāraṇaṃ | teṣāṃ dhvanibhāgānāṃ "kramabhāvāt" | nā"pyeka eva" dhvanibhāgaḥ śabdaṃ "vya" | niścāyayati | kiṃ kāraṇaṃ | "tadanyasya" vyañjakatvenābhimatasya dhvanibhāgasya "vaiyarthyaprasaṅgāt" | itaścaiko dhvanibhāgo na samastasya śabdasya vyañjako yasmā"dekavarṇṇabhāgakāle ca samastasya" vācakarūpasyā"nupalakṣaṇāt" |

[486,1]

"tadi"ti tasmādayaṃ śabdātmā | dhvanibhāgaiḥ kramabhāvibhiḥ krameṇa vyajyamānatvāt | "apratisaṃhito" na saṃghaṭita"ssakalopalambho" yasya śabdātmanaḥ sa evambhūtaḥ śabdātmā | "upalambhasākalyasādhyamartha" svābhidheyaṃ prakāśanalakṣaṇaṃ "kathaṃ sādhayet" | naiva sādhayet | kimiva | "dhvanivat" | yathā dhvanibhāgāstvanmatena pūrvvāpareṇāpratisandhānādarthanna prakāśayeyustadvat |

[486,2]

"ko hī"tyādinaitadeva samarthayate | "upalambhasādhyeṣvartheṣu ko hi saṃdasatoratyantānupalambhe" sati "viśeṣo" naiva kaścit | yathā hi kṣaṇikā dhvanibhāgā uttarottarabhāgāvasthāyāmasattvādasamastopalambhanānna samarthāstathaivākramopi śabdātmā sannapyasvīkṛtasamastopalambhano na samartha eveti | "na cā"yaṃ śabdātmā | upalambhanirapekṣaḥ"sannidhimātreṇā"rthapratīti"sādhanaḥ" | kiṃ kāraṇa | tasyā "vyapekṣaṇāt" | sā ceyaṃ vyaktiḥ kramabhāvinī sadasatoḥ | "sataḥ" śabdātmanaḥ | "asata"śca dhvanibhāgasya "krameṇa bhavantī tulyopayogā" | tulyaphaleti kṛtvā "dhvanibhiraśakyasādhanaṃ" sādhayitumaśakyaṃ yat kāryamarthapratītilakṣaṇaṃ | ta"trāpi tathā" | dhvanibhirvyajyamānepi śabdātmani tathā | aśakyasādhanameve"tyalamanyena" śabdena dhvanivyatiriktena kalpitena |

[486,3]

"tasmānna varṇṇeṣvapauruṣeyatā" | nāpi vākya ityupasaṃhāraḥ |

[486,4]

na varṇṇavyatiriktamvākyaṃ kintu "varṇṇānupūrvī vākyaṃ" | taccāpauruṣeyamiti "cet" |

[487,1]

"tanna" | kiṃ kāraṇaṃ | "varṇṇānāmā"nupūrvyāḥ sakāśā"dabhedataḥ" |

[487,2]

"na" varṇṇebhyo"rthāntarameva śabdarūpamvākyamapauruṣeyaṃ" | kintarhi | "varṇṇānukramalakṣaṇaṃ hi no"smākaṃ mī māṃ sa kā nām"vākyaṃ | tadapauruṣeyaṃ sādhyamiti cet" |

[487,3]

"na | varṇṇānāmānupūrvyāḥ" sakāśā"dabhedāt | neyamā"nupūrvī "arthāntaramvarṇṇebhyaḥ" |
kiṃ kāraṇaṃ | "dṛśyā"yāmanupalabdhilakṣaṇaprāptāyāntasyāmānupūrvyāmaṅgīkriyamāṇāyāṃ varṇṇebhyo vibhāgena "bhedo nopalambhaprasaṅgāt" | na copalaṃbhyata ityabhāvasiddhau svabhāvānupalabdhirvācyā | "athādṛśyā"nupūrvī | tadāpyadṛśyāyāmānupūrvyāṃ | "tata" anupūrvyā arthā"pratipattiprasaṅgāt" | na ca dṛśyāyā ānupūrvyā grāhakaṃ pratyakṣamadṛśyatvādeva | nāpyanumānaṃ liṅgābhāvāt | varṇṇebhyo "bhedavatyāścānupūrvyā abhāve varṇṇamātramaviśiṣṭaṃ" sarvatra laukikavaidikavākye"ṣviti pūrvavat prasaṅgaḥ" yaḥ kimanena pariśoṣitaṃ syādityādinoktaḥ |

[487,4]

atha syād | kramo varṇṇānāṃ dharmamātranna vastvantaraṃ tenādoṣaḥ | taduktaṃ |

[487,5]

"dharmamātramasau teṣānna vastvantaramiṣyate | krameṇa jñāyamānāḥ syurvarṇṇāstenāvabodhakāḥ | na ca kramasya kāryatvaṃ pūrvasiddhaparigrahāt | vaktā na hi kramaṃ kaścit svātantryeṇa prapadyate | yathaivāsya parairuktastathaivainaṃ vivakṣati | paropyevaṃ sataścāsya sambandhavadanāditā | "

[487,6]

tena pūrvapūrvavṛddhadarśanāyātonādivarṇṇakramo pauruṣeya evetyatrāha |

[487,7]

"teṣāṃ ca na vyavasthānaṃ" | teṣāṃ varṇṇānāṃ na vyavasthitakramatvaṃ | kiṃ kāraṇaṃ | vyavasthitādekasmāt "kramāntarasya virodhataḥ" |

[488,1]

"yadī"tyādinā vyācaṣṭe | "varṇṇānāmānupūrvī" yadi "kṛtakā te" ca varṇṇā na bahavassamānajātīyā yena kenacid varṇṇā "vyavasthitakramāḥ" syurvaidikāḥ | anye punarllaukikā "yatheṣṭaparāvṛttayaḥ" | yatheṣṭaṃ parāvṛttiḥ kramāntareṇa prayogo yeṣāmiti vigrahaḥ | "kintarhi trailokya eka evākārastathā gakāraḥ" | taduktaṃ |

[488,2]

"deśakālaprayoktṝṇāmbhedepi ca na bhedavān | gādivarṇṇo yatastatra pratyabhijñā parisphuṭeti | "

[488,3]

yadā caivantadā vyavasthitakramatve varṇṇānāma"gnirityeva syānna gaganamiti" |
kiṃkāraṇam | "akāragakārayoḥ pūrvāparabhāvasya vyavasthitatvāt" | akāro gakārāt pūrvamevākārācca gakāraḥ pareṇaiva vyavasthita ityarthaḥ | gaganamityatra gakārātpareṇākāraḥ syāditi kramāntaranna syāt |

[488,4]

etadeva draḍhayannāha | "kṛtakānāma"pītyādi | āstāntāvadakṛtakānāmiyañcintā | yeṣāmanyathābhāvaḥ kathañcidapi karttuṃ na śakyate | kṛtakānāmapi tāvad bhāvānāṃ kīdṛśaṃ "hetupariṇāmaniyamavatāṃ" hetoḥ pariṇāmaḥ | uttarottarāvasthāpratilambhaḥ | tasmānniyamaḥ kāryasya hetvanantaraṃ sattā | sa yeṣāṃ vidyate |
te tathocyante | teṣāmapyaśa"kyaḥ kramaviparyayaḥ karttuṃ | yathā bījāṅku"rādīnāṃ | bī jāt paścādaṅkuroṅkurāt "kāṇḍaṃ" yatra puṣpādīni na viparyayaḥ | tathā "ṛtusamvassarādīnāṃ" vyavasthitakramatvaṃ | ṛtūnāṃ hemantādilakṣaṇānāṃ | samvatsarāṇāñca śau kra bā rha spatyādīnāṃ | ādiśabdād grahanakṣatraprabhṛtīnāṃ | "kiṃ punaracalitāvasthāsvabhāvānāmakṛtakānā"mvarṇṇānāṃ | acalitākramādyavasthā svabhāvaśca yeṣāmakṛtakānāmiti vigrahaḥ | "kathaṃdid vyavasthitānāṃ" | viniyatena krameṇa | "pūrvāvasthāyāstyāgamantareṇānyathābhāvāyogāt" kramāntareṇāvasthānasyāyogāt | "pūrvāvasthātyāge vā" varṇṇānāmabhyupagamyamāne teṣā"mvināśaprasaṅgāt" | varṇṇānāmapi tāvanna pūrvāvasthātyāgamantareṇa kramaviparyayo "viśeṣeṇa nityāyāmānupūrvyā" | tadetat kramānyarttvaṃ "pratipadamvarṇṇānyatve" syānnityā api varṇṇāḥ pratipadambhinnā iti kṛtvā | "apūrveṣā"mvarṇṇānāmpratipadamu"tpādād varṇṇabāhulyaṃ" | tasmādvā kramānyattvaṃ syāt | "taccai"tadubhayamapi "nābhimataṃ" mī māṃ sa kā nā mekatvānnityatvācca varṇṇānāṃ | 262.

[489,1]

"api ce"tyādinā dūṣaṇāntaramāha | "deśakā"lābhyāṃ yaḥ kṛtaḥ "krama"stasya varṇṇeṣva"bhāvaḥ" kathaṃ | "vyāptinityatvavarṇṇanāt" | taduktaṃ |

[489,2]

"kiñca śabdasya nityatvaṃ śrotrajapratyabhijñayā | vibhutvaṃ ca sthitaṃ tasya ko vyavasyedviparyayamiti | "

[489,3]

varṇṇānāmākāśavad vyāptivarṇṇanānna deśakṛtaḥ kramaḥ | nityavarṇṇanānna kālakṛtaḥ | "sā ceya"mityādinā vyācaṣṭe | "sā ceyamvarṇṇānāmānu"pūrvī | "deśakṛtā vā" syāt | "yathā"nyonyadeśaparihāreṇa sthitānāṃ "pipīlikā"dīnāmpaṅktau | "kālakṛtā vā"
syādānupūrvī | "yathā bījāṅkurādīnāṃ" | yadā bījaṃ na tadāṃkuro yadāṃkuro na tadā patrādaya iti "seyamā"nupūrvī "dvidhā" | deśakālakṛtā "varṇṇeṣu na sambhavati" |
kutaḥ | vyāpternnityatvācca | tatra "na" tāvaddeśakṛtānupūrvī "varṇṇānāṃ sambhavati |
yasmādanyonyadeśaparihāreṇa" bhāvānāṃ "vṛttirhi deśapaurvāparyaṃ | tadi"tthambhūtaṃ paurvāparyamva"rṇṇaṣu na sambhavati" | kiṃ kāraṇaṃ | vyāpitvena "sarvasya" varṇasya "saṃrveṇa" varṇṇena"tulyadeśatvāt | vātātapavat" | laukiko dṛṣṭāntaḥ | śāstrīyamāha | "ātmādivacce"ti | ādiśabdādākāśādiparigrahaḥ | "tathā" kālakṛtānupūrvī varṇṇānānnasambhavati | yasmāda"nyonyaṃ kālaparihāreṇa vṛttiḥ kālapaurvāparyaṃ" | etadeva kutaḥ | "yade"tyādi | yasmin kāle "eko nāsti tadānyasya bhāvāt" kāraṇāt | "tadapi" kālapaurvāparya"nnityeṣu" varṇṇeṣu na "sambhavati | sarvadā sarvasya" varṇṇasya "bhāvāt | na ca"
deśakālakṛtāt kramā"danyā" varṇṇānupūrvī "gatiḥ" prakārosti | "tatkathamvarṇṇapaurvāparyaṃ vākyaṃ" yadbhavadbhi"rapauruṣeyaṃ sādhye"teti |

[490,1]

na ca dhvanikṛto yugapadbhāvināmvarṇṇānāṃ kramo yukto'nityatvaprasaṃgāt |
taduktam |

[490,2]

"anityadhvanikāryatvāt kramasyāto vināśitā | puruṣādhīnatā cāsya tadvivakṣāvaśād bhavediti | "

[490,3]

tenāyamartho bhavati | vyāpitvād varṇṇānāṃ yaugapadyamato vyāpitvavirodhī kramaḥ | kramavirodhi ca vyāpitvaṃ | kramaśced varṇṇānāmiṣyate vyāpitvagrāhi pratyabhijñānaṃ bhrāntaṃ syāt | tathā ca deśakālaprayoktṛbhedena varṇṇānāmbhinnatvāt kāryatvamiti kathamanāditvaṃ kramasya |

[490,4]

tena yaducyate |

[490,5]

"na ca kramasya kāryatvaṃ pūrvasiddhaparigrahāt | vaktā na hi kramaṃ kaścitsvātantryeṇa prapadyate | yathaivāsya parairuktastathaivainamvivakṣati | paropyevamataścāsya sambandhavadanāditeti | "

[490,6]

tadapāstaṃ | krame sati varṇṇaikatvapratyabhijñānasyāprāmāṇyena pratyuccāraṇaṃ varṇṇānāṃ kāryatvāt kramasya ca tebhyonarthāntaratvāt | na ca kramaḥ kramiṇāndharmaḥ |
dharmasyāpi dharmiṇassakāśād bhedāt bhedena śrotrajñāne'vabhāsaḥ syāt | na ca bhavati |
tasmādayugapadutpannā eva bhāvāḥ kramaḥ tena pratyuccāraṇamvarṇṇānāmutpattibhedāt kramabhedepi | pūrvadṛṣṭa evāyaṃ krama iti pratyabhijñānaṃ sādṛśyanibandhanaṃ | na pratyabhijñānaṃ sādṛśyanibandhanaṃ | na pratyabhijñānaṃ pramāṇamiti pratipādayiṣyate ca |
tatkathaṃ kramasyānāditvādapauruṣeyatvamiti | 263

[491,1]

atha mābhūdeṣa doṣa ityanityān vyāpinaśca varṇṇānicchet ve da vā dī |
tadā'"nityāvyāpitāyāndoṣaḥ prāgeva kīrtitaḥ" |

[491,2]

athetyādinā vyācaṣṭe | "mābhūdeṣa" varṇṇānupūrvyabhāva"doṣa ityanityānavyāpinaśca varṇṇānicched" ve da vā dī | anityatvāt kālakṛtapaurvāparyamavyāpitvād deśakṛtamidamiti manyamānaḥ | "tāvapya"nityāvyāpi"pakṣau prāgeva" | "anityaṃ yatnasambhūtampauruṣeyaṃ kathaṃ na tad | "... ityādinā | "sarvatrānupalambhaḥ syā"dityādinā ca yathākrama"nnirākṛtāvityaparihāraḥ" | 264

[491,3]

varṇṇānāṃ vyaktira"bhivyakti"stasyāḥ "kramopi vākyanna" bhavati | yadā karmasthā kriyābhivyaktistadā varṇṇānāṃ vyaktiviṣayatvakramo vākyamityapi na bhavatītyarthaḥ |
kasmāt | "nityavyaktinirākṛteḥ" |

[491,4]

"ne"tyādinā vyāca"ṣṭe | na varṇṇānāṃ rūpānupūrvī" svarūpānupūrvī "vākyaṃ" yenāyandoṣaḥ | "kintarhi | tadvyakteḥ" | varṇṇarūpavyaktervyaktatvalakṣaṇāyā yānupūrvī tad vākyaṃ | tāmeva darśayannāha | "ne"tyādi | "sā" vyakti"ryathā svavarṇṇābhivyaktipratyayānāṃ" | yena yasya varṇṇābhivyaktipratyayāstālvādivyāpārāsteṣāṃ "kramād bhavantī kramayoginīti" kṛtvā "tadānupūrvī" teṣāṃ vyaktānāṃ varṇṇānāmānupūrvī "vākyam |
ityapi mithyā" | kiṃ kāraṇaṃ | "tasyā" vyakte"rnityeṣu prāgeva" sā mā nya vya kti ci ntāsthāne "niṣiddhatvāt" | tadeva smārayannāha | "kāryatet"yādi | vyañjakakṛtena"sākṣā"jjanana"śaktyupadhānena | jñānajananā"samarthānāṃ ghaṭādīnāṃ "kāryaviśeṣa eva vyaktirityākhyātametat" | kiñca "karaṇānā"ntālvādīnāṃ "vyāpārādeva tasmāddheto"steṣāmvarṇṇānāmupalabdhesteṣāmvarṇṇānāṃ "kāryatā" prāptā | yasmāt |

[492,1]

"yat khalu rūpaṃ yata evopalabhyate tasya" rūpasya "lokaḥ kāryatāṃ prajñāpayatī"ti samba ndhaḥ | yata evopalabhyata iti yacchabdena yo nirdiṣṭastasyopalabdhi"stadupalabdhi"stannā"ntarīyikā"mevo"palabdhimāśritye"ti bhinnakrama evakāraḥ | "sā" yathoktopalabdhi"rvarṇṇeṣvapyasti" | prayatnavyāpāropalabdhināntarīyakatvādeva varṇṇopalabdheḥ | "sā co"palabdhi"ranyatrāpi" kāryatvena prasiddhe vastuni | "tadāśrayaḥ" kāryatāprajñapterāśrayaḥ | "nāto"dhiko "viśeṣaḥ | tatkathantulye" kārya"tābhyupagamanibandhane na varṇṇāḥ kāryāḥ" |

[492,2]

"ne"tyādi paraḥ | "na caitadupalabdhyāśrayā" | ekopalabdhināntarīyikā yā'parasyopalabdhistadāśrayā "kāryatāsthitiḥ | kintarhi | yatsatyeva bhavati" | yasmin satyeva yad bhavati | "iti" evaṃ "sattāśrayā" kāryatāsthitiḥ | na ca varṇṇānāṃ karaṇebhyaḥ sattā bhavati kintūpalabdhireveti manyate |

[492,3]

"sā satte"tyā"cā ryaḥ" | sattāśrayasyaiva kāryatā prajñaptirityasattyametat | kevalaṃ"sā sattā kutaḥ" pramāṇāt "siddhā yene"yaṃ "kāryatāṃ sādhayet | na hyasiddhāyāmasyāṃ"
sattāyā"mevambhavati" | satyevāsminnidaṃ bhavatītyevambhavati | "tasmāt sattāsiddhistatsādhanī" | tasyāḥ kāryatāyāḥ sādhanī | "sā" siddhi"rupalabdhireva" siddherjñānasvabhāvatvāt | tataśca yannāntarīyikaiva yatsattopalabdhistattasya kāryamityetāvat sthitaṃ | tacca varṇṇeṣvapi tulyamiti kathaṃ na varṇṇāḥ kāryāḥ |

[492,4]

"sattya"mityādi paraḥ | "sattyamevaṃ" karaṇavyāpārādeva śabdopalabdhau tatkāryatā syāt | "yadi tasya" śabdasya tālvādivyāpārāt "sattā na siddhā syāt" | kintu siddhaiva pramāṇena | tathā hi pūrvaṃ gośabdaṃ śrutavataḥ puṃsonyadā gośabdaśravaṇe sa evāyaṃ gośabda iti tattvagrāhiṇī pratyabhijñotpadyate | tattvagrahaṇamevānyathā na syāt | yadi pūrvottaraśravaṇakālayorantarāle śabdo na syādityarthāpattyā prākchabdasya sattā siddhaiva | na ca siddhipūrvikā siddhiḥ kāryatāsādhanī | kintu "sā hi sattāsiddhiḥ"
kāryatvaprajñapternimittaṃ yā "siddhipūrvikā" | yathā ghaṭasya prāgasataḥ kulālādivyāpārādeva paścāt siddhiḥ |

[492,5]

"nanvi"tyādi si ddhā nta vā dī | etat kathayati | na tāvat pratyabhi"jñā"
pramāṇamiti prātipādayiṣyate tatkathaṃ sattā siddhā | bhavatu nāma prākchabdasya sattā siddhā | tathāpi śabdasya "tadrūpamasiddhaṃ" | katarat tad rūpamityāha | "yat tathā"tyādi | "tathāvidhasya" śabdasvalakṣaṇapratibhāsi"jñāna"sya "vyavadhāne"nopayuktaṃ śīlaṃ yasyeti vigrahaḥ | yadi hi tathābhūtaṃ rūpaṃ prāk siddhaṃ syāt tadā nityaṃ śabdopalambhaḥ syāt |

[493,1]

"siddhameva taccha"bdasya yathoktaṃ rūpaṃ kevala"manyas"ya sahakāriṇo "vaikalyā"cchrotravijñāne kāraṇatvena "nopayuktamiti cet" |

[493,2]

yadyevaṃ sahakārisannidhāne yā paścāt svajñāne upayuktā | yā prayatnāt prāganupayuktāvasthā | te parasparaviruddhe | "kathamidānīmupayuktānupayuktayo"ravasthayorviruddhayo"rabhedaḥ" | api tu bheda eva tataśca nānātvāt sa tādṛśaḥ śabdasya svabhāvaḥ kṛta iti kārya eva śabdaḥ syāt |

[493,3]

athāpi syād | yosāvatiśayo bhavati na sa śabdasyātmabhūtopi tvarthāntaramiti pūrvakasvabhāvādapracyuta evāsāvityāha |

[493,4]

"nāpi bhedo"'kārakāvasthātaḥ kārakāvasthālakṣaṇotiśayaḥ śabda"svabhāvāsaṃsparśī" śabdasvabhāvānna vyatirikta iti yāvat | vyatireke hi "tasyaivātiśayasya"
śabdajñāne "upayogasiddheḥ" kāraṇatvasidve"stasya" śabdas"yākāraṇatvaprasaṃgāt" | tathā hi"yasyaiva bhāve sādhyasiddhistadeva tatra" sādhya "upayogi yukta"nnāparaṃ | atiśayo jñāna upayujyate | sākṣādatiśaye tu śabda upayujyata iti pāramparyeṇa śabdopi jñāne upayukta evetyata āha |

[493,5]

"tadatiśaye"tyādi | "tasminnatiśayasya" śabdasyo"payogepi" kalpyamāne | "tadvatprasaṅgaḥ" | jñānavatprasaṅgaḥ | yathā vijñāne karttavyerthāntarabhūte nātiśayena śabda upayujyate | tadvadatiśayepi karttavyerthāntarabhūtotiśayaḥ kalpanīyaḥ | tathā cānavasthā syādatotiśayaḥ śabdādabhinnaḥ | yataścābhinnaḥ | "tasmāt" tadanyaṃ svaviṣayajñānajananaṃ śabdasvabhāvama"tiśeta eva" | svarūpabhedena | ko'"vyavahitasāmarthyo" |

[494,1]

atha syāt | naiva vijñānajanikāvasthotpadyate nityatvāt | kintu tālvādikamapekṣyāsau jñānaṃ janayatīti |

[494,2]

ata āha | atiśayasyetyādi | nāsya sahakārikṛtotiśayostītyanatiśayasya sahakāriṇaṃ pratyapekṣā prāgeva nirastā | "sa ca" janakaḥ śabdasvabhāvaḥ "karaṇavyāpārādeva siddha iti kṛtvā sarvakāryatulyadharmā" | sarve kārye tulyadharmā yasyeti vigrahaḥ |
tasya tādṛśasya kāryatulyadharmaṇaḥ śabdasya vyaktāviṣyamāṇāyāṃ sarvamaṅkurādyapi vyaṅgyaṃ syāt | na vā kiṃcid vyaṅgyaṃ | śabdopi kāryaḥ syād viśeṣābhāvāt |

[494,3]

tathā hi | svajñānena karaṇenānyadhīheturartho vyañjako mataḥ | kadā |
siddherthe | yadyaso vyaṅgyaḥ kāraṇāllabdhasattāko bhavati | yathā dīpaḥ kulālādisiddhe ghaṭe tajjñānaheturvyañjakaḥ | anyathā vāpi yadi vyaṅgyaḥ prāgasiddhaḥ syāt |
tadā ko viśeṣosya vyañjakasya kārakāddhetoḥ |

[494,4]

svapratipattītyādinā vyācaṣṭe | svapratipattireva dvāramupāyastena karaṇenānyasya ghaṭādeḥ pratipattiheturloke vyañjakaḥ siddhaḥ | dīpādivat | sa ced vyaṅgyaḥ vyañjakavyāpārāt prāk siddhaḥ syāt |

[494,5]

nanu ca pradīpādirapyupalabdhiyogyaṃ ghaṭakṣaṇaṃ prāgasiddhameva janayati | tatkimucyate sa cet prāk siddha iti |

[494,6]

ata āha | samānajātīyetyādi | anupalambhayogyaḥ pūrvako ghaṭādikṣaṇaḥ samānajātīya upādānakṣaṇastasya vyañjakavyāpārāt prāk siddheḥ kāraṇāt sa cet prāk siddhaḥ syādityucyate | na tasyaiva vyañjakāllabhyasya jñānahetoratiśayasya prāk siddheḥ siddha ucyate | kiṃ kāraṇaṃ | tasya yathoktasyātiśayasya | tatsāmagrīpratyayatvāt | sā vyañjakasāmagrī pratyayaḥ kāraṇaṃ yasyeti vigrahaḥ | ye punaḥ svavyāpārāt prāg asiddhasyopalambhakāḥ kārakā eva te | kimiva | kulālādivad ghaṭādau śabdasyāpyupalambhahetavaḥ kulālāditulyā iti | śabdopi ghaṭādivat kārya evaṃ |

[494,7]

nanvekadā śrutasya śabdasyānyadā śravaṇe ca sa evāyamiti tattvaṃ pratyakṣapratyabhijñayā pratīyate | tattvapratipattyanyathānupapattyā ca tālvādivyāpārāt prāk sattvaṃ śabdasyāpi niścitamiti kathantālvādayo siddhopalambhanāḥ | tena vyañjakā eva yuktāḥ |

[495,1]

evammanyate | prathame kṣaṇe śabdagrahaṇaṃ dvitīyakṣaṇe pūrvagṛhītaśabdāhitasaṃskāraprabodhastatonyasmin kṣaṇe śabdasmaraṇaṃ | tatataścaturthe kṣaṇe tirohite tasmin sa evāyaṃ ghaṭaśabda iti pratyabhijñānaṃ kathaṃ pratyakṣaṃ syādasannihitaviṣayatvāt |

[495,2]

nāpi prākprabuddhasaṃskārasya puṃso varṇṇagrāhakaṃ pratyabhijñānaṃ sambhavati | varṇṇasya sāṃśatvādityuktaṃ | antyavarṇṇabhāgakāle ca pūrvavarṇṇabhāgānāmasattvenāntyasyāpi varṇṇasyāsannihitatvāt | ata eva padavākyayorapi grāhakaṃ pratyakṣaṃ pratyabhijñānaṃ na sambhavati varṇṇasamudāyatvāt padāderantyavarṇṇakāle ca pūrvapūrvavarṇṇānāmasattvāt sannihitaviṣayañca pratyakṣamiṣyate | tasmānna pratyakṣaṃ pratyabhijñānamvarṇṇapadavākyeṣu tattvagrāhakaṃ sambhavati | ata eva cā cā rye ṇa nopanyastaṃ |

[495,3]

bhavatu vā teṣu pratyabhijñānaṃ pratyakṣantathāpi tattvagrahaṇānyathānupapattyā na tālvādivyāpārāt prākchabdasya sattvakalpanā yuktā | sadṛśāparagrahaṇenāpi tattvagrahaṇasya sambhavāt sadṛśāparagrahaṇamevāvyāpyasiddhamiti cet |

[495,4]

nanvekatvamapi naiva siddhaṃ | tattvagrahaṇāt siddhamiti cenna | bhinneṣvapi lūnapunarjāteṣu keśeṣu tattvagrahaṇasya darśanāt saṃśaya evātaḥ | kathamarthāpattyā prāk sattvakalpanā |

[495,5]

atha pratyabhijñāyamānatvācchabdasya nityatvam | anityatve hyanekatvāt pratyabhijñānameva na syāt | tathā | yaḥ parārthamprayujyate sa prayogāt prāg vidyamāno yathā vāsyādicchidāyāṃ | prayujyate ca śabdaḥ parapratyāyanāya | tasmāt sopi prāg vidyata eva ceti |

[495,6]

ata āha | "pratyabhijñāne"tyādi | śabdasya sadā sattāsiddhihetavaḥ | "tepi na hetulakṣaṇaṃ puṣṇanti" | tathā hyanityepi pradīpādau pratyabhijñānandṛṣṭaṃ | tasmādanaikāntikametat | tathā kṣaṇikepi karmaṇi prayoge dṛśyate | tena prayujyamānatvādityapi heturanaikāntika eva |

[495,7]

"yadapi kiñci"lliṅgaṃ śabdasyaikatvasādhanāyopādīyate | "uttarā" paścādbhāvinya"kārapratīti"ryā sā pūrvābhinnaviṣayā | pūrvayā akārapratītyā ekaviṣayā |

[495,8]

etena śabdānāmekatvasādhanānnityatvaṃsādhitamiti manyate | akāra"pratītiri"tihetuḥ | "tadvadi"ti pūrvākārapratītivadi"tyādi" | ādiśabdād drutamadhyavilambitāvasthāyāmeka eva gakārādivarṇṇassa evāyaṃ gakārādivarṇṇo drutādibhedabhinna iti pratīteḥ | prayogastu yā yā akārapratītiḥ sā pūrvākārapratītyabhinnaviṣayā | tadyathā pūrva akārapratītiḥ | akārapratītiścottarāpyakārapratītiriti svabhāvahetupratirūpakaḥ | "tadapi" sādhanaṃ pūrvāparayorakāra"svalakṣaṇayorabhedasādhane" na "samartha" | tathā hyakārapratīterityayaṃ heturviśeṣeṇa vā syāt pūrvākārapratītirūpatvāditi | sāmānyena vā syādakārapratītimātratvāditi | ādye pakṣe heturasiddhaḥ | kiṃ kāraṇaṃ | "tatsvabhāvatvāsiddheḥ" pūrvākārapratītitvāsiddheḥ | yadvā viśeṣeṇa vā heturuttarākārapratītirūpatvāditi |

[496,1]

tadapi na sādhanaṃ | kiṅkāraṇaṃ | tatsvabhāvatvāsiddheḥ sādhyasvabhāvatvāsiddheḥ | anaikāntikatvaṃ vyāpterasiddhatvādityarthaḥ |

[496,2]

atha "sāmānyena" liṅgasya "vacane bhinnaviṣayatvasyāpyavirodhaḥ" | akārapratītiśca syāt pūrvākārapratītiviṣayād bhinnaviṣayā ceti ko virodhaḥ |

[496,3]

anye tvakārapratītitvaṃ sāmānyaṃ yathā tayoḥ pratītyorevamakāraviṣayatvamaviruddhamiti vyācakṣate |

[496,4]

kiñca | "ekaviṣayayośca pratītyoḥ" pūrvavyavasthitaikākāraviṣayayoḥ pūrvottarakālabhāvinyoḥ pratītyoḥ "pūrvāparabhāvaḥ" prāk paścādbhāve "virudhya"te | kiṃ kāraṇaṃ | "sannihitāsannihitakāraṇatvena" yathākramaṃ kāryasyo"tpādānutpādāt" | sannihitakāraṇatve ca tayoryugapad bhāvaḥ syāt | atha sannihitepi kāraṇe pūrvaivākārapratītirutpadyate nottarā | tadā paścādapi sā na syāt | kiṃ kāraṇaṃ | pūrvāparapratītikāraṇa"sannidhānepyanutpannasyo"ttarākārapratītiviśeṣasyā"tatkāraṇatvāt" | pūrvākārapratītikāraṇaṃ nāsya kāraṇamityarthaḥ | tasmāt "tayoḥ" pūrvāparabhāvinyoḥ pratītyo"rbhinnākhilakāraṇatvaṃ" | bhinnamakhilaṃ kāraṇantayoriti vigrahaḥ |

[496,5]

syānmataṃ | tayorakārapratītyoḥ śabda evaikaḥ kāraṇaṃ kevalaṃ sahakārisannidhānakramādutpattikrama iti |

[496,6]

ata āha | tatretyādi | "tatra" tasmin pūrvottarākārapratītyutpattikāle | ekasya kāraṇasya svarūpeṇā"bhedepi" pratītyoryugapad bhāva eva syāt | kiṃ kāraṇaṃ | tasyaikasya "śaktasya" kāraṇasya sahakārya"pratīkṣaṇāt" | tataśca "yuktiviruddhaṃ pūrvāparayoḥ pratītyorekaviṣayatvaṃ" |

[497,1]

etena ca sarveṇottarākārapratīte pūrvākārapratītyabhinnaviṣayatve sādhyenumānabādhitatvaṃ pratijñāyā uktaṃ | anumānantvīdṛśaṃ | yat kramabhāvi tannaikaviṣayaṃ |
yathā krameṇa bhavaccakṣuḥśrotravijñānaṃ | kramabhāvinyau ca pūrvottare akārapratītī |
ekaviṣayatvamakramabhāvitvena vyāptantadviruddhaṃ ca kramabhāvitvamiti vyāpakaviruddhameva |

[497,2]

nanvatra pratyakṣapratyabhijñābādhitatvāt pratijñāyā anumānasyotthānameva nāstīti cet |

[497,3]

na | sa evāyamiti jñānasya pūrvāparakālasambandhiviṣayatvena bhedaviṣayatvāt | anyadeva hi pūrvakālasambandhitvamanyadeva cāparakālasambandhitvaṃ | anyathā pūrvakālasambandhitvādvā'parakālasambandhitvasyābhededhunā bhāvād bhāvasya pratibhāso na syāt | sa eveti ca jñānasyotpattiḥ syāt | na sa evāyamiti | aparakālasambandhitvādvā pūrvakālasambandhitvasyābhede pūrvamasya pratibhāso na syād |
ayameveti ca jñānasyotpattiḥ syāt | na sa evāyamiti |

[497,4]

tasmād yatpūrvakālasambandhitvantadaparakālasambandhitvanna bhavati | yaccāparakālasambandhitvantatpūrvakālasambandhitvaṃ na bhavatīti pūrvāparakālasambandhiviṣayatvena bhedaviṣayatvāt kathampratyabhijñātaḥ pratijñābādhā |

[497,5]

u mbe ka stvāha | "yadi sa evāyamityekānubhavastathāpyayamatītajñānakarmatā'parokṣate ekādhikaraṇe gṛhṇan samvedyate | athāpi pratyayadvayamidaṃ grahaṇasmaraṇarūpaṃ | tathāpi ghaṭasmaraṇapaṭagrahaṇayornirantarotpannayorvilakṣaṇamidamparasparaviṣayatvena pratibhāsanāt | aparokṣa eva hyarthotītajñānaviśiṣṭatayā smṛtau pratibhāsate | atītajñānaviṣayaścāparokṣatayā pratyakṣe | tadahaṃ smarāmyetaditi pratibhāsanāt | tasmādanimiṣitadṛṣṭeḥ puruṣasya yadutpattivināśarahitānuvṛttāvasāyaḥ sa eva bādhakaḥ kṣaṇabhaṅgasādhakasyānumānasye"ti |

[497,6]

tadayuktam | uttarottarapratyakṣāṇāṃ yathākramamuttarottaravastvavasthābhedaviṣayatvena sa evāyamiti tattvāropasya bhrāntatvāt | tathā hi prathamadarśinaḥ pratyakṣe yathā'parokṣāvrasthā pratibhāsate nātītajñānaviṣayāvasthā | tathā bhūyo darśinopi |
idānīntanena ca rūpeṇa vastvavasthitanna prāktanena | avasthite ca rūpe prāktanarūpasyānavasthānameva vināśaḥ | yathā vṛddhāvasthāyāmbālarūpasya prāktanañca rūpamatītajñānakarma | idānīntanaṃ ca rūpamaparokṣamatha ca bālādyavasthāyāṃ dṛṣṭaḥpuruṣo vṛddhādyavasthāyāṃ pratyabhijñāyata iti kathamatītajñānakarmatā'parokṣate ekādhikaraṇe pratibhāsete | kathaṃ vā'parokṣa evārthotītajñānaviśiṣṭatayā smṛtau pratibhāsata ityādyucyate |

[498,1]

yatrāpyanimiṣadṛṣṭeściratarakālaṃ paśyatonuvṛttāvasāyastatrāpīdānīntanapratyakṣajñānasambandhenārthasyāparokṣatotpadyate | atītajñānābhāvenātītajñānakarmmatāyāścedānīmabhāva eva vināśa iti kathamucyate | utpattivināśarahitānuvṛttāvasāya eva bādhakaḥ kṣaṇikatvānumānasyeti |

[498,2]

yadapyucyate | yaḥ pratikṣaṇamanyatvamvadati tasya cāyambādhaḥ pratyabhijñānamātreṇānanyattve tu vinaṣṭasyāpi tattvāvagamāt | mṛtapratyabhijñāyāmiveti |

[498,3]

tadapi nirastaṃ | ananyatvasyaivābhāvāt | nāpi vinaṣṭāvinaṣṭayorananyatvaṃ virodhāt | na ca tattvāvagamānyathānupapatyānanyatvaṃ sādṛśyenāpi tattvāvagamasya sambhavāt | sa ityaṅśaśca na pratyakṣo'sannihitaviṣayatvāt | smaraṇarūpatve cāsya na pūrvadṛṣṭārthagrāhitvaṃ spaṣṭapratibhāsābhāvāt | dṛṣṭārthādhyavasāyakatvena tu smṛtirūpatve bhrāntatvaṃ | svākārābhedena dṛṣṭārthādhyavasāyāt | ayamiti cāṃśaḥ pratyakṣa iṣyate | smaraṇapratyakṣayoścaikatvamvirudhyate | tasmāt pūrvavijñānaviṣayatvarahite purovasthiterthe sādṛśyena pūrvajñānaviṣayatvamāropya sa evāyamiti mānasaṃ jñānaṃ gṛhṇāti | āropabalena cātītajñānakarmatā'parokṣate ekādhikaraṇe pratibhāsete | marīcikāyāṃ jalapratyabhijñāna iva | āropābhāve tvete bhinnādhikaraṇe eva pratibhāsete | jalasmaraṇamarīcikāgrahaṇayoriva |

[498,4]

tasmāt sthitametad | bhrāntatvādapratyakṣatvācca na pratyabhijñātaḥ kṣaṇikatvānumānabādheti | tena pūrvottare akārapratītī bhinnaviṣaye eva | tathā drutamadhyabilambitānāṅgakārādipratipattīnāṃ bhinnaviṣayatvaṃ | drutādibhedabhinnagakārālambanatvāt | gakāra eva druto gakāra eva vilamvitaṃ iti gakāraikatvapratītistu sādṛśyanimittaiva |

[498,5]

tena yaducyate |

[498,6]

"na hi drutādibhedepi niṣpannā saṃpratīyate | gavyaktyantaravicchinnā gavyaktiraparā sphuṭā | tenaikatvena varṇṇasya buddhirekopajāyate | viśeṣabuddhisadbhāvo bhaved vyañjakabhedata iti | "

[499,1]

tadapāstaṃ | yato dhvaniviśeṣa eva varṇṇa ucyate | tena drutoccāritā dhvaniviśeṣā drutā gavyaktirucyate | madhyoccāritā madhyagavyaktiḥ | vilambitoccāritā dhvaniviśeṣā vilamvitā gavyaktiḥ | na tu vyañjekebhyo dhvanibhyonyo gakāraḥ pratibhāsate | gakāro gakāra iti teṣu nāmasāmyameva kevalaṃ pratīyate | tathā hrasvadīrghaplutādiṣu naikākāraḥ | yato dhvaniviśeṣā eva mātrākālaṃ prayujyamānā hrasvokāro bhavati | tathāpare dhvaniviśeṣā dvimātrākālaṃ prayujyamānā dīrgha ākāro bhavati | trimātrākālaṃ prayujyamānā dhvaniviśeṣāḥ pluto bhavati | tena hrasvadīghraplutānāṃ svabhāvabheda eva pratibhāsate | na tvakāro'bhinnasteṣu pratibhāsate | akāra eva tu mātrādikālamuccāryamāṇo yathākramaṃ hrasvadīrghaplutāḥ pratīyanta iti śabdamātrameva kevalaṃ | tena yaducyate |

[499,2]

"svato hrasvādibhedastu nityavāde virudhyate | sarvadā yasya sadbhāvaḥ sa kathaṃ mātrikaḥ svayaṃ | tasmāduccāraṇantasya mātrākālaṃ pratīyatāṃ | dvimātramvā trimātramvā na śabdo mātrikaḥ svayamiti | "

[499,3]

tadapi nirastaṃ | hrasvadīrghapluteṣvakārokāra ityanuyāyinorjñānābhidhānayorapravṛtteḥ | athāpi syāt | pūrvottarakālabhāvinyoḥ pratītyornāmasāmyādekaviṣayatvamiti |

[499,4]

ata āha | "pratītyā"di | pūrvottarayorakārapratītyoḥ pratibhāsabhedaḥ pūrvottararūpatayā | svabhāvabhedo drutamadhyavilamvitādibhedena | tasmin "pratītipratibhāsasvabhāvabhedepi" | akārapratītirakārapratītirityevaṃ "nāmasāmyādekaviṣayatvamayuktaṃ" | kiṃ kāraṇaṃ | "ghaṭādiṣvapi prasaṅgāt" | yā pūrvā ghaṭapratītiryā ca paścād anyaghaṭapratītistayorapi ghaṭapratītirghaṭapratītiriti nāmasāmyādekaviṣayatvaṃ syāt | tathā caiko ghaṭaḥ sarvatra prāpnoti | tatra ghaṭādāvekatvasādhane dṛṣṭavirodho ghaṭādīnāmanekatvasya dṛṣṭatvāt | tasmāt tatrā"sādhanamekatvas"yeti "cet | ihāpi" varṇṇeṣvapyekatvasādhane dṛṣṭa"virodhābhāvaḥ kena" pramāṇena "siddhaḥ" | atrāpi karaṇānāṃ pratipuruṣaṃ bhedena bhedaḥ siddha eva | lūnapunarjāteṣu keśeṣviva sādṛśyādekatvādhyavasāya iti yāvat |

[500,1]

nāmasāmyādityayaṃ heturanaikāntika ityāha | "yāvadi"tyādi | "tathābhidhe"yateti akārapratīti rakārapratītirityevaṃ nāmasāmyenābhidheyatā | arthābhedena viṣayaikatvena "vyāptyā na sādhyate tāvat sandigdho vyatirekaḥ" | nāmasāmyaṃ ca syād bhedaśceti | kiñca | "pratikaraṇabhedaṃ" puruṣabhedena karaṇabhedaṃ prati "bhinnasvabhāvaḥ śabdaḥ śrutau" śrotravijñāne "niviśamānaḥ" samārohan "yadaikaḥ sādhyate kinna" ghaṭādayopyekarūpāssādhyante | tepi sādhyantāṃ | viśeṣopi vā vācyaḥ |

[500,2]

ekatvepi śabdasya vyañjakabhedāt pratibhāsabheda iti cedāha | "tatrāpī"tyādi | "tatrāpi" bhinne ghaṭādau "śakyamevaṃ vyañjakabhedāt pratibhāsabheda iti pratyavasthātuṃ" | 266

[500,3]

kiñca | "kāraṇānāṃ samagrāṇāṃ vyāpārāt" parispandādilakṣaṇā"nniyamena"
śabdasyaiva upa"labdhitaḥ" kāraṇāt "kāryatva"mprāptaṃ | kiṃ kāraṇaṃ | "vyañjake" hetau"tadasambhavāt" | niyamena vyaṅgyasyopalambhāsambhavāt |

[500,4]

"na hī"tyādinā vyācaṣṭe | "vyāpṛteṣu karaṇeṣu" na hi "kadācicchabdānupalabdhiḥ"
kintūpalabdhireva | "na cāvaśyaṃ vyañjakavyāpārorthamupalambhayati" grāhayati | kiṃ kāraṇaṃ | "kvacid" ghaṭādiśūnye deśe "prakāśe" pradīpādilakṣaṇe sat"yapi ghaṭādyanupalabdheḥ" |
tasmādavikalavijñānotpādasahakārikāraṇasya puṃsaḥ | "seyaṃ" śabdasya tadvyāpārāt kāraṇavyāpārā"nniyamenopalabdhistadudbhave" | karaṇavyāpārā"cchabda"syotpattau satyāṃ"syāt" | tataśca janya eva śabdo na vyaṅgyaḥ |

[500,5]

nanu pūrvaṃ jananamātreṇa kārakaṃ jñānajananayogyatvenotpādakantu vyañjakamevetyuktaṃ | tena tālvādīnāṃ vyañjakatvameva yuktaṃ |

[500,6]

naiṣa doṣo yataḥ | kāryamātramabhipretya jananamātreṇa kārakaṃ | jñānajananayogyatvena tu vyañjaka ityuktaṃ | na tu dṛśyakāryāpekṣayā | tathā hyavikalasahakārikāraṇasya puṃsaḥ pradīpādijanako niyamena pradīpāderupalambhakaḥ kārako na vyañjaka ityadoṣaḥ |

[501,1]

atha punaḥ karaṇaṃśabdasyākarttṛ | tasyā"kartuḥ" karaṇasya "vyāpāreṇa tatsiddhyayogāt" |
śabdasya siddhyayogāt | vyāpinaḥ śabdā nityāśca | tato "vyāpinityatvā"cchabdānāṃ |
vyañjakasya karaṇasya vyāpārāt sarvatropalabdhiḥ | ghaṭādayastu na vyāpino nāpi nityāḥ | tena te vyañjakavyāpāreṇa nāvaśyamupalabhyanta iti |

[501,2]

yadyevaṃ "ka idānīṃ ghaṭādiṣu samāśvāsaḥ" | niścayaḥ | yathā te na nityā nāpi vyāpina iti | yāvatā tepi nityā vyāpinaśca bhavantu | kathaṃ sarvadā nopalabhyanta iti cet | etacchabdeṣvapi tulyaṃ | yattatra pratividhānaṃ tad ghaṭādiṣvapi bhaviṣyati | "teṣāṃ" ghaṭādīnā"ntathā" vyāpinityatvenā"niṣṭeriti cet | śabdo" vyāpinityatvena"kimiṣṭaḥ" | kasmādiṣṭa"statsamānadharmā" | ghaṭādisamānadharmā | "pratiṣiddhe ca vyāpinityatve" prāgiti yatkiñcidetat |

[501,3]

"ghaṭādīnā"mityādi paraḥ | kārakavyatirekeṇa "vyañjakāntarasadbhāvādadoṣaḥ" |
śabdena tulyatvaprasaṅgadoṣo nāsti | vyañjakāntarameva darśayannāha | "prakāśo hī"tyādi | "prakāśo hyeṣāṃ" ghaṭādīnāṃ "vyañjako" loke "siddho" na kulālādayaḥ | "kulālādīnāṃ vyañjakatve" | te kulālādaya"stādṛśā eva" syuḥ | yathā pradīpādayo na niyamena ghaṭamupalambhayanti | kvacit prakāśepi ghaṭasyābhāvāt | tathā kulālādayopi bhaveyuḥ | na caivam | a"tiśerate ca" kulālādayaḥ | kulālādivyāpāre sarvadā ghaṭāderbhāvāt | "tato vyañjakātiśayāt" | vyañjakād bhedena vṛtteḥ | "kārakā eva" kulālādayaḥ | kiṃ kāraṇam | "upakārakasya gatyantarābhāvāt" | kārakavyañjakatvavyatirekeṇa prakārāntarābhāvāt | tatra vyañjakatve niṣiddhe pāriśeṣyāt kārakatvaṃ kulālādīnāṃ | naivaṃ śabdasya karaṇamuktvānyad vyañjakāntaraṃ siddhaṃ yena karaṇameva śabdasya kārakaṃ kalpyeta | tasmād ghaṭādivailakṣaṇyācchabdo vyaṅgya eva |

[501,4]

"tadi"tyādi siddhāntavādī | "tadetad" vyañjakāntarasambhavanaṃ "śabdepi tulyaṃ" | yasmāt "tatrāpi" śabde "indriyayogyadeśatādibhyaḥ" śrotrendriyācchrotrayogyadeśāvasthānāt | ādiśabdāt manaskārācca | "karaṇānāmatiśayāt" | atiśaya eva kathamiti cedāha | "ghaṭādī"tyādi | hyarthe caśabdaḥ | "ghaṭāde"rye "kārakāḥ" kulālādayaḥ samagrāsteṣāṃ yo "dharmo" niyamena svakāryārambhakatva"ntasya karaṇeṣu dṛṣṭeḥ" | tānyapi hi vyāpṛtāni śabdaṃ niyamena janayanti | tasmāt tānyapi kulālādivat kārakāṇyeva |

[502,1]

yadi ca śabdasya vyañjakāntarābhāvāt karaṇāni vyañjakānīṣyante | tadā"tasyaiva" vyañjakasya "pradīpāderviṣayāntarasya ca kasyacidi"ti rasādervyañjakāntara"mpradī"pādirnāsti | tato "vyañjakāntārābhāvāt | tatkāraṇāni" pradīpādikāraṇāni"caiṣāṃ" pradīpādīnāṃ "vyañjakāni syuḥ" |

[502,2]

yata eva"ntasmānna vyaktiḥ śabdasya" karaṇebhyaḥ kintūtpattireva | "bhavantī vā karaṇebhyaḥ" sakāśād vyaktistridhā bhavet | <1> pūrvāvasthātyāge"nātiśayavattā vā śabdasya vyakti"rbhavet | <2> upalambhā"varaṇavigamo vā" | <3> śabdālambanaṃ"vi"vā vyaktiḥ | prakāratrayavyatirekeṇa "gatyantarābhāvāt" |

[502,3]

<1>"tatra nātiśayotpattiḥ" śabdasya vyaktira"nityatāprasaṅgāt" | bhavatvati śayotpattiranityatvantu kathamiti cedāha | "tasyā" atiśayotpatteḥ "pūrva"rūpasya yā"hānirapara"sya pāścātyasya rūpasya yad"upajananaṃ" talla"kṣaṇatvāt" |

[502,4]

<2>dvitīyapakṣamāha | "athe"tyādi | "ta"sya śabdasya yajjanakaṃ "rūpa"ntasyopalambhapratighātīni stimitavāyavīyāvayavasaṃyogarūpāṇyā"varaṇā"ni | te"ṣāṃ vigamaḥ"
prayatnapreritena vāyunā viyogaḥ | sa "yadi" śabdasya "vyaktiste" tava mī māṃ sa ka sya matā | taduktaṃ |

[502,5]

"prayatnābhihato vāyuḥ koṣṭhyo yātītyasaṃśayaṃ | sa saṃyogavibhāgau ca tālvāderanuvarttate || vegavatvācca sovaśyaṃ yāvadvegaṃ pratiṣṭhate | tasyātmāvayavānāñca stimitena ca vāyunā | saṃyogāśca viyogāśca jāyante gamanād dhruvamiti ||" (ślo0 śabda 122–24)

[503,1]

sā vyaktiḥ kathaṃ kriyate | yasmādāvaraṇavigamo'bhāvastasminna"bhāve" kathaṃcidapyakārye "karaṇagrāma"sya karaṇasaṅghātasya "sāmarthya kinna tad bhavet" | naiveti yāvat |

[503,2]

"na hī"tyādinā vyācaṣṭe | etadāha | "āvaraṇa"svarūpe niṣpanne"'kiṃcitkarā"ṇyeva"karaṇāni" na hi "samarthāni" bhavanti | āvaraṇavigamepi na teṣāṃ sāmarthyaṃ | yasmād"vigamaścābhāvo na cābhāvaḥ kārya iti niveditametat sāmarthyacintāyāṃ" |

[503,3]

abhyupagamya caitaduktaṃ | tadeva nāstītyāha | "nāpī"tyādi | "na śabdasya nityas"yānādheyātiśayatvāt "kiñcidāvaraṇa"masti yenāvaraṇavigamo vyaktiḥ syāt | kiṃ kāraṇaṃ | tasyāvaraṇasya nityavastunya"sāmarthyādityapyuktaṃ" |

[503,4]

yata eva"ntasmānnāvaraṇe karaṇā"nāmu"pakṣepaḥ" | karaṇānyāvaraṇavigamaṃ śabdasya kurvantītyetannopanyasanīyamityarthaḥ |

[503,5]

"nāpyevaṃ" kāraṇānāṃ śabdaṃprat"yasāmarthyame"va | kiṃ kāraṇaṃ | "tadvyāpārābhāve"
karaṇānāṃ vyāpārābhāve "śabdānupalabdheḥ | ato yuktamete" karaṇavyāpārā"yacchabdān kuryuḥ" |

[503,6]

"anyathā" yadi karaṇāni na kārakāṇi kintu vyañjakānyeva | tadā "śabdāviśeṣādanyeṣāmapi" ghaṭādīnāṃ "vyaktiḥ" kulālādibhyaḥ "prasajyate" |

[503,7]

atha punastepi ghaṭādayo vyajyanta eva kulālādibhiritīṣyate | tadā "tathābhyupagame sarvakāraṇānānnirarthatā" |

[503,8]

tathā hi | vyaṅgye vastunyatiśayasya kārako vā'varaṇābhāvasya kārako vā jñānasya vā kārako vyañjakaḥ syāt | atiśayādervyaktisvarūpasya cākāryatvāt | sarveṣāṃ vyaktikārakāṇāṃ svarūpakārakāṇāṃ ca nirarthatā |

[503,9]

"yadī"tyādinā vyākhyānaṃ | "yadi" śabdasya "karaṇāni vyañjakāni" kīdṛśāni | "sarvakāraṇasamānadharmāṇya"pi sarve kāraṇānāṃ samānā dharmā yeṣāṃ karaṇānāmiti vigrahaḥ | tadā "na kiñcid" ghaṭādikamapī"dānīṃ" kasyacit kulālādeḥ "kāryaṃ syā"cchabdenāviśeṣāt | sarvasya vyaṅgyatvamiṣṭamiti cet | "na cetad" yuktaṃ |
kiṃ kāraṇaṃ | sarvakārakāṇāṃ vyañjakatvenābhimatānāmānarthakyaprasaṅgāt | tathāhi vyañjakānāṃ trayo vikalpāḥ | vyaṅgye vastunyatiśayasya vā'varaṇābhāvasya vā jñānasya vā karaṇād vyañjakaḥ syāditi |

[504,1]

na tāvad vyaṅgyasyātiśayakaraṇād vyañjakaḥ | kiṃ kāraṇam | vastunovasthitarūpasyā"nādheyātiśayatvāt" | nāpyāvaraṇavigamakaraṇāt | "āvaraṇābhāvasyākāryatvāt" | nāpi jñānakaraṇād vyañjakaḥ | kiṃ kāraṇaṃ | "vastuvadeva"
tadviṣayasyāpi "jñānasya" satkāryavādidarśane "siddhatvāt" | athāsadeva jñānaṃ kriyate |
tadā "jñānaṃprati kārakatve kasyacidi"ṣyamāṇe | "tathābhūtānāṃ" jñānasya kārakaistulyadharmāṇā"manyeṣāmapi" kulālādīnā"ntathābhāvaprasaṃgena" | ghaṭādīn prati kārakatvaprasaṃgena "sarvasya" vastunaḥ "kāryatāprasaṃgāt" | viśeṣo vā vācyo yena jñānaṃ prati kārakatvaṃ na ghaṭādīn prati | na cānyo vyakteḥ prakāraḥ sambhavati |

[504,2]

"tasmādayaṃ kārakābhimatorthakalāpo" ghaṭādeḥ kasyacidapi na "vyaktā"vupayujyate |
vastuno nādheyaviśeṣatvādinā vyakterniṣiddhatvāt | "nāpi kriyāyāmu"payujyate |
kāryakatvānabhyupagamā"diti vyartha eva syāt" |

[504,3]

"tathā" ceti kārakāṇāṃ vaikalye sati | "idaṃ jagannirīhaṃ" nirvyāpāraṃ "syāt" | kiṃ bhūtam | "anupakāryopakārakaṃ" | na vidyate upakāryamupakārakaṃ ca yasminniti vigrahaḥ |

[504,4]

kiñca | "śabdanityatve" sādhye | "sādhanaṃ pratyabhijñāna"maprayogādi "yanmata"miṣṭaṃ |
yathā nityaḥ śabda ekatvena pratyabhijñāyamānatvāt | taduktaṃ | saṃkhyābhāvāt |
aṣṭakṛtvo gośabda uccarita iti hi vadanti | nāṣṭau gośabdā ityanenāvagamyatepratyabhijānantīti | sataḥ prayogāt | yat prayujyate tat prāk sat | yathā vāsyādi cchidāyāṃ | prayujyate ca śabdorthapratipādane tasmātsopi prayogāt prāk sanniti |
ādiśabdāt parārthamuccāryamāṇatvādityādiparigrahaḥ | taduktaṃ | "nityastu syāddarśanasya parārthatvāt" | darśanamuccāraṇaṃ | tatparārthamarthaṃ pratyāyayituṃ |
uccāritamātra eva vinaṣṭe śabde | na tatorthampratyāyayituṃ śaknuyādato na parārthamuccāryeteti | "anudāharaṇa"mityadṛṣṭāntaṃ | na hi nityaṃ kiṃcidasti yatraitatsādhanamvartteta | kiṃ kāraṇaṃ | "sarvabhāvānāṃ kṣaṇabhaṅgataḥ" |

[505,1]

etadeva tāvat padaṃ vivṛṇvannāha | "kṣaṇabhaṅgino hī"tyādi | "vināśasyākaraṇādityuktaṃ prāk | vakṣyate ca" paścāt | vināśadvāreṇānityatāṃ pradarśya "utpa"ttidvāreṇāpi darśayannāha | utpattītyādi | "parataḥ" kāraṇā"dutpattimantaśca" bhāvāstatopi na nityaḥ | parata utpadyanta iti kuta etat | "sattāyā ākasmikatvāyogāt" |
ākasmikatve deśādiniyamo na syāditi prāgevoktaṃ | "tadi"ti tasmāt "pratyabhijñānaṃ satprayogādikaṃ" liṅgaṃ | "sthiraikarūpe" vastuni sapakṣabhūte | "na kvacidanveti |
aparāpareṇā"nyenānyena "svabhāve"na "parāvṛtti"rutpattiryathā "pradīpādī"nānte"ṣveva" pratyabhijñānādiliṅgambhedena vyāpta"ndṛṣṭamiti viruddhameva" | na cātra dīpatvādisāmānyanimittaṃ pratyabhijñānaṃ sāmānyasya pūrvameva niṣiddhatvāt |

[505,2]

"ne"tyādi paraḥ | "na" viruddhaṃ pratyabhijñānaṃ | kiṃ kāraṇaṃ | abhinnāt sthiraikarūpājjanma yasya tasyā"bhinnajanmanaḥ" pratyabhijñānasya "dīpādiṣu bhrāntyā bhāvāt" |
bhrāntiḥ kathamiti cet | "sādharmyavipralambhāt" pūrvottarayoḥ kṣaṇayoryatsādṛśyantena vipralambhād vañcitatvāt | etatkathayati | abhrāntaṃ pratyabhijñānaṃ liṃgatvenopāttantacca naiva pradīpādiṣu varttate |

[505,3]

"abhinnajanme"tyā cā ryaḥ | "kenāvaṣṭambhena" kena pramāṇenā"bhinnajanma"pratyabhijñāna"mityucyate" | nityasya sāmarthyābhāvāt | etacca pratyakṣasyāpi pratyabhijñānasya dūṣaṇandraṣṭavyaṃ | pratyabhijñāyamānasyābhedena pratibhāsanāditi cet |
na | "tasyaivābhedasya sarvatra vajropalādi"ṣvapi "paurvāparyeṇa cintyatvāt" | yathāpūrvambajrādiṣu svarūpaṃ kiṃ paścādapi tadevāhosvidanyadeva kevalaṃ sādaśyādekatvavibhramaḥ pradīpādiṣviveti cintyametat | yathā vajrādiṣvabhedasya cintyatva"ntathā bhedasyāpi" cintyatvā"diti cet" | kimbhedaḥ paurvāparyeṇa pratibhāsata ityetadapi nirūpaṇīyameva |

[506,1]

"tenai"vetyācāryaḥ | yataśca naikāntena bhedo'bhedo vāvadhārayituṃ śakyastenaivānavadhāraṇena "saṃśayostu" | pratyabhijñāyamāneṣvartheṣu bhedābhedasaṃśayo bhavatu | saṃśayādeva pratyabhijñāyamānatvād bhedaniścaya iti cedāha | "na ca" saṃ"śayitāt" saṃśayaviṣayāt pratyabhijñānaliṅgācchabdasyaikatvasiddhiḥ |

[506,2]

pūrvakṣaṇāduttarasya kṣaṇasya "vivekādarśanād" vivekāpratibhāsanāt pūrvottarakāleṣu bhāvasyai"katvaṃ" siddha"miti cet" |

[506,3]

"ne"tyādi prativacanaṃ | tenāyamartho bhāvasyedānīmpratibhāsa eva kṣaṇapratibhāsaḥ | pūrvāparakālasambandhitvenāpratibhāsanāt | kṣaṇasya ca svarūpeṇa pratibhāsa eva pūrvādikṣaṇād vivekena pratibhāsassu me ru bhinnapratibhāsavānna tvavinābhāvena pūrvādikṣaṇāt pratibhāsamānāt | kevalaṃ sa viveko nāvadhāryata iti |
tadarthamanumānaṃ pravarttate | tadāha na vajrādiṣvavivekasyādarśanamasti | kiṃ kāraṇaṃ | "paurvāparyeṇa" vajrādi"jñānā"nāṃ pūrvāparabhāvena vajrādeḥ "sadasattvasiddheḥ" | tathā hi | vajrādyālambanamuttaraṃ jñānaṃ prāgabhavat svakāraṇaviśeṣasya prāgasattvaṃ sādhayati |
paścād bhavacca sattvamityevaṃ jñānapaurvāparyeṇa vajrādiṣu sadasattvasiddheḥ | "vivekasadbhāvād" bhedasadbhāvāt |

[506,4]

etadeva sphuṭayannāha | "yadī"tyādi | "aparāṇyu"ttarakālabhāvīni "jñānāni prāk" pūrvajñānakāle "sannihitakāraṇāni" syuḥ "pūrvajñānavajjātānyeva syuḥ" | na caivaṃ | tasmāda"jātāni tu" tāni jñānāni prāk | sva"kāraṇa"sya "vaikalyaṃ sūcayanti" |
anyathā yadi teṣāṃ kāraṇaṃ prāgapi syāt | tatsamarthamvā bhavedasamarthamvā | yadisamarthaṃ prāgapi janayet | kiṃ kāraṇaṃ | "samarthasya jananāt" | athāsamartham |
paścādapi na janayet | kasmād | "asamarthasyāpya"nādheyātiśayatvena "punaḥ" kutaścit "sāmarthya" | atha kutaścit sāmarthyaṃ pratilabheta | tadā sāmarthyasya "pratilambhe vā sthairyāyogāt" | pūrvāsamarthasvabhāvahāneranyasya ca samarthasyotpādāt |

[507,1]

tasmāt kramabhāvīni vijñānāni svaviṣayasyāpi kramaṃ sādhayantīti sarvapadārthānāmbhedasiddheranityatvaṃ | sa evāyamiti jñānaṃ tu sadṛśadarśananimittaṃ |

[507,2]

yata evan"tasmādayaṃ satprayoga ityapi" yoyaṃ dvitīyo heturucyate | tenāpi śabdasya"jananame"vocyate | kiṃ kāraṇaṃ | "prayoktuḥ" sakāśācchabdasya "sāmarthyāt" | abhimatakāryakaraṇe śabdasya sāmarthyapratilambhādityarthaḥ | anyayā yadi prayokturvyāpārāt prāgeva vāsyādikaṃ śabdo vā svakārye samarthaṃ syāttadā "svayaṃ sāmarthye tasya"
prayoktura"nupayogā"t puruṣānapekṣāṇāṃ svayameva vāsyādīnāṃ pravṛttiḥ syāt | na ca bhavati | tasmāt pra"yoga ityapi | iṣṭa"syābhimatasyārthasya cchidādeḥ "sādhanaṃ"
siddhistatra "samartha"svabhāvasyotpā"danameva" vāsyādeḥ "kathyate" | kimbhūtamutpādanaṃ |
samānajātīyaṃ sadṛśamupādānaṃ pūrvaṃ kāraṇabhūtaṃ kṣaṇamapekṣata iti "samānajātīyopādānāpekṣaṃ" vā"syādiprayogavat" | chidādiṣu prayujyamānānāṃ vāsyādīnāṃ samānajātīyapūrvakṣaṇāpekṣaṇāt | "upādānānapekṣaṃ vā | karmādiprayogavacca" | ādiśabdād vīṇādiśabdaparigrahaḥ | na hi karmādiṣu prathamaṃ prayujyamāneṣu pūrvasadṛśakṣaṇāpekṣāsti |

[507,3]

"yopi manyate" | mā bhūt pratyabhijñānamanumānaṃ vyabhicārāt yat purovasthite vastuni "samakṣe pratyabhijñāna"nta"tpratyakṣaṃ" pramāṇaṃ | "tataḥ pratyakṣādeva" pramāṇād bhāvānāṃ "sthairyasiddhiriti | tadapyuttaratra niṣetsyāmaḥ" |

[507,4]

anayā diśā sthairyasādhanāyopanītaḥ "kuhetu"rdraṣṭavyaḥ | yasmā"nnaivaṃ kaścid" sā"dhanadharmosta" sthairyasādhano "yaḥ samānajātīyaṃ" sthiraikasvabhāmvastvanveti | kasmāt | "sarvadharmāṇāmetadavasthānāt" | aparāparasvabhāvahānyutpādasvabhāvatvāt | "sarva"syāḥ "sthairyapratyabhijñā"yāśca "yuktivirodhā"danumānavirodhāt | kathaṃ | "yathābhidhānaṃ" | yatheha śāstre kṣaṇikatvasādhanamabhihitamabhidhāsyate ca | tathā yuktivirodhāt kāraṇā"danyepi" paraparikalpitāḥ sthairyasādhana"hetavo vācyadoṣāḥ" |

[508,1]

evantāvad vyaktikramo vākyaṃ neti prakramya vyaktistrividhā kalpitā |
śabdasyātiśayotpādanaṃ | tadāvaraṇavigamo | jñānaṃ ceti | tatra nityatvācchabdasya nātiśayotpādanaṃ | āvaraṇābhāvasya cākāryatvānnāpyāvaraṇavigamo vyaktiriti vikalpadvaye pratikṣipte | jñānaṃ vyaktirityavaśiṣyate |

[508,2]

<3>tadā ca vyaktikramo vākyaṃ | buddhīnāmānupūrvī vākyamāpadyate |

[508,3]

na caitad yuktam | abuddhisvabhāvatvād vākyasya | tathāpyabhyupagamyocyate | vyaktikramasya ca vākyasyāpauruṣeyatve sādhye buddherevāpauruṣeyatvaṃ sādhyaṃ syāt | tatra "buddherapuruṣāśraye" puruṣānāśrayaṇe sādhye pratijñāyā bādhā | kaiḥ | "abhyupetapratyakṣapratītānumitaiḥ samame"kakālaṃ abhyupetenābhyupagatena | pratyakṣapratītenānumitena ca | "tadānupūrvī" buddhyanupūrvī "vākyaṃ" | sā ca nārthāntaraṃ buddhibhya iti"tasyā" ānupūrvyā "apauruṣeyasvaprasādhane" | buddherevāpauruṣeyatvaṃ sādhitaṃ syāt | tatra"ca samayaḥ" siddhāntosya mī māṃ sa ka sya "bādhyate" | kiṃ kāraṇaṃ | "buddhīnāṃ" sva"siddhānte puruṣaguṇatvenābhyupagamāt" |

[508,4]

pratyakṣabādhāndarśayannāha | "pratyakṣaṃ khalvapyetad yadi tā buddhayo manaskārādibhyo bhavantīti" | ādigrahaṇādindriyaparigrahaḥ | kīdṛśebhyo manaskārādibhyaḥpuruṣa iti vyavahāralāghavārthaṃ kṛtasaṃketebhyaḥ | etatsvamatenoktaṃ | "puruṣaguṇebhyo"
veti vyatikramya puruṣasya guṇebhyaḥ | etattu paramatenoktaṃ | tasmāt manaskārādibhya utpadyamānāyā buddheḥ kāryatvaṃ pratyakṣasiddhamiti tasyā apauruṣeyatve sādhye pratyakṣabādhā |

[509,1]

syānmataṃ | kāryatāyā apratyakṣatvānna pratyakṣabādheti cedāha | nanvityādi |
kāraṇābhimatasya bhāva eva bhāvaḥ tadabhāve cābhāva ityetau "bhāvābhāvaviśeṣau |
tābhyāṃ nānyā kāryatā bhāvasya | sa" yathokto "bhāvaḥ pratyakṣa"siddhaḥ | tadabhāve tvabhāvaḥ kathaṃ pratyakṣasiddha iti cedāha | "abhāvopi | anupalabdhi"reva lakṣaṇaṃ svabhāvo yasyābhāvasyeti vigrahaḥ sopi "pratyakṣasāmarthyasiddhaṃ i"tyuttaratra "vakṣyāmaḥ" |
tadanyaviviktarūpambhāvameva pratipādayat pratyakṣaṃ sāmarthyādabhāvaṃ gamayatīti sāmarthyagrahaṇaṃ kṛtaṃ | yataśca manaskārādibhāvābhāvābhyāṃ buddhibhāvābhāvau | "tata" eva tadbhāvabhāvitvāt "puruṣakāryatā buddhīnāmanumeyā" | kiṃ kāraṇam | "anvayavyatirekaliṃgatvādasyāḥ" kāryatāyāḥ | tadanenānumānabādhoktā |

[509,2]

atha syānna vyaktikramo vākyaṃ | kintu varṇṇānupūrvī vākyamityata āha | "kiṃ ce"tyādi | "varṇṇebhyaḥ" sakāśā"dānupūrvyā bhedaḥ spho ṭe ne" ti pūrvoktena sphoṭavicāreṇa | abhinnāpi prāgeva niṣiddhā | bhedābhedaṃ ca muktvā vastuno nānyā gatirasti | tadā ca vyāpināmvarṇṇānāmānupūrvī "kalpanāropitā syā"t | "kathaṃ vā tadānīmapuruṣāśrayā" | puruṣāśrayaiva syāt |

[509,3]

varṇṇetyādinā vyācaṣṭe | "varṇṇe"bhyaḥ sakāśād "vyatirekiṇī" bhinnasvabhāvā"nupūrvī" | pūrvoktena "sphoṭavicārānukrameṇaiva prativihitā" |

[509,4]

vākyanna bhinnamvarṇebhyo vidyatenupalambhanād | ityādinā dūṣaṇenānupūrvyapi pratikṣiptā |

[509,5]

"nāpi sā varṇasvabhāvā" | saro rasa iti pratipattibhedabhāvaprasaṅgāt | na cāpi sā tattvānyattvābhyāmavācyā | "vastusvabhāvasyaitadvikalpānatikramāt" | tattvānyattvavikalpānatikramāt | tasmā"datadrūpeṣu" vastubhūtabhinnānupūrvīrahiteṣu varṇṇeṣu "tadūpasamāropapratibhāsinyā" ānupūrvīsamāropapratibhāsinyā "buddherayamvibhramaḥ syādānupūrvīti | sā cā"nupūrvī "kathamapauruṣeyī" pauruṣeyyeva | kiṃ kāraṇaṃ | buddherviṭhaṃpanena vyāpāreṇa "pratyupasthāpanāt" | sandarśitatvāt |

[510,1]

"api cātyantikasya" nityasya "kasyacitsvabhāvasyābhāvāt | bhavatā" vidyamānena"dhvaninā" śabdenāvaśyama"nātyantikenā"sthireṇa "bhavitavyaṃ | sa ca" dhvani"rahetukaḥ" syāt |
puruṣavyatirekeṇānyo heturasyetya"nyahetuko vā" | tatrāhetukatve "nityambhavet" | anyānapekṣaṇāt | anyahetukatve tu "na ca puruṣavyāpārād" bhavet | bhavati ca puruṣavyāpārāt | "tasmāt pauruṣeya" iti gamyate |

[510,2]

"kathami"tyādi paraḥ | "anātyantiko dhvaniranyo vā" pṛthivyādikā"bhāva iti kathamidaṃ" gamyate |

[510,3]

"satte"tyā cā ryaḥ | "nāśasya sattāmātrānubandhitvāt" | kāraṇā"danityatā dhvaneḥ" |
sannityeva kṛtvā nāśo bhavati na kāraṇāntaramapekṣate | saṃśca śabdaḥ | tasmānna nitya iti samudāyārthaḥ |

[510,4]

kasmāt sattāmātrānubandhī vināśa ityāha | "na hī"tyādi | yasmānna"bhāvānāṃ nāśo" nāma dharmāntaraṃ "kutaści"nnāśakāraṇād "bhavati" |

[510,5]

yata evaṃ | "tadi"ti tasmād "bhāvasvabhāva" eva nāśo "bhavet" | kuta etad | "bhāvasyaiva svahetubhyaḥ" sakāśāt "taddharmaṇo" vināśadharmaṇo "bhāvā"dutpatteḥ | ekakṣaṇasthitidharmakatvameva vināśaḥ | tacca hetubhya evotpadyata iti yāvat |

[511,1]

kṛtakānāmeva satāṃ vināśo nānyeṣāṃ satāṃ | taduktaṃ | "sadakāraṇa vannityami" ti |

[511,2]

"na cetyā"di | "na ca bhāvaviśeṣa"sya kasyacit"svabhāvo" vināśaḥ | kiṃ kāraṇaṃ | "tasyo"ttaratra "niṣetsyamānatvāt | tasmād bhāvamātrasvabhāvaḥ syād" vināśaḥ |
sattāmātrasvabhāvaḥ syāt | "tena" kāraṇena "śabdonyo vā sarva eva bhāvaḥ sattābhājanaḥ"
sattādhāraḥ sanniti yāvat | "anātyantika iti siddhaṃ" |

[511,3]

"na siddha"miti paraḥ | kiṃ kāraṇaṃ | "tasyaiva vināśasyāparajanmāsiddheḥ" |
parasmājjanma parajanma | na parajanmāparajanma | tasyāsiddheḥ | vināśasyāhetukatvāsiddheriti yāvat |

[511,4]

"tathā hyagninā kāṣṭhaṃ" dagdhaṃ | "daṇḍena ghaṭo" bhagna "iti vināśahetavo"'gnyādayaḥ kāṣṭhādīnā"mbhāvānāndṛśyante" | tathā hyagnyādibhāve kāṣṭhādīnāṃ nāśastadabhāve cānāśa itya"nvayavyatirekānuvidhānaṃ" nāśasyāsti | etacca "hetutadvato"rhetumato"rlakṣaṇamāhuḥ" | taduktaṃ |

[511,5]

"abhighātāgnisaṃyoganāśapratyayasannidhiṃ | vinā, saṃsargitāṃ yāti vināśo na ghaṭādibhiriti | "

[511,6]

"ne"tyādinā pratipedhati | nāgnyādayaḥ kāṣṭhādervinā karaṇālloke vināśahetavaḥ pratīyante | kintu pūrva"pūrvasya" kāṣṭhādikṣaṇasya "svarasanirodhe" svayameva nirodhe sati | "anyasyo"ttarasya kṣaṇasya "nikṛta"sya bhasmādi"rūpasyotpatte"ragnyādayaḥ kāṣṭhādīnāṃ vināśahetavaḥ prajñāyante na tu vināśasya karaṇāt | kutaḥ punastasya vikṛtasyotpattirityāha | "viśiṣṭe"tyādi | "viśiṣṭaḥ pratya"yo'gnyādiḥ sahakārī"tadāśrayeṇa" |

[511,7]

abhyupagamyāpi "brūmaḥ | astu vāgniḥ kāṣṭhavināśahetuḥ | sa nāśogni" | agnerjanma yasyeti vigrahaḥ | "kiṃ kāṣṭhamevāhosvi"tkāṣṭhā"darthānta"rantatrā"gne"rvināśakam |

[512,1]

hetossakāśānnāśasyā"rthāntarasyotpattau bhavet kāṣṭhasya darśanaṃ" | kiṃ kāraṇam | "avināśāt" | kāṣṭhasya "kimityarthāntarāt" kāṣṭhā"darthāntarasya" nāśasyotpattau"janmani" sati "kāṣṭhamabhūtaṃ" vinaṣṭaṃ "nāma" | naivābhūtamiti yāvat |

[512,2]

yadi nāmāvinaṣṭantathāpyarthāntarotpatyā tasya darśanamiti cedāha | "na dṛśyate veti" | kimiti "na dṛśyate" | dṛśyata eva | yadi tvarthāntarotpatyārthāntaraṃ vinaṣṭaṃ"na dṛśyate vā" | ta"dātiprasaṅgo hyevaṃ syāt" | arthāntarasya yasya kasyaciduttpatyā sarvamabhūtaṃ syāt | na vā dṛśyeta | "sa eva" padārthognijanmā | na sarvaḥ | "asya"
kāṣṭhasya "vināśo" loke vināśarūpatayā pratīte"riti" yāvat |

[512,3]

etadeva grahaṇakavākyaṃ "yadī"tyādinā vyācaṣṭe | "yadi sa evāgnijanmā" kāṣṭhasyā"bhāvo" vināśaḥ | taditi tasmā"didaṃ" kāṣṭhama"bhūtatvād" vinaṣṭatvā"nna dṛśyata"
iti |

[512,4]

"bhava"tvityādinā pratiṣadhati | "bhavatu tasyā"gnijanmanorthas"yedannāma" saṃjñā yadida"mabhāva iti | tathāpi" nāmamātreṇa "kathamanyonyasya" vināśaḥ | "na" hi "kasyacidartha"syāgnijanmano vināśa iti "nāmakaraṇamātreṇa kāṣṭhaṃ na dṛśyata iti yuktaṃ" |

[512,5]

nanu lokapratītatvādvināśa evāsau na tasya vināśa iti nāmakaraṇamātramityata āha |

[512,6]

"na cānyaḥ" padārtho"'nyasya vināśo'tiprasaṃgāt" | sarve padārthāḥ kāṣṭhasya vināśaḥ syād | etaccānantaroktameva smarayati |

[513,1]

evammanyate | yathā sarvapadārthānāmarthāntaratvāt na kāṣṭhavināśarūpatayā pratītistathā'gnikṛtasyāpyarthāntaratvānna kāṣṭhavināśarūpatayā pratītiḥ syāt |

[513,2]

syādetad | yadyarthāntaratvādagnikṛtasyārthasya na vināśarūpatā | dhūmasyāpi tarhyagnikāryatā na syādarthāntaratvād ghaṭavat | bhavati ca tadarthāntaratvāviśeṣepyagnikṛtasya kāṣṭhavināśarūpatā bhaviṣyatīti |

[513,3]

ata āha | "aviśeṣāt | tasyā"gnikṛtasya vastubhūtasya kāṣṭhāda"rthāntaratvena tadanyebhyo" ghaṭādibhyo "viśeṣābhāvāt" | kathamvināśarūpatā nivṛttirūpatvād vināśasyeti bhāvaḥ | dhūmasya tvarthāntaratvepyagnikāryatvaṃ yuktameva | arthāntarasyāgnikāryatvena saha virodhābhāvāditi yatkiñcidetat |

[513,4]

"kāṣṭhegnikṛtaḥ svabhāvo nāśo na" sarvaḥ ghaṭādistato nātiprasaṃga "iti cet" |

[513,5]

"kāṣṭhe"'yamagnikṛto vināśa "iti" kāṣṭhavināśayoḥ "kassambandhaḥ" | parasparamanupakāryopakāratvāt | naiva sambandhosti |

[513,6]

kāṣṭhamāśraya āśrayosyāstītyāśrayī vināśaḥ | tata "āśrayāśrayisambandhostīti cet" |

[513,7]

"nai"tadevaṃ | tasyāśrayāśrayisambandhasya "niṣetsyamānatvāt" |

[513,8]

vināśo janyaḥ | tasya kāṣṭhaṃ janakaṃ | tato nāśakāṣṭhayo"rjanyajanakabhāva"sambandha"ścet" |

[513,9]

ta"dāgneriti kiṃ" | agneḥ sakāśānnāśo bhavatīti kimucyate | kiṃ kāraṇaṃ | "kāṣṭhādeva" tasya nāśasya "bhāvā"dutpatteḥ |

[513,10]

"tadapekṣā"dagnyapekṣāt kāṣṭhānnāśasyo"tpatteradoṣaḥ" | agnikṛto nāśo na syāditi yo doṣa uktaḥ sa nāstī"ti cet" |

[513,11]

vahneḥ sakāśāda"na" kāṣṭhasya vahnimprati "kāpekṣā" | naiva kācit | vahneḥ sakāśāt kāṣṭhasyātiśaya"lābhe vā'para"sya dvitīyasya "kāṣṭha"syātiśayasaṃjñakasya "janma syāt" | tathā ca "pūrva"kāṣṭha"mapracyutikāra"ṇaṃ | nāsya pracyutikāraṇamastīti vigrahaḥ | "tathaiva" prāgvad "dṛśyate" |

[513,12]

syādetad | yata evāgneratiśayavato dvitīyasya kāṣṭhasya janma | "tata evāgneḥ" kāṣṭhasya vināśa iti cet |

[514,1]

"kaḥ pūrveṇa" kāṣṭhenāsya vahnikṛtasya vināśasya "sambandha iti sa eva prasaṃgaḥ" |
kāṣṭha iti kaḥ sambandha ityanantaramevoktaḥ |

[514,2]

athāpyāśrayāśrayibhāvādikamāśrīyate | tadā tasya niṣetsyamānatvādityādi sarvaṃ punarāvarttate ityaparyavasānaśca prasaṅgaḥ syāt |

[514,3]

taditi tasmā"davaśyaṃ vināśasambandha"sya "yogyaṅ kāṣṭhasyottaramatiśayaṃ pratyupakurvāṇognirapūrvameva" kāṣṭha"ñjanayatīti pūrvaṃ" kāṣṭhantadavasthandṛśyetetyupasaṃhāraḥ |

[514,4]

kiñca | "kāṣṭhavināśa iti kāṣṭhābhāva ucyate | na cābhāvaḥ kāryaḥ" | vidhinā kāryatvopagame tasya bhāvatvaprasaṅgāt | tasmādabhāvaṃ karoti bhāvanna karotīti |
kriyāpratiṣedhamātraṃ | tathā ca "tatkārī" cābhāvakārī vākāra eva kriyāpratiṣedhamātratvā"diti" kṛtvā kāṣṭhavināśena vahnyādi"ranapekṣaṇīya ityuktaṃ sāmānyatadvatorādhārādheyacintā"sthāne |

[514,5]

kiñca | "svabhāvābhāvasya" kāṣṭhādisvabhāvasya yo'bhāvo nāśastasya tataḥ kāṣṭhādisvabhāvād "bhede"bhyupagamyamāne | tatorthāntarādabhāvāt kāṣṭhādirbhāvo nivarttate | tatastasmādabhāva"nnivarttamānasya" kāṣṭhādeḥ "svabhāva eva samarthitaḥ syāt" | asato nivarttamānasya sattvameva samarthitaṃ syāditi kṛtvā kathamagnyādikṛtena vināśena kāṣṭhādi"rabhūto nāma" |

[514,6]

yata eva"ntasmānna anyonyasya vināśaḥ" | arthāntaramarthāntarasya na vināśa ityarthaḥ |

[514,7]

abhyupagamyāpi brūmaḥ | astvanyo vināśastasminnarthāntare vahnikṛte kāṣṭhantadavasthameveti "kasmānna dṛśyate" | etadeva sādhayannāha | "koyamvirodhaḥ | "sya yo "bhāvaḥ" | yacca "kāṣṭha"sya "darśana"nta"yoḥ |
tathā ca kāṣṭhantadavasthaṃ" dṛśyeta |

[515,1]

nanu"yosāvarthāntaraṃ bhāvo vahnikṛtaḥ sa kāṣṭhavināśaḥ | vināśarūpatayā pratīteḥ | vināśaścābhāvo yaśca kāṣṭhābhāvaḥ | sa kāṣṭhavirodhirūpa eva kriyate | na cāyamarthāntaratvād ghaṭavad virodhirūpatayā karttumaśakyaḥ | na hi ghaṭavadarthāntaratvād dhūmognikāryo na bhavati | tasmād yathārthāntarabhūtopi dhūmogninā kriyate, tathā virodhirūpo vināśaḥ kriyate | yayośca parasparaparihāreṇa virodhastayorekabhāva evāparasyādarśanamiti kathamagnikṛtasyārthāntarasya vināśasaṃjñitasya virodhino bhāve kāṣṭhasya darśanaṃ syādityucyata" iti śa ṅka raḥ |

[515,2]

tadayuktaṃ | yatorthāntarasyāgnikāryatvena saha virodhābhāvād | dhūmamyārthāntaratvepyagnikāryatvamaviruddhameva | vahnikṛtasya tvarthāntarasya bhavanadharmatayā bhāvarūpatā | yaśca bhāvaḥ sa kathamabhāvo vaḥ | virodhād vināśaścābhāva iṣyate | tatorthāntarabhāvena viruddho vināśaḥ | na cārthāntarasyāpi vināśarūpatayā pratibhāsanāt | kāṣṭhādivināśarūpatā | svarasanirodho hi nimittamvināśapratibhāse |

[515,3]

svarasanirodhānabhyupagame tu kathamarthāntarasyāpi vināśarūpatayā pratibhāso bhāvarūpatvādityādāvevoktaṃ | tatkathamucyate | vināśākhyasyārthāntarasya virodhinaḥ kṛtakatvāt kāṣṭhasyādarśanamiti | nīrūpatve tu vināśasya syād bhāvena sahāyaṃ virodhaḥ | kintu tadāpyarthāntaratvaṃ hetujanyatvaṃ cāsya na syānnīrūpatvādeva | tasmādagninārthāntarasya karaṇe kāṣṭhantadavasthaṃ dṛśyeta |

[515,4]

tenāgnikṛtenārthāntareṇa "parigrahataḥ" svīkārāt kāṣṭhaṃ na dṛśyata iti "cet" |

[515,5]

eva sati tadarthāntaraṃ kāṣṭhasyāvaraṇamiti prāptaṃ | tacca na yuktaṃ | "yato na tenā"rthāntareṇa kāṣṭhasyā"varaṇaṃ" sambhavati |

[515,6]

"yadī"tyādinā vyācaṣṭe | "tenārthāntareṇā"gninā kṛtena | "tadi"tyagnikṛtamarthāntaraṃ | na "caitadāva"raṇakalpitaṃ "yuktaṃ" | yasmādā"varaṇaṃ hi" | āvriyamāṇe"rthadarśanamvibadhnīyāt | nābhighātāvīni dravyasāmarthyāni" vibadhnīyāt | andhakārāvṛtānāṃ ghaṭādīnāmabhidhātādidarśanāt | tatra svadeśe parasyotpattivibandhobhighātaḥ | ādiśabdād gandharasādiparigrahaḥ | athāvaraṇaṃ sarvasāmarthyaṃ kāṣṭhasya nibadhnīyāt | tadā "sarvapratibandhe cā"bhyupagamyamāne | "na tvanenai"vāvaraṇena kāṣṭha"nnāśitaṃ syā"nna vahninā | kiṃ kāraṇaṃ | tenaivāsya kāṣṭhasya "sarvaśaktipracyāvanāt" | tathā ca sati "punastatrāpyagnikṛ"terthāntare nāśahetā"vagnāviva prasaṃgāt" |
kāṣṭhavināśaṃ prati yognau doṣo vistareṇoktaḥ sorthāntareṇāpyagnikṛtena kāṣṭhanāśe kriyamāṇe syāt | tathā "cānavasthā" | tenāpyarthāntareṇāgnikṛtena nāśenāparamarthāntarannāśākhyaṃ karttavyantenāpyaparamityanavasthā syād |

[516,1]

atha mā bhūdeṣa doṣa ityapracyutā eva kāṣṭhasyābhidhātādisāmarthyādayaḥ |

[516,2]

tadā"pyapracyuteṣu vāsya" kāṣṭhasyā"bhighātasāmarthyādiṣu | satā vā" tenānyenāgni janitena kāṣṭhasya "kiṃ vināśitaṃ" yena tadāvaraṇantathā ca kāṣṭhaṃ dṛśyeta || "yadi ce"tyādi || "agneḥ samudbha"vo yasyeti vigrahaḥ | agnisamudbhūtena "vināśākhye"nā"rthena parigrahā"dityarthaḥ | tadā "vināśasya vināśitvaṃ syāt" | kiṃ kāraṇam | "utpatteḥ" | utpattimatvād vināśopi kāṣṭhavad vināśī syāditi yāvat | "tato" vināśavināśāt "punaḥ kāṣṭhasya darśanaṃ" syāt |

[516,3]

"avaśya"mityādinā vyācaṣṭe | "utpattimatā" satā kāṣṭha"vināśenāvaśyaṃ vinaṣṭavyaṃ | tasmin" kāṣṭhanāśe "vinaṣṭe" sati "punaḥ kāṣṭhādīnāmunmajjanaṃ syāt" |
prādurbhāvo bhavet |

[516,4]

"hantughāte"tyādinā paramāśaṃkate | caitrasya yo hantā tasya "hanturghāte" sati "yathā" |
hatasya "caitra"syā"punarbhāvaḥ" punaranutpattiḥ | "atrā"pi kāṣṭhanāśe vinaṣṭe"pyevaṃ" kāṣṭhasyāpunarbhāva "iti cet" |

[517,1]

"hanturi"tyādinā pratividhatte | nedaṃ samādhānaṃ yuktaṃ | kiṃ kāraṇaṃ | "hanturamaraṇatvataḥ" | na hi hantā caitrasya maraṇasvabhāvaḥ | kintarhi | mārayitā | tato yuktaṃ yat tannāśe caitrasyāpunarbhavanaṃ | maraṇe tvanivṛtte'vaśyaṃ punarbhavanaṃ syāt |

[517,2]

"vināśe"tyādinā vyācaṣṭe | "vināśa"sya "vināśepi na vastunaḥ pratyāpa"ttirna pūrvarūpagamanaṃ | yasmā"nna hi hantari hate"pi "tadvata"stena hantrā puruṣeṇa hataḥ "pratyujjīvati | nā"yamparihāro yuktaḥ | kasmād | "hantuḥ" puruṣasya "tadghātahetutvāt" |
tasya caitrasya yanmaraṇantaddhetutvāt | na tvasau hantā maraṇasvabhāvaḥ |

[517,3]

etadeva spaṣṭayannāha | "ne"tyādi | "nāśahetoragnidaṇḍādernivṛttau" satyāmvinaṣṭena "bhāvena" puna"rbhavativyamiti na brūmaḥ" | evamabhidhāne bhavedeṣa parihāraḥ | "kintarhi" | vah nyādinā kāṣṭhāde"rbhāva"syā"bhāvo" yaḥ kriyate "tasya" | kimbhūtasya | "atyantānupalabdhilakṣaṇasya" | karmmasthā ca kriyātropalabdhiḥ | tatpratiṣedhenātyantānupalabdhiḥ sarvasāmarthyaviraha ucyate | "tasyai"vaṃbhūtasyābhāvasya "nivṛttau"
satyāṃ | svabhāvāvasthiteḥ sakāśād bhāvasya "kānyā gatiḥ | svabhāvasthitire"va gatiriti yāvat |

[517,4]

hantari tu vinaṣṭe nayuktaṃ punarbhavanaṃ | yasmā"ddhantā hi caitrasya na nāśakalpaḥ |
kintarhi | daṇḍādikalpaḥ" daṇḍāditulyaḥ nāśahetutvāt | "nāśakalpaṃ hyasya" caitrasya "maraṇaṃ | tannivṛttau" tasya nāśakalpasya maraṇasya nivṛttau "syādevāsya" caitrasya"punarbhāvaḥ" |

[517,5]

evantāvat nāśasyārthāntaratve doṣa uktaḥ |

[517,6]

anarthāntaratvamadhikṛtyāha | "ananyatvepī"tyādi | vastuno "nāśasyānanyatvepi syānnāśaḥ kāṣṭhameva tu | tasya" ca kāṣṭhasya svahetorutpannasya "satvāt" | navahnyādibhiḥ kiñcit karttavyamiti tatsvabhāvasya nāśasyā"hetutvaṃ | nāta"stattvānyatvavikalpānnāśasya vastudharmasya "vidyatenyā gatiḥ" |

[518,1]

"anarthāntara" ityādinā vyācaṣṭe | "kāṣṭhādanarthāntarabhūto" yadā "vināśa"stadā"tadeva" kāṣṭhameva "ta"dvināśākhyamvastu"bhavati | tacca" kāṣṭhādi | vahnyādisannidhānāt "prāgevāstīti | kima"tra kāṣṭhādau vināśye "sāmarthyamvahnyādīnā"miti draṣṭavyaṃ | kvacid daṇḍādīnāmiti pāṭhaḥ sa tu ghaṭādīn purodhāya vyākhyeyaḥ | "tasmāt tadanukārāt" | tatra kāṣṭhādau vināśahetūnāmanupakārāt "tena" kāṣṭhādinā vināśahetavo "nāpekṣyante kathaṃcit" kenāpi rūpeṇa | "nāpyasya" kāṣṭāde"rida"mvahnyādikaṃ vināśahetu"riti sambandhamarhati" | kiṃ kāraṇaṃ | "tasyopakāranibandhanatvāt |
anyatho"pakāramantareṇa sambandhakalpanāyāma"tiprasaṃgāt" | sarvaḥ sarvasya sambandhī syāt |

[518,2]

syādetat | na sākṣād vanhyādiḥ kāṣṭhāderupakārakaḥ kintu tatsambandhibhūtopakārakaraṇāditi |

[518,3]

ata āha | "pāramparyeṇe"tyādi | vahnyādinā kāṣṭhādeḥ sambandhibhūta upakāraḥ kriyate na sākṣāditi | evaṃ "pāramparyeṇopakārepi" kalpyamāne"'vaśyamayamvikalponvetya"nugacchati | sa kimpāramparyeṇā"pyupakārorthāntaramāhosvit tadeva" kāṣṭhādikami"ti" | tatra "ta"smāt kāṣṭhādera"rthāntaratvepyu"pakārasya | "tasya" kāṣṭhāderayamupakāra"iti" kassambandha iti | tatra kāṣṭhādau tasyāgnikṛtas"yopakāra"syopakārakatvaṃ"paryanuyojyaṃ" | tadantareṇa sambandhābhāvāt | ādiśabdāt tatrāpyaparopakārakalpanetyanavasthādoṣādiparigrahaḥ | "tathānanyatvepyu"pakārasya "tadavasthaḥ paryanuyogaḥ" syānnāśaḥ kāṣṭhamevetyādinā ya uktaḥ "tasmāt sato" vidyamānasya "rūpasya tattvānyattvāvyatikramāt" kāraṇāt |

[518,4]

syādetat | sato rūpasya tattvānyattvāvyatikramād vināśahetukṛtaṃ tūpakārotpādanamasadeveti |

[519,1]

ata āha | "upakāre"tyādi | "rūpaniṣpādanalakṣaṇa"tvāt | sadrūpaniṣpādanalakṣaṇatvāt | tataśca tadvā vastu tena vināśakena karttavyamanyadvā | ubhayathā cokto doṣa iti | "tadatatkriyāvikalo" nāśahetu"rna kartaivaiti na kasyaciddhetuḥ | ahetuśca"
daṇḍādi "nāpekṣyate" vinaśvareṇa ghaṭādinā | "tasmāt svayaṃ" sattāmātre"ṇāyambhāvastattatsvabhāvo" vinaśvarasvabhāva "iti" ||

[519,2]

pradhvaṃsābhāvannāśaṃ gṛhītvā parasya codyamāśaṃkate | "ahetutvepī"tyādi aheturhi bhavannityambhavet | "nityatvā"cca bhāvakālepi nāśo bhavedityevam"bhāvanāśayoḥ sahabhāvaprasaṅgaścet" |

[519,3]

nāyandoṣaḥ | kiṃ kāraṇam | "asataḥ" pradhvaṃsalakṣaṇasya nāśasya "nityatā kutaḥ" |

[519,4]

"syādeta"dityādinā vyācaṣṭe | "yadyapi nāśaḥ" kṣaṇikavādino'"hetukaḥ sovaśyaṃ nitya iti" kṛtvā "bhāvastadabhāvalakṣaṇo" vināśanivṛttirūpaḥ | "vināśaśca" tadabhāvalakṣaṇo bhāvanivṛttirūpaḥ | ekasya "saha syātāmiti" |

[519,5]

"naita"devaṃ | kasmāt | "tasyā"bhāvasyāvastutvena "nityādidharmāyogāt | na hyasatyaya"nnityānitya"vikalpassambhavati | tayo"rnityayo"rvastudharmatvāt | vināśasya ca" bhāvanivṛttilakṣaṇasyā"kiñcittvāt" |

[519,6]

kiṃ ca | "bhavato" hyutpadyamānasya nityaṃ sattvāt "kenacit sahabhāvaḥ syāt |
na ca vināśo bhavati" | kevalamekakṣaṇasthitidharmā bhāvaḥ svayameva na bhavatīti kriyāpratiṣedhamātrametat | "tasmādadoṣo"nantaroktaḥ |

[519,7]

punarapi parābhiprāyamāśaṃkate | yadi vināśo sanniṣyate tadā vināśasyā"sattve" satya"bhāvanāśitvaprasaṃgaḥ" | bhāvasya nāśitvaṃ na syādityayamapi prasaṅgo "na yujyate | yasmād bhāvasya nāśenā"rthāntareṇa "nā"smābhi"rvināśanamiṣyate" |

[520,1]

"kathami"tyādinā vyācaṣṭe | "kathamasan vināśo bhāvaṃ nāśaye"dasato vyāpārāyogāt | "ataḥ" kāraṇāda"vināśī bhāvaḥ syādityaprasaṃga eva" | kiṃ kāraṇam | "vināśā"darthāntarabhūtād "bhāva"sya "nāśānabhyupagamāt" |

[520,2]

"yo hī"tyādinaitadeva samarthayate | "yo hi" vādī "vināśa iti kiṃcinnetyāha |
sa kathantato" niḥsvabhāvānnāśād "bhāva"sya "nāśamicchet" | necchet |

[520,3]

"katha"mityādi paraḥ | "asat"yavidyamāne "vināśe kathambhāvo naṣṭo nāma" | naiva vinaṣṭaḥ syāt | tathā hi "pratyutpannāvasthāyāma"sadvināśāḥ | "asadvinā"śo yeṣāmiti vigrahaḥ | te na hi naṣṭā gaṇyante | yadā ca bhāvasya nāśo nāsti tadā kathantena sa vyapadiśyate nāśavāniti | "na hi yo yena" svabhāvenā"tadvān" asambandhavān | "sa" padārtha"stenā"sambandhinā "tathā vyapadiśyate" | tadvāniti vyapadiśyate śabdena | "pratīyate vā" jñānena |

[520,4]

netyādinā pariharati | "na vai" bhāvasya "nāśo nāstye"vāpi tvastyeva nāśaḥ |
kathantarhi nāstītyucyate | "sa tu nāsti" nāśo "yo bhāvasya bhavati" |
yadi vināśo na bhavati kathantarhi vināśostītyucyata iti |

[520,5]

āha | "bhāva eva tu kṣaṇasthitidharmā" | ekakṣaṇasthāyī "nāśaḥ" |

[520,6]

yadi bhāva eva nāśaḥ kathantarhi bhāvasya nāśo bhūta iti loko vyapadiśatīti |

[520,7]

ata āha | "tama"syetyādi | "asya" bhāvasya "tame"kakṣaṇasthāyi"svabhā"vaṃ sadṛśāparotpattivipralambhādupalakṣitaṃ | "uttarakālaṃ" santānocchittāvanupalambhenāsthitipratipattyā | "vibhāvayanto" niścinvantaḥ | "vināśosya" bhāvasya "bhūta iti yathā pratīti vyapadiśanti" vyavahāriṇaḥ puruṣā "ityuktaṃ" prāk |

[521,1]

yasmā"nna hi bhāvasya" niṣpannasya "kiñci"drūpāntaramvināśākhyamanyadvā "kadācid bhavati | sa eva" bhāvaḥ "kevalaṃ svahetubhyastathābhūta" ekakṣaṇasthāyī "bhavati | tadi"ti tasmā"nna kenaci"dvināśākhyena "bhavatā | sa" bhāvo "naṣṭo" nāma | "kintarhi | svabhāva evāsya" bhāvasya sa ekakṣaṇāvasthānaśīlaḥ | "yena sa" bhāvo "naṣṭo nāma" | anyathā svayamatatsvabhāvatvenyasannidhānepyanāśāt |

[521,2]

yadi nāśo nāma na kiñcit | "kathantarhīdānīmahetuko nāśo bhavatītyucyate"
bhavadbhiḥ | yasya hi svabhāva eva nāsti tasya kima"hetukaḥ" sahetuko veti cintayā |
bhāvasya nāśa iti vyatireko vā kathaṃ |

[521,3]

"naśyanni"tyādinā pariharati | "bhāvo naśyanna"parāpekṣaḥ | paraṃ vināśahetuṃ nāpekṣata "iti" kṛtvā | "na jñāpanāye"tyaparāpekṣatvajñāpanāya | "sā" nāś"āvasthā"smābhira"heturuktā" | tasyā nāśāvasthāyāś"cetasā" vikalpabuddhyā bhāvād "bhedaṃ" vyatireka"māropya" |

[521,4]

etaduktambhavati | ahetuko bhāvasya vināśo bhavatīti sahetukosya vināśo na bhavatītyarthaḥ |

[521,5]

"ne"tyādinā vyācaṣṭe | "na bhāvo jātaḥ" sanna"parasmād" vināśaheto"rnāśaṃ pratilabhate" | kiṃ kāraṇaṃ | "tathābhūtasyaiva" naśvarasvabhāvasyaiva "svayaṃ" sattāhetoreva"jāteru"tpatteḥ | "iti" hetoraparamanyamvināśahetutvena kalpitamapekṣata ityaparāpekṣaḥ |
tathābhūtaścāsau dharmaśca vināśākhyaḥ | "aparāpekṣadha"rmastasya "pratiṣedhārthaṃ" |
sahetukavināśapratiṣedhārthamiti yāvat | "tatsvabhāvajñāpanene"ti bhāvasya vinaśvarasvabhāvajñāpanena | "svabhāva eva" tathocyata ityanena sambandhaḥ | "tathocyata" ityahetukosya vināśo bhavatītyucyate | kadācittanmātrajijñāsāyāṃ | bhāvasyānyasmāt kimvināśo bhavati na cetye"tāvanmātrajijñāsāyāṃ" | kena prakāreṇocyate | "dharmi"ṇaḥ sakāśād "arthāntaramiva" vināśākhyaṃ "dharmaṃ ceta"sā buddhyā "vibhajyā"sya bhāvasya vināśa iti vibhāgaṃ kṛtvā | "tadetad" yathoktena prakāreṇābhāvādavyatiriktannāśitvantatvato vyavasthāpitamapi "mandamatayo" nāśaṃ guṇaṃ dharmaṃ samāropyātmānamākulayantītyanena sambandhaḥ |

[522,1]

kasmāt punasta evamākulayantītityāha | "kvaci"dityādi | rājñaḥ puruṣa ityādau vyatirekavibhaktiprayoge "tathādarśanāt" | sambandhinorvibhāgadarśanāt | ihāpi bhāvasya nāśo bhavatītyanena "ghoṣaṇāmātreṇa vipralabdhāḥ" | bhāvasya vyatiriktaṃ"nāśaṃ guṇaṃ" dharmaṃ "samāropya | tasya ca" yathā kalpitasya guṇasya "bhāvaṃ" sattāṃ "samāropya" | taṃ nāśākhyaṃ guṇaṃ "sahetukamahetukamvā" darśanabhedena samāropya "bhāvacintayā"
vastucintayā | kiṃbhūtayā | "apratiṣṭhitatattvayā" | apratiṣṭhitantattvaṃ yasyāṃ cintāyāṃ | tayāt"mānamākulayanti" |

[522,2]

"svatopī"tyādinā parābhiprāyamāśaṃkate | yasyāpi svayamevāhetuko nāśo bhavati | tasyāpi "svatopyabhāvasya" vināśasya "bhāve"ṅgīkriyamāṇe | ayantattvānyattvalakṣaṇo "vikalpaśce"tasaḥ |

[522,3]

"nanvi"tyādinā vyācaṣṭe | na parabhāvitva"maparabhāvitva"mahetukatvepītyarthaḥ | "bhāvasya" vastuno yo "nāśa"sta"sya svata eva bhavataḥ | ayantattvānyattvavikalpastulyaḥ" |

[522,4]

kimarthāntarannāśo bhāvāduta bhāva eveti | tatra yadyarthāntara"ntadā kimarthāntara"sya nāśasya "bhāve" sattāyām"bhāvo na dṛśyate" | athānarthāntaraṃ vināśasta"dānarthāntaratvepi tadeva" ghaṭādikameva "tannā"śakhyam"bhavati | tatta"smā"nna kiñcidasya"
padārthasya "jātamiti kathaṃ vinaṣṭo nāma" |

[522,5]

"nanvi"tyādinā pariharati | "atra" prastāve | uktaṃ | kimuktaṃ | "na tasya" bhāvasya "kiṃcid" vyatiriktamvā nāśākhyaṃ dharmarūpam"bhavati" | kathantarhi vināśī bhāva ityāha | "na bhavatyeva kevalami"tyuktaṃ prāk |

[523,1]

etadeva sphuṭayannāha | "na hī"tyādi | "na hyayama"hetukavināśavādī bhāvasya svahetorniṣpannasya kaścid bhāvarūpo'bhāvarūpo vā "vināśonyo" vā sthityanyathātvādiko dharmo "bhavatītyāha | kintarhi sa eva bhāvo na bhavatīti" bhāvanivṛttimātramāha | tenāyamarthaḥ | prathame kṣaṇe bhāvo'bhūto bhavati | dvitīye kṣaṇe tasya na bhāvo bhavati nābhāvo vā | nāpi svarasahānirvā bhavati | kevalaṃ svayameva nivarttate |

[523,2]

"yadi" punarnāśābhidhānena "kasya"ciddharmasya "bhāva"mutpādaṃ "brūyā"nna "bhāvonena" vādinā"nivartitaḥ syāt" | bhāvanivṛttirna kathiteti yāvat | "tathā ca bhāvanivṛttau prastutāyā"marthāntarasyānyasya vidhānā"daprastutamevoktaṃ syāt" | kiṃ kāraṇaṃ | "na hi kasyacid" vināśākhyasyābhāvasya bhāvanivṛttirūpasya vā "bhāve"notpādena "bhāvaḥ"
padārtho "na bhūto nāma" | yena tadvidhānena bhāvasya svanivṛttiḥ syāt |

[523,3]

etaduktambhavati | yathā bhāvasya vijñānabhāve bhāvo na nivarttate kevalantadvijñānantatsambaṃndhi syāt | tathā bhāvasya nivṛttirbhavatītyabhyupagame sa eva nivṛttyākhyo dharmastatsambandhī syānna tu bhāvo nivartteteti kathamasya nivṛttiḥ syāt |
tasmāttadā sa bhāvo "na bhūto nivṛtto yadi svayaṃ na bhavet" |

[523,4]

tena yaducyate | nanvabhavanamapi yadi bhāvasya na bhavati | tadā'vināśitvaṃ |
atha bhavati | tadbhinnamvā syādabhinnamvā'nayośca pakṣayorbhāvasya sarvadā darśanaṃ syādavināśāt | tasmānnābhāvasya vināśaḥ | kathantarhi bhāvaḥ sarvadā na pratīyate pramāṇābhāvāditi |

[523,5]

tadapāstaṃ | dṛśyasya hi sattāyāḥ pramāṇaviṣayatvena vyāptatvāt | tadabhāvādabhāvaḥ | bhāve vāvaśyaṃ pramāṇaviṣayatvamiti kathamapratipattiḥ | athādṛśyarūpatayāsya bhāvastadā tarhi dṛśyarūpatāyā nivṛttiḥ | sā ca bhāvādbhinnā'bhinnā vā |
anayośca pakṣayorbhāvasya darśanaṃ syāditi doṣastadavastha eva | tasmād bhāvasyābhavanamapi na bhavati | nāpyavināśitvadoṣaḥ | svarūpeṇa nivṛtteḥ |

[523,6]

nanu bhāvanivṛtternīrūpatvena rūpiṇo bhāvādanyattvamiti cet |

[523,7]

nanu yasya rūpameva na vidyate tasya kathamanyattvaṃ | tatkimekatvamastu | tadapi nāstyarūpatvāt | tasmād bhāvena sahāsyāstattvānyattvaniṣedhamātraṃ kriyate | śaśaviṣāṇavat |

[524,1]

natvevamapi kathaṃ dvitīyakṣaṇe bhāvo na bhavatītīṣyate | yato yadi dvitīyakṣaṇe bhāvastadā kathantatra nāstītīṣyate virodhāt | atha nāsti tadā kathaṃ bhāvo nāstītyucyate'sattvāditi |

[524,2]

tadayuktaṃ | yataḥ prathamepi kṣaṇe bhāvo bhavatīti lokebhidhīyate | tatra ca yadi bhāvaḥ kathambhavatītyucyate | tasmāt sarvatra buddhisthameva bhāvaṃ kṛtvā vidhipratiṣedhavyavahāra iti yatkiñcidetat |

[524,3]

tasmāt sthitametat | tadā sa bhāvo na bhūto yadi svayaṃ na bhavediti |

[524,4]

nanu svayambhāvo na bhavatītyanenāpi vākyena svayamevābhāvo bhāvasya bhavatītyucyate | tadā ca sa eva doṣa ityata āha | "na bhavatīti ce"tyādi | caśabdo yasmā darthe | yasmād bhāvo na bhavatīti ca "prasajyapratiṣedha eṣaḥ | na paryudāsaḥ" | yatraprasaktasya nivṛttimātrameva kriyate na vastvaṃśasya saṃsparśaḥ sa prasajyapratiṣedhaḥ |
yatra tvekaniṣedhenānyavidhānaṃ sa paryudāsaḥ | anyathe"hāpi" prasajyapratiṣedhepi "kasyacidva"stuno "bhāve" | vidhāne sati | na "pratiṣedhaparyudāsayo rūpabhedaḥ" svabhāvabhedaḥ "syāt" |
prasajyapratiṣedhaḥ pratiṣedhaśabdenoktaḥ | kiṃ kāraṇam | "ubhayatrāpi" prasajye paryudāse"ca | vidheḥ prādhānyāt" |

[524,5]

yadi ca prasajyapratiṣedhepi vidhistadā pratiṣedha eva nāsti | "evaṃ cāpratiṣedhāt kasyacit paryudāsopi na syāt kvacit" | kiṃ kāraṇam | "yadi hi kiṃcidvas"tu kutaści"nnivartteta | tadā tadvyatireki" | nivarttamānād vastuno vyatireki"saṃspṛśyeta | tatparyudāsena" nivarttyamānaparyudāsena | yathā'brāhmaṇamānayeti brāhmaṇaparyudāsena kṣatriyādeḥ saṃsparśāt | "tacca" kasyacinnivarttanameva "nāsti" | kiṃ kāraṇaṃ | "sarvatra" kasyaci"nnivṛttirbhavatītyuktepi" na bhāvavyavacchedaḥ "kasyacit" pratīyate'pi tu nivṛttiśabdenāpi kasyacid "bhāvasyaiva pratīteḥ" | na cānena vādinā bhāvasya nivṛttiṃ bruvāṇenāpi nivṛttirnaivoktā kintva"rthāntarabhāva evoktaḥ syāt" | tathā ca yasya paryudāsena yadviviktamucyate "na tayoḥ parasparavivekaḥ" siddhaḥ | asati ca"viveke na paryudāsaḥ" | tadanyavivekenānyopādanalakṣaṇatvāt paryudāsasya | "tadevaṃ"yathoktena prakāreṇa "vyatirekābhāvādanvayopi na syāt" | anvayaḥ kasyacidarthasyānugamo vidhānantanna syādityarthaḥ | kiṃ kāraṇaṃ | "tasyā"nvayasyai"kasvabhāvasthitilakṣaṇatvāt | tatsthitiścaika"svabhāvasthitiśca tasmā"danyasya vyatireke" parihāre "sati syāt | sa ca" tadanyavyatireko"nāsti" tvanmatena | iti evaṃ śabdāda"pravṛttinivṛttikaṃ jagat syāt" | śābdasya vidhipratiṣedhavyavahārasyābhāvaḥ syāt | na caivamityavaśyaṃ kasyacid vyavacchedamātraṃ śabdavācyamabhyupagantavyaṃ |

[525,1]

yataścaiva"ntasmād yasya" bhāvasya "nāśo bhavatītyucyate sa svayameva na bhavatītyuktaṃ syāt" | na punarasya dharmāntaraṃ kiñcinnāśo nāma vidhīyate | caitrasya putra ityatra yathā vāstavo bhedastathā bhāvasya nāśa ityatrāpi vyatirekavibhaktestulyatvādityata āha | "netyā"di | "na vai ghoṣa"mātreṇa caitrasya putra ityanena śabdena"sāmyād viṣayāntaradṛṣṭo vidhiḥ" | caitrasya putra ityatra dṛṣṭovidhirvāstavo yaḥ sa"sarvatra" bhāvasya nāśa ityatrāpi "yojanāmarhati" | śabdapravṛttimātreṇa vastuyojanāyā ayogāt |

[525,2]

etadeva "na hī"tyādinā prāha | kasyacit puruṣasya "gardabha iti nāmakaraṇāt " gardabhasya dharmā "manuṣyepi na hi yojyāḥ | tathā na caitrasya putro bhavatītyatra" vākye "dṛṣṭo vidhi"rarthāntarasya putrasya vidhānaṃ dṛṣṭamiti "nāśepi" yojyaḥ |
bhāvasya nāśo bhavatītyatrāpi bhāvād vyatireko nāśo vidheyaḥ | kiṃ kāraṇam | "virodhāt" | nāśasyābhāvarūpatvādabhāvasya bhavanavirodhādityuktaṃ |

[525,3]

yadi nāśo nārthāntaraṃ kasmād bhāvasya nāśo bhavatītyevamabhidhīyata iti |

[525,4]

ata āha | "evaṃ ce"tyādi | bhāvasya nāśa itya"bhidhānepi prayojanamāveditameva" | "arthāntaramiva dharmiṇo dharmaṃ cetasāvibhajya tanmātrajijñāsāyāṃ svabhāva eva tathocyata" ityādinā niveditatvāt ||

[525,5]

tasmādabhāvasyākiṃcittvāt tattvānyattvavikalpo na tulyaḥ | ato "bhāve"vastuno bhavane "eṣa" tattvānyattva"vikalpaḥ syāt" | kiṃ kāraṇam | bhavanasya "vidhervastvanurodhataḥ" |

[526,1]

"nanvatiśayotpattāvapi sa eva tasyātiśaya utpanna iti kathaṃ" naṣṭo nāma | "tena nāyaṃ tadavastho naṣṭo nāma | yena svayaṃ na bhavati | tena naṣṭo nārthāntarotpādādityuktaṃ | na hyatiśayotpattyā svayaṃ na bhūto nāma | abhāvasya sarvātiśayopākhyā nivṛttyā sarvabhāvadharmavivekalakṣaṇatvāt | bhāvasya cotpattisamāveśalakṣaṇatvāt" |

[526,2]

"bhāva" ityādinā vyācaṣṭe | "bhāvo" bhavanamutpāda iti yāvat | "sovaśyambhavantamapekṣate" | bhavitāramapekṣate | bhavitāramantareṇa bhavanasyābhāvāt | "sa ca" bhāvaḥ"vyāpāre svabhāva eva" vastveva | kiṃ kāraṇaṃ | "niḥsvabhāvasya kvacid" bhavatītyādike "samāveśābhāvāt" | sambandhābhāvāt | na ca vyāpāro nāmārthāntaraṃ |
kintu "vyāpāra iti" hi "yathābhūtasvabhāvotpatti"rviśiṣṭasvabhāvotpattiḥ | "sā"
cotpatti"rniḥsvabhāvasya" nāśasya "kathaṃ syāt" |

[526,3]

yadi niḥsvabhāvasya nāsti vyāpārasamāveśaḥ "kathamidānīmbhavatyabhāvaḥ śaśaviṣāṇamityādivyavahāraḥ" śaśaviṣāṇamabhāvo bhavatīti bhavanalakṣaṇena vyāpāreṇa vyavahāra ityarthaḥ | ādiśabdād vandhyāsuto'bhāvo bhavatīti parigrahaḥ |

[526,4]

"net"yādinā pariharati | "na vai śaśaviṣāṇaṃ kiṃci"dabhāvonyadvā "bhavatīti" vidhi"nocyate | api tveva"miti śaśaviṣāṇamabhāvo bhavatītyanena vākyenā"sye"ti śaśaviṣāṇasyābhāvo bhavati | bhāvo "na bhavatīti bhāvapratiṣedha eva kriya"te | "api ca vyavaharttāraḥ" puruṣāḥ | "eta"cchaśaviṣāṇādika"meva"mabhāvo bhavatīti "vyāpāravadiva samāropyādarśayanti | kenacit prakaraṇena" | kiṃ śaśaviṣāṇādikamabhāvo bhavati na bhavatīti prastāvasamāśrayeṇa | "na tu tac"chaśaviṣāṇādikaṃ vyavahāramātreṇa "tathā"
vyāpārayuktambhavati | yasmāt "sarvārthavivecanaṃ" sarvārthasvabhāvaviraha"statra" śaśaviṣāṇādau "tattvaṃ | na" tvasataḥ "kasyacid" bhavanādeḥ "samāveśaḥ" |

[527,1]

sahetukopi vināśa evambhaviṣyatīti cedāha | "ne"tyādi | "evaṃ" śaśaviṣāṇavat sarvārthavirahalakṣaṇo "vināśaḥ" pareṣṭaḥ | kiṃ kāraṇam | "vastuni ta"sya vināśasya "bhāvā"dutpatteḥ | yaśca bhavati sa kathamabhāvo virodhāt |

[527,2]

"yadi" puna"rasāvapi" vināśo niḥsvabhāva eva kevalaṃ"vaktṛbhirevam"bhavatīti vyāpāravāniva "khyāpyate | na tu svayantathā"bhavanadharmā nīrūpatvādasya | "tadai"vamiṣyamāṇe'bhāvo bhavatītyapi bruvāṇena | "na kiñcid bhavatītīṣṭameva" | kriyāpratiṣedhamātratvādasya vākyasya | "tasmāt svaya"manadhyāropitenākāreṇa kvacid vastuni"bhavan svabhāvo vikalpadvayaṃ nātivarttete tattvamanyattvaṃ ceti" prakārāntarābhāvāt 0 || 280

[527,3]

rūpādiskandhasvabhāvaḥ pudgalo na bhavatyatha ca rūpādibhyo nānyaḥ | tasma tattvānyattvamativarttata eva svabhāva iti cet |

[527,4]

tanna | yasmā"datattvamevā"tatsvabhāvatvameva "svabhāvasyānyattvamiti" |

[527,5]

yadi pudgalopi na skandhasvabhāvastadā skandhebhyonya eva | yato "na hi" prasiddhānyattvayo "rūparasayorapyanyadeva parasparamanyattvaṃ" | kintvatatsvabhāvatvamevānyattvantacca pudgalepyastīti sopi skandhebhyonya eveṣṭavyaḥ ||

[527,6]

nanvatatsvabhāvatvepi parasparaṃ "svabhāvāpratibandhonyattvamiti cet" | sa capratibandhaḥ pudgalasya skandheṣvasti tato tatsvabhāvatvepi nānyattvaṃ skandhebhyaḥ pudgalasyeti |

[527,7]

"koyami"tyādinā pratiṣedhati | "koyaṃ pratibandho nāma" pudgalasya skandheṣu "yena"
pratibandhena | "sa ca na syādi"ti skandhasvabhāśca pudgalo na syāt | "nānya"svabhāvaś"ca"
skandhebhyaḥ | anyaḥ svabhāvosyeti vigrahaḥ |

[527,8]

skandhebhyaḥ pudgalasya janma tadeva "janma" pratibandha "iti cet" |

[528,1]

evaṃ sati kāryatvāt skandhebhyaḥ pudgalasya tattvānyattvenāvācyatvamiṣṭaṃ | tathā ca sati "sarvakāraṇānāmparasparamavācyatā syāt | tathā ce"ti kāryatvādavācyatve | "sarvaḥ sarvasya kathaṃci"diti sākṣāt pāramparyeṇa "copayogīti" sarvatra kāryakāraṇabhāvā"nna" ca "kaścit" kutaści"danyaḥ syāt | evaṃ cā"nantaroktenāvācyatālakṣaṇenā"vācyatetyapi" bruvatā "kāryakāraṇabhāva eva śabdāntareṇoktaḥ syānnārthabhedaḥ" kaścit |
anyattvantu na niṣiddhameva | yasmāt "svabhāva"yoḥ parasparama"nanugama"namamiśrībhavana"manyattvambrūmaḥ" | sa ca svabhāvānanugamaḥ "svabhāvavatāṃ" sarvapadārthānā"mastyeve"ti "parasparamanyattvameva" | na cānyaḥ pratibandhaḥ pudgalasya skandheṣu | yasmā"nna" hi "janmalakṣaṇā"jjanmasvabhāvāt "svabhāvapratibandhādanyaḥ pratibandho nāma" | kiṃ kāraṇam | "anāyattasya" tadutpattyā tatrāpratibaddhasya | tena saha yo "vyabhicāra"stasy"āvirodhāt |
tato"pratibandhāt pudgalasya skandhebhyonyattvaṃ | "dharmabhedāccā"nyattvaṃ | tathā hyavācyatvaṃ pudgalasya dharmaḥ skandhānāntu parasparamvācyatvamiti dharmabhedaḥ ||

[528,2]

yadyapi na janmakṛtaḥ pratibandhastathāpi pudgalasya skandheṣu jñā"nakṛtaḥ pratibandha iti cet" |

[528,3]

"syādityā"dinaitadeva vyācaṣṭe | yasya rūpādeḥ pratipatti"ryatpratipatti"stayā"nāntarīyaka"mavinābhāvi "yajjñānaṃ" yasya pudgalasya jñānaṃ | "tadgatā"viti rūpādigatau"niyamena" tasya pudgalasya "pratibhāsanāt" | jñānakṛtaḥ pratibandhastathā hi rūpaśabdādigrahaṇenaiva pudlagrahaṇamiṣyate | cakṣurādivijñānavijñeyatvāt pudgalasyeti | tena jñānakṛtāt pratibandhāt | tatpudgalākhyamvastu skandhebhyonyattvenā"vācyamatadrūpamap"yaskandhasvabhāvamapi |

[528,4]

"ne"tyādinā pratiṣedhati | "na" pudgalasya rūpādipratipattināntarīyakaṃ jñānaṃ | kiṃkāraṇaṃ | "tasya" pudgalasya rūpādisvabhāvamapahāya "niḥsvabhāvatvāt svayaṃ" | yasmāt"sa eva hi tasya svabhāvo yo" rūpādirūpaḥ "pratibhāti" |

[529,1]

athārūpādisvabhāvaḥ pudgalaḥ | tadā'rūpādi"svabhāvatve'sya" pudgalasyā"tadvad"rūpādivat pṛthak"pratibhāvaprasaṅgāt" | na ca pratibhāsate tato nāstyeva pudgalaḥ |
yato "dṛśyasyāpratibhāsamānasya cābhāvāt" | athādṛśyaḥ pudgala iṣyate | tadā"adṛśyatvepi" pudgalasyeṣyamāṇe "na tadrūpaṃ" jñānanna pudgalākāraṃ "jñānamiti kasya kimāyattā pratītiḥ" | na rūpādijñānanāntarīyakaṃ pudgalajñānamityarthaḥ | tathā ca na jñānakṛtaḥ pratibandha iti bhāvaḥ |

[529,2]

rūpādyāyattapratītitvādeva pṛthak pudgalo na pratibhāsata iti ced |

[529,3]

āha | "na ce"tyādi | "yad" vastu "yadāyattapratītikaṃ" yatpratibaddhopalambhana"ntasya svabhāvapratibhāsa eva" na ca "naśyatīti" sambandhaḥ | "kimive"tyāha | "prakāśe"tyādi |
yathā "nīlādīnāmā"lokapratibaddhajñānānāmāloke pratibhāsamānepi svapratibhāso na naśyati | ālokavyatirekeṇa teṣāṃ pratibhāsanāt | tadvat pudgalasyāpi syāt ||

[529,4]

api ca "kā vā tasya" pudgalasya "pratyāsa"ttiḥ sambandha"statra" skandhe | "ya"diti yena pratyāsattikāraṇena "tasmiṃ"skandhe'"nātmarūpe"'pudgalasvabhāve pratibhāsamāne "sva"ya"mpratyupatiṣṭhate" | ātmānaṃ grāhayatīti yāvat |

[529,5]

"atiprasaṃgo hyevaṃ syāt" | apratibaddhe pratibhāsamāne yadi niyamena pudgalaḥ pratibhāseta | tadā yasya kasyacitpratibhāsanenyopyatyantāsambandhaḥ pratīyata ityarthaḥ | "pratīyamānasya" pudgalasya "tadupādānatā"rūpādyupādānatāpratyāsatti"riti"
cet | "koyamupādānārthaḥ | na" tāvat pudgalasya rūpādīnāñca yathākramaṅ"kāryakāraṇabhāvaḥ" | tasyānabhyupagamāt | kāryakāraṇabhāvā"bhyupagame vā na" rūpādidarśane niyamena pudgalasya darśanaṃ | kiṃ kāraṇaṃ | yato"na kāryakāraṇe | anyonyapratītipratyupasthāpane" | yathā kāryāt kāraṇapratītistathā na kāraṇāt kāryapratītirbhavatītyarthaḥ || na pudgalasya rūpādināntarīyakatā kintu pudgalasya yā pratītistasyāḥ | "tannāntarīyakatā" rūpādināntarīyakatā |

[530,1]

saiva "pratyāsattiriti cet" |

[530,2]

"nanu saiva" pratītestannāntarīyakatā | rūpādiṣu pudgalasy"āsati pratibandhe na yuktetyucyate" |

[530,3]

akāryakāraṇayorapi pudgalarūpādyoḥ pratibandho bhaviṣyatīti |

[530,4]

ata āha | "akāryakāraṇayorna kaścid" vāstavaḥ "pratibandha it"yasakṛ"duktaṃ yatpratipattināntarīyakaṃ yajjñānamityapi" yaducyate | "tajjñāne" rūpādiviveke | pudgalajñāne"sati syāt" | tacca nāsti | yato "yaḥ" pudgale "vijñāne" svarūpeṇa na prati"bhāsate"nyāsaṃsargeṇetyarthaḥ | "tasya kiñcijjñānaṃ na hī"ti sambandhaḥ | "tadabhāvād" yathoktajñānābhāvā"dartharūpasya" pudgalākhyasyā"vācyatālakṣaṇaṃ na sidhyati" |

[530,5]

"tadi"ti tasmād "vastutaḥ" paramārthataḥ kvacid "bhavatā" kenacidarthena tatra "tattvānyatvabhājā bhavitavyaṃ" | vastuno gatyantarābhāvāt | "yasya tu" kṣaṇikavādino "vinaśyato bhāvasya na kiñcid bhavati" kevalaṃ sa bhāvaḥ svayameva na bhavatīti mataṃ | "tenābhāvo bhavatītyapi" bruvatā "na bhāvo bhavatī"ti pratiṣedhamātrame"voktaṃ" na kasyacid vidhānaṃ |
tato nābhāvaṃprati kṣaṇikavādinastattvānyatvavikalpasyāvatārostīti manyate |

[530,6]

"yadapī"tyādinā vyācaṣṭe | "yadapyayaṃ" kṣaṇikavādī "bhāvasyābhāvo bhavatīti"
vidhisaṃsparśineva śabde"nāha | tadapi bhāvo na bhavatītyevoktaṃ bhavati | evaṃ hi sa"
bhāvo "nivartito bhavati" yadi kiñcinna vidhīyate | kiṃ kāraṇaṃ | "pratiṣedhe"
bhāvamātravyavacchede "vidherasambhavāt" |

[530,7]

yataśca vinaśyato bhāvasya na kaścid vastudharmo bhavati | "tata evāsya" bhāvasya"vināśe na kaściddhetuḥ | tathā hi" vinaśyatā bhāvenā"pekṣeta paro" vināśahetuḥ | "yadi"tena bhāvasya "kāryaṃ" karttavya"mvidyeta kiñcana" | na tu kiñcit kāryamasti |
tasmāda"kiñcitkara"mvināśakāraṇaṃ | "yaccākiñcitkaramvastu | tatkiṃ kenacidapekṣyate" | naivāpekṣyate |

[531,1]

"satī"tyādinā vyācaṣṭe | "sati hi" karttavye "kārakambha"vati | "na ca naśyato bhāvasya kiṃcit kāryamityuktaṃ | tasmād yo nāma" kaści"nnāśahetuḥ sa bhāve na kiñcit karotītyakiñcitkaro nāpekṣaṇīyo" vināśahetuḥ ||

[531,2]

"tatkatha"mityādi paraḥ | yadi vinaśyato nātiśayaḥ kaścidutpadyate | "katha"midānīmanutpannātiśayaḥ | "anutpannotiśayos"yeti vigrahaḥ | "tadavastha eva" pūrvarūpāvastha eva "bhāvo" vi"naṣṭo nāma" |

[531,3]

"nanvi"tyādi si ddhā nta vā dī | vināśahetoḥ sakāśād bhāvasyā"tiśayotpattāvapya"ṅgīkriyamāṇāyāṃ "sa eva tasyātiśayo" nāśākhyaḥ | "utpanna iti" sa bhāvaḥ"kathaṃ naṣṭo nāma" | na hyanyabhāvenyasya nāśaḥ | yata eva"ntena" kāraṇe"nāya"mbhāvas"tadavastho na naṣṭo nāma" | kintu "yena" yasmāt "svayaṃ na bhavati tena naṣṭo nārthānta"rasya nāśākhyasyo"tpādāditya"nantarame"voktaṃ" | yato "na hi" nāśākhyasyā"tiśa"yasyo"tpattyā"
bhāvaḥ "svayaṃ na bhūto nāma" | kiṃ kāraṇam | "abhāvasya sarve yetiśayāḥ" |
sāmarthyalakṣaṇāḥ | yāś"copākhyāḥ" vyapadeśāsteṣāṃ "nivṛttyā" | sarvasāmarthyavyapadeśanivṛttyetyarthaḥ | "sarva"sya "bhāvadharma"sya bhavanarūpasya dharmasya yo "viveko" virahasta"llakṣaṇatvāt | bhāva"sya "cotpattisamāveśalakṣaṇatvāt" | yasmād bhavatīti bhāva ucyate |
tenotpattiyogī bhāvaḥ | yataścaiva"ntasmānnābhāve" bhāvasya vināśe "kasyacidanyasya bhāvo" bhavanantasyo"pakṣepaḥ" | na kasyacid bhavanamityarthaḥ |

[532,1]

"etene"ti svabhāvapratipādanena | ahetu"katvepi" nāśasyāṅgīkriyamāṇe sa nāśaḥ prathamama"bhūtvā" bhavatītyevamabhūtvā "nā"śasya "bhāvataḥ" kāraṇāt tasya nāśasyāṃkurādivat sattā syāt | nāśitvaṃ ceti | "sattānāśitvadoṣasya" yat "prasañja"nantat"pratyākhyātamete"naiva |

[532,2]

"yopī"tyādinā vyācaṣṭe | "ahetukepi nāśe"'sya nāśa"syābhūtvā bhāvāt sattā'nityatvaṃ ca durnivāraṃ | abhūtvā bhavannahetuko bhavatītyapi viruddhaṃ" kādācitkasyāhetutvavirodhāt | "sopi" doṣopanyāso"'nenaiva" vināśasya nīrūpatvapratipādanena"pratyākhyātaḥ" | kiṃ kāraṇaṃ | vināśakāle "kasyacid" dharmasya "bhāvānabhyupagamāt" ||

[532,3]

"yathā" tulye vastutve "keṣāṃcideva janminā"mutpattimatāṃ "pratigho" nāma svadeśe parasyotpattivivandhalakṣaṇa "iṣṭo" na sarveṣāṃ | "tathā bhāvānāmutpattimatā"meva "nāśasvabhāvo" bhavatu | na tvanutpattimatāmākāśādīnāṃ | tathā ca "yat sattatkṣaṇika"mityetad vyabhicārīti |

[532,4]

"athe"tyādinā vyācaṣṭe | "bhavatu nāma | svabhāva eṣa bhāvā"nāṃ | kosau svabhāva ityāha | "ya ime kṣaṇasthitidharmāṇaḥ" | kṣaṇasthitirdharmo yeṣāmiti vigrahaḥ | "sa tu" kṣaṇasthitidharmasvabhāva "utpattimatāmeva" bhāvānām"bhaviṣyati" | na tvanutpattimatāmākāśādīnāṃ |

[532,5]

yasmānna "hi svabhāva it"yeva kṛtvā "sarvaḥ sarvasya svabhāvo bhavati | pratighātmatāvat" | yathā pratighātmatā vastusvabhāvatvepi na sarvasya bhavati tadvadityarthaḥ |

[532,6]

"sattya"mityā cā ryaḥ | sarvaḥ sarvasya svabhāvo na bhavatīti sattyametat | "tathāpyayaṃ"
sapratighasya janako'yaṃ neti "svabhāvaniyamāddhetoḥ svabhāvaniyamaḥ phale"'yaṃ pratigho'yaṃ neti | "nānitye" tu nānityatvaviṣaye kṛtakānāṃ "rūpabhedosti" yena kasyacinnaśvaraḥ svabhāvaḥ syānnānyasya | kiṃ kāraṇam | anityasvabhāvasya "bhedakānāṃ"
hetūnāma"bhāvataḥ" | sarveṣāmvinaśvarasvabhāvasya jananāditiyāvat |

[533,1]

nanu nāśasvabhāvo bhāvānānnānutpattimatāṃ yadīti codyaṃ prakṛtaṃ | na ca tatrānitye rūpabhedosti bhedakānāmabhāvata ityayamparihāro yuktaḥ | na hyākāśādīnāṃ svahetukṛto vinaśvarasvabhāvonutpattimattvāt | tatkathaṃ sattyamityādyuktamiti |

[533,2]

evammanyate | yathā sattvaṃ vyabhicāryuktantathā kṛtakopi kaścinnaśvaraḥ kaścinnetyāśaṃkate | tenādāveva kṛtakatvasya vyabhicārantāvat pariharttuṃ sattyamityādyuktamityadoṣaḥ |

[533,3]

"netyā"dinā vyācaṣṭe | "anya" iti sanidarśanādikaḥ | "akasmā"diti hetumantareṇa"niyamavān" | kvacit syāt kvacinneti | "yādṛśī tu" pratiniyataviṣayā |
pratighādidharmmajanakasya "hetoḥ śaktisthitiḥ" | śaktiniyamas"tādṛśaṃ" hetuśaktyanurūpaṃ "phalambhavatīti" kṛtvā "hetusvabhāvaniyamāt phalasvabhāvaniyama" iṣṭaḥ | "ākasmilatve" tu nirhetukat"vesya" phalasvabhāvaniyamasyokto "doṣaḥ" | deśakālaprakṛtinivamo na yujyata iti | tasmāt "pratighātātma"tāyā hetustasya "svabhāva"stasya "pratiniyamavat" | na "naśvarajananapratiniyatasvabhāvaṃ" hetubhūtambhāvasya "paśyāmaḥ" |
kaścideva naśnaraṃ janayenna sarvamityevaṃ naśvarajanane pratiniyataḥ svabhāvo yasya bhāvasyeti vigrahaḥ | "yena" hetupratiniyamena | "tajjanmā" vinaśvarajananāddhetorjanma yasya sa tathā syānnaśvaraḥ syā"nnānyo" yastadvilakṣaṇahetujanmeti | kiṃ kāraṇaṃ | "sarvākārajanmanāṃ nāśadarśanāt" | sarvākārebhyo hetubhyo janma yeṣāmiti vigrahaḥ ||

[533,4]

"nan"vityādi paraḥ | "sarvākārebhyo" hetubhyo "janma" yeṣāmbhāvānānte "naśyantītīdamapyaniśceyameva" | kiṃ kāraṇaṃ | "tāsāṃ" hetusāmagrīṇāmarvāgdarśanai"raniḥśeṣadarśanāt" sākalyenādarśanāt | kasyāścit sāmagryā naśvarajanikāyā darśanādadṛṣṭā api tajjātīyatayā tathābhūtā niścīyanta iti ced |

[534,1]

āha "vicitre"tyādi | "vicitrā śakti"ryāsāmiti vigrahaḥ | "sāmagryo dṛśyante |
tatra" vicitraśaktiṣu sāmagrīṣu madhye "kācit" sāmagrī "syādapi yā" bhāva"manaśvarātmānaṃ janayet" |

[534,2]

"ne"tyādinā pariharati | ayaṃ ca parihāro nāśasvabhāvo bhāvānāṃ nānutpattimatāṃ | yadītyatrāpi codye draṣṭavyaḥ sādhāraṇatvāt | nāyandoṣaḥ | kasmāt | "jñeyādhikārāt" |

[534,3]

etadeva spaṣṭayannāha | ye "kadācit" kāle "kvacid" deśe "kenacit" puruṣeṇārthā"jñātāḥ santaḥ" punarna "jñāyante teṣāṃ santānānubandhī nāśa iti brūmaḥ" | ye cājñātāḥ santo jñāyante jñātā vā punarna jñāyante | "ta eva kṛtakā anityāssādhyante" | anena ca kṛtakatvasya kṣaṇikatvena vyāptiḥ sattvādityanena niścīyata ityuktambhavati |

[534,4]

nanu ca yadyapi te jñātāssanto na jñāyante tathāpi kathanteṣāmanityatvamiti |

[534,5]

ata āha | yasmānna "hyasti sambhavo yat te jñānajananasvabhāvāḥ" pūrva"mpunaranaṣṭā"stasminneva svabhāve sthitā "na janayeyuḥ" |

[534,6]

sahakāryabhāvānna janayantīti ced |

[534,7]

āha | "apekṣerannāparaṃ" | na hyasya sambhavostīti sambandhaḥ | kiṃ kāraṇaṃ | "tajjananasvabhāvasya niṣpanna"tvāt |

[534,8]

atha syāt | teṣvanapekṣeṣvapi kasyacit kadācijjñānambhaviṣyatīti |

[534,9]

ata āha | "na ca teṣu" naiva teṣu jñānajananasvabhāveṣu vyavasthiteṣu sahakāryanapekṣeṣu "kasyacit" puṃsaḥ | "kadācit" kāle kiṃcij"jñānaṃ nivartteta | sarvasya" sarvadā svaviṣayāṇi jñānāni janayeyuḥ | na caivaṃ | kadācit jñānadarśanāt | tataśca jñānamajanayanto janakasvabhāvāt pracyutā iti gamyate |

[534,10]

yattarhyajñeyaṃ kṛtakamakṛtakamvā tannaivambhaviṣyatīti |

[534,11]

ata āha | "rne"tyādi | na caivaṃbhūtamajñeyaṃ kiṃcidasti | kiṃ kāraṇaṃ | "sarvasyārthasya kenacitpu"ruṣeṇa "kadāciñjñānāt" | atha tajjñānamapi na janayet | tadā"jñānamātrārthakriyāyāmapyasāmarthye" tatsāmarthyarahitam"vastveva na syāt | tathā hi "marthakriyāsāmarthyalakṣaṇam"vastviti vakṣyāmaḥ | tasya cārtha"kriyāsamarthasya vastunaḥ krameṇārthakriyāṃ kurvato "vināśāvyabhicārā"dahetutvācca vināśasya "sattānubandhī" vināśaḥ siddhaḥ || ata evānantaroktāt sarvabhāvānāṃ kṣaṇikatvasādhanācchabdārthayossambandhasyāpi niṃtyatā pratyākhyeyā | dūṣyā |

[535,1]

netyādinā vyācaṣṭe | ata eva yathoktād vināśasya vastumātrānu bandhāt | śabdavad | yathā śabdasya nityatā pratikṣiptā tadvat sambandhasyāpi nityatā pratyākhyeyā |

[535,2]

evantāvat sambandhaṃ vyatiriktamabhyupagamya doṣa ukto'dhunā'vyatirikta eva sambandho na yujyata iti |

[535,3]

āha | yā ca śabdaśaktiryogyatākhyā yogyatāsaṃjñitārthapratipattyāśrayo jai mi nī yai rva rṇṇyate | sā yogyatāśabdārthāntarameva na bhavati | tathā hi bhāvānāṃsvabhāvātiśaya eva vivakṣitārthakriyāsamartho yogyatetyāveditaṃ prāk | "samarthaṃ hi rūpaṃ śabdasya yogyate" tyādinā |

[535,4]

tena śabdasyānityatve yogyatāyā apyanityatvamavyatirekāditi bhāvaḥ |

[536,1]

"astu vā" śabdā"darthāntaraṃ" yogyatā | "tathāpi śabdaśaktiśca dūṣitā" veditavyā |
kaiḥ | "sambandhadoṣaiḥ prāguktaiḥ" |

[536,2]

"ukto hītyā"dinā vyācaṣṭe | "sambandhaḥ" sambandhibhyo"rthāntara"mityeva"mvāde'nekaprakāro doṣa uktaḥ" |

[536,3]

"sambandhināmanityatvānna sambandhesti nityatā" ityādinā | tenaiva prāguktena doṣeṇa śabdaśaktirapi sambandharūpeṇa kalpitā dūṣiteti kṛtvā "na punaḥ"
pṛtha"gucyate" doṣaḥ |

[536,4]

tadevaṃ nā"pauruṣeyo" vedaḥ |

[536,5]

bhavatu nāmāpauruṣeyastathāpi na tasya satyārthatā niścetuṃ śakyā | yasmā"dapauruṣeyamityeva" kṛtvā "na" vaidikamvacanaṃ "yathārthajñānasādhanaṃ" | aviparītārthajñānahetuḥ |
yasmāt "puruṣāgasā" puruṣadoṣeṇā"duṣṭo vahnyā"dinā | ādiśabdājjyotsnādiḥ | "anyathāpi dṛṣṭo" vitathajñānaheturdṛṣṭa ityarthaḥ |

[536,6]

"bhavatvi"tyādinā vyācaṣṭe | "bhavantu nāmāpauruṣeyā vaidikāḥ śabdāstathāpi sambhāvyamevaiṣāṃ" vaidikānāṃ śabdānā"mayathārthajñānahetutvaṃ" | yato "na hi puruṣadoṣopadhānādeva" | puruṣadoṣe rāgādibhirupadhānāt | saṃskārādeva | "artheṣu" jñāpyeṣu jñāpakānāṃ śabdānāṃ "jñānavibhramo" jñānaviparyāsaḥ | prakṛtyāpi mithyājñānajananasya sambhāvyatvāt | yasmāt "tadrahitānāmapi" puruṣadoṣopadhānarahitānāmapi "pradīpādīnāmvitathārthajñānajannāt" | ādiśabdājjyotsnādīnāṃ | kutra | "nīlotpalādiṣu" | tathā hi rātrau pradīpo nīlotpale raktapratibhāsajñānahetuḥ | jyotsnā pīte vastre śuklajñānahetuḥ | "tadi"ti tasmā"dime" vaidikāḥ "śabdāḥ" puruṣa"saṃskāranirapekṣāḥ" syuriti sambandhaḥ "prakṛtyā" ca svabhāvena "cārtheṣu pratītihetavo" jñānahetavaḥ syuḥ | kiṃ kāraṇaṃ | "svabhāvaviśeṣāt" svarūpaviśeṣāt | kimiva | "vahnyādivat | " syu"rniyame"na | vitathā vyaktayorthapratipattayo yebhyaḥ śabdebhya iti vigrahaḥ | vitathavyaktaya eva sadā vaidikāḥ śabdā ityasya niyamasya kāraṇaṃ nāsti | tato "niyamakāraṇābhāvād" vitathavyaktaya eva vaidikāḥ śabdā ityetat kalpana"mayuktamiti cet" | tavāpi mī māṃ sa ka syāvitathajñānahetavo vaidikāḥ śabdā ityasmi"nnavitathavyaktiniyame kiṃ kāraṇaṃ" | naiva kiñcit | "tasmāt" tvanmatena"yathārthavyaktiniyamatvāt prakṛtyā" svabhāvenā"yathārthavyaktiniyamaḥ kinna kalpyate" |

[537,1]

"athavā" yathā vahnyādayo ghaṭādiṣu nīlotpalādiṣu "cārtheṣu" yathāyogaṃ satyāsatyajñānahetavastathā vaidikānāṃ śabdānā"martheṣu" mithyetarajñānahetutveno"bhayajñānahetutvaṃ syāt" | yasmā"nna hyapauruṣeyā api vahnyādayo" vanadavacandrālokādirūpāḥ | "ekatra"
ghaṭādau divā "yathārthajñānahetavopi" santaḥ "sarvatra" nīlotpalādāvapi rātrau | "tathā bhavanti" yathārthajñānahetavo bhavanti | "tathā" vaidikānāṃ "śabdānāmapyapauruṣeyatvepyubhayaṃ syāt" | yathārthāyathārthajñānahetutvaṃ syāt |

[537,2]

"bhavatvi"tyādi paraḥ | "vahnyādīnāṃ kṛtakatvāt" kāraṇād "yathāpratyayaṃ" yasya yadbhrāntikāraṇaṃ | tadvaśā"danyatra" nīlotpalādau | "anyathātvaṃ" vitathajñānahetutvaṃ"na punarnityeṣu śabdeṣvetat" sahakāripratyayabalena mithyājñānahetutva"masti" | nityānāṃ sahakāribalenānyathā pravṛttyasambhavāt |

[537,3]

"nanvi"tyādi si ddhā nta vā dī | "evaṃvidha" iti sahakāribalenārtheṣyanyathā parivṛttilakṣaṇost"yeva dharmmaḥ" | "tatrāpīti" vaidikeṣvapi śabdeṣu | kiṃ kāraṇaṃ | "teṣāmapi" vaidikānāṃ "saṃketabalādanyathāvṛtteḥ" puruṣecchānuvidhāyisaṃketabalenānyathā pratītijananādityarthaḥ |

[537,4]

atha saṃketabalānna teṣāmartheṣu parāvṛttiriṣyate | kintu nityatvāt svabhāvata eva svaviṣayajñānajananasvabhāvā vaidikāḥ śabdāḥ | tadā "kārya"sya svaviṣayajñānasyayo "jananasvabhā"vastatra "sthitau caiṣāṃ" vaidikānāṃ śabdānāṃ "samayādeḥ" | ādiśabdādanyasyāpi karaṇavyāpārāderapekṣaṇīyasyā"bhāvāt" kāraṇāt | "tato" vaidikācchabdāt"pratīti"rjñāna"martheṣu sarvasya" puṃsaḥ "sarvadā syāt | na cāsti" sarvasya sarvadārthapratītiḥ | "tasmānna" vaidikāḥ "śabdā" arthapratītipratiṣṭhitas"vabhā"vāḥ kintu samayādikamapekṣyanta eveti | tepi mithyājñānasya hetava iti tadavastho doṣaḥ |

[538,1]

"api ca | tasmin" śabde"'kṛtake mate" iṣṭe sati "na jñānahetutaiva syāt" |
yasmānna hi "nityebhyo vastusāmarthyāt" svarūpopadhānasāmarthyena "janmāsti kasya"cit | jñānasyānyasya vā |

[538,2]

"yadyakṛtakaṃ" ityādinā vyācaṣṭe | "yadyakṛtakaśśabdo" vaidikastato"rtheṣu pratītireva na syāt" | kiṃ kāraṇaṃ | "pratītītyā"di | itaradajanmājanma ca itaracceti vigrahaḥ | tayoḥ kālo "pratīterjanmetarakālayostulyarūpasya" nityatvādekarūpasya "pratī" | pratīterajanmakāle yattasya janakaṃ rūpantasminneva svabhāve sthitasya janakatvavirodhāt | kiṃ kāraṇam | "evama"nena rūpe"ṇāyaṃ" nityābhimato "janako naiva"manena rūpeṇājanaka "itye"vaṃ "vivecanīyasya" pṛthag vyavasthāpyasya "rūpabhedasya" svabhāvabhedasyā"bhāvāt" | nityasya sarvadaikarūpatvāt |

[538,3]

ekasvabhāvopi pūrvamajanakaḥ paścājjanako bhaviṣyatīti ced |

[538,4]

āha "ne"tyādi | "asya" nityasyā"jana"ko "yādṛśaḥ" svabhāvas"tādṛśa eva janakona yuktaḥ" | ekarūpatvāt | sahakāriṇamadhikaṃ prāpya paścājjanayatītyādi mithyā |
yato"nyāpekṣāpi" sahakāryapekṣāpi nityasya "niṣiddhaiva" prāk |

[538,5]

yata eva"ntasmānnityānāṃ" śabdānāṃ "kvaci"dartheṣu puruṣe "jñānajananasāmarthyaṃ" | kiṃ kāraṇaṃ | "kadāci"jjñānas"yājanane" sati paścādapi tatsvabhāvatvā"nnityamajananaprasaṅgāt" |

[538,6]

atha mābhūdeṣa doṣa iti nityaṃ svakāryaṃ kurvantyevetīṣyate |

[539,1]

tadapi nāsti | svaviṣayajñāna"kārya"sya "sātatyādarśanācca | na te" śabdāḥ kathaṃcit kenacit prakāreṇa "karttāra it"yetacco"ktaṃ prāk" |

[539,2]

syādetat | nityebhyopyākāśādibhyo buddhayo bhavantyeva kasyacit kadāciditi |

[539,3]

ata āha | "yā apyetā nityābhimateṣvākāśādiṣu pratipattayo" buddhayo bhaviṣyantītīṣyate | "tā apina tatsvabhāvabhāvinyo" nākāśādisvabhāvāyattajanmānaḥ |
nityānāṃ kramayaugapadyābhyāmarthakriyāvirodhāt |

[539,4]

kimpunarutpattau tāsāṃ nimittamiti |

[539,5]

āha | "na hī"tyādi | anādiḥ samānajātīyo yo "vikalpa"stenāhitā "yā vāsanā" śaktistata "udbhūtā" utpannā | yathāgamaṃ "samāropito" ya ākāśādyākārastad"goca"rāstatpratibhāsinya eva "kevalaṃ" gatāḥ | tatra bāhyatvena kalpiteṣvākāśādiṣu"jāyante | na" tu tā "buddhayorthagocarā" nākāśādisvalakṣaṇaviṣayāḥ |

[539,6]

"svalakṣaṇe"tyādinā vyācaṣṭe | "svalakṣaṇaviṣayā hi buddhirniyamena ta"sya svalakṣaṇasya "yogyatā" sāmarthyantasyo"pasthānaṃ" sannidhānanta"danuvidhāyinī" tadbhāva eva bhāvi"nīti" kṛtvā | "asyā" buddheryat kāraṇaṃ svalakṣaṇaṃ yogyaṃ samarthan"tasmin kāraṇe" yogye "sati"
sā buddhirbha"vatye"va | "tade"vaṃ nyāye sthite "yadi nityānāṃ padārthānāṃ svalakṣaṇe kasyacit"
puṃso "jñānaṃ syāt" | tadā nityaṃ kāraṇasya saṃnnidhāt "sarvasya" puṃsaḥ "sarvadā syāt" |

[539,7]

nāpi sahakāryapekṣayā nityānāṃ kasyacit kadācijjñānajananantathā hi "kāryo"
janyaḥ sahakāribhi"rviśeṣo" yāsāṃ vyaktīnāntā "hi vyaktayaḥ kathaṃcidde"śakālāvasthāniyamena "kvacit" kārye "upayujyamānā" hetutvaṃ pratipadyamānāstasya kāryasyo"pajanane"gyo yotiśaya ātmabhūtastasya "pralambhe hetumvastuviśeṣaṃ" sahakāriṇamiti yāvat |

[540,1]

"tathe"tyanityatvavat | ni"tyo bhāvo kāryaviśeṣo"nādheyātiśayaḥ "kenacit" puṃsā"gṛhyamāṇastatkāraṇāpekṣaḥ" grahaṇasahakārikāraṇāpekṣo "yadi grahaṇamasya" puṃso "janayet" | "yuktaṃ yattenaiva" puṃsā "gṛhyeta" nānyena sahakāripratiniyamāt | "tacca" sahakāryapekṣayā jananaṃ nityasya "na sambha"vati | kiṃ kāraṇaṃ | "sthitasvabhāvatvād" | nityasya sahakāriṇā nādheyātiśayatvāditi yāvat |

[540,2]

tataśca nityaṃ jananasvabhāve sthitatvāt "sarveṇa" puṃsā "samame"kakālaṃ "gṛhye"tātha sarveṇājanakatvānna gṛhyeta | tadā sa evāsya svabhāva iti "na vā kenacit" puruṣeṇa kadācid gṛhyeta | "iti" hetos"san" vidyamāno nityo bhāvo yadi "kenacit" yogināpi "dṛṣṭa"stadā "na kaścinnityo'tīndriyaḥ syā"tsarveṣāmavaśyaṃ kenacid darśanāt |
tathā cāsau nityaṃ sarvapuruṣāṇāmindriyagrāhya eva syāt sarvapuruṣamprati jñānajananasāmarthyāviśeṣāt | "na cedaṃ" sarvapuruṣagrāhyatvannityasyā"sti | tasmādarthasāmarthyānapekṣā" ākāśādisvalakṣaṇasāmarthyānapekṣakāḥ "samāropitagocarāḥ" | yathāgamamadhyāropitā'kāśādyākārapratibhāsinya ityarthaḥ | "āntaramevopādāna"kāraṇamā"śritya"
kīdṛśaṃ "vikalpavāsanāprabodhaṃ" | ākāśādivikalpanānāditā | yā āhitā vāsanā tasyāḥ prabodhaḥ kāryotpādanaṃ pratyābhimukhyaṃ | yata evārthasāmarthyānapekṣā ata eva"bāhyārthaśūnyā bhrāntaya evākāśādiṣu sarvasya" puṃso "bhavanti" |

[540,3]

sthitametat | nāsti nityebhyaḥ kāryotpāda iti | śabdāttu dṛśyate kadācijjñānakārya"ntasmānnāparāvṛttidharmāṇaḥ śabdāḥ" | ekarūpatāyāṃ aparāvṛttireva dharmo yeṣāmiti vigrahaḥ | kintu jñānaṃ jñānaṃ pratyarthā bhinnavṛttaya eva |

[540,4]

atha nityamekarūpā eva tadā "tattve vā" | eka rūpatve vā'bhyupagamyamāne'vitathārthapratītaya eva vaidikāḥ śabdā iti "kuta etat | avitathā arthapratī"tiryebhya"iti vigrahaḥ" |

[541,1]

syānmatam | "agnirhimasya bheṣaja"mityādivaidikavākyasyāvitathatvāt sarvasyāvitathatvamiti |

[541,2]

ata āha | "na hī"tyādi | "na hyagnirhimasya bheṣajaṃ" pratipakṣa "i"tyevamā"diṣu"
vedavākyeṣvagneḥ "śītapratighātasāmarthya"mvedavākyāt | prāgapi yathāsaṃketaṃ "lokaprasiddhaṃ khyāpyata iti" kṛtvā "sarva"madṛṣṭārthamapi vedavākya"ntathā bhavati" | avitathambhavati | lokaprasiddhe hyarthe lokasya saṃketānusāreṇa vyavahāro dṛṣṭaḥ | tato"lokasya svecchākṛto" yaḥ "saṃketa"ste"nānu" paścād vyavahārakāle "vyavahārāt" | sandeha eva ki"mayaṃ lokaḥ svasaṃketamanuvidadhat" | anusaran |

[541,3]

agnirhimasya bheṣajamityādivākyā"devampratye"tyagneḥ śītāpanodasāmarthyamiti niścinotyā"hosvicchabdasvabhāvasthiteḥ" śabdasya svabhāvena prakṛtyā sāmarthyaniyamādevaṃ pratyet"īti" | yadā ca dṛṣṭa evārthe vaidikasya śabdasya svatorthapratipādanaśaktissandigdhā tadātyantaparokṣepyarthe nitarāṃ sambhāvyata iti bhāvaḥ |

[541,4]

nanvanādilokaprasiddhyanuvidhānenaiva vaidikānāṃ śabdānāmarthavattā na ca tatra sandehaḥ pratibhāsata iti |

[541,5]

ata āha | "lokecchayā parāvarttyamānā" yathāsamayamartheṣu niveśyamānāḥ punaranyatra deśādiparāvṛttāva"nyathe"tyarthāntaraniveśena parāvartyamānāḥ śabdā "dṛśyante" |
iti heto"rlokaprasiddhyānuvidhāne"pyaṅgīkriyamāṇe "sambhavatyevaiṣāṃ" vaidikānāṃ śabdānāma"nyathābhāvo" mithyātvaṃ | prasiddherevāniyatatvāt |

[541,6]

"tasmāt kasyacid" vaidikasya vākyasyā "gnirhimasyabheṣaja"mityādikasyā"vaiparītyadarśanepi sarveṣāṃ" vedavākyānānta"thābhāva"ssatyārthatva"nna sidhyati" |

[541,7]

akṛtakatvādeva satyārthatvamiti ced |

[542,1]

āha | "akṛtakasvabhāvatvehyeṣāṃ" vaidikānāṃ śabdānāṃ "mithyārthaniyato"pi "kaściccha"bdaḥ syāt | itihetoḥ svabhāvaparijñānādayaṃ satyārthoyaṃ mithyārtha ityevaṃ vivekena śabda"svabhāvāniścayāt sarvatra" śabde "saṃśayaḥ syāt" | satyārthamvaidikamvākyamakṛtakatvāditi prayoge kriyamāṇenvayābhāvāt |

[542,2]

vyatirekiprayogamāha | "mithyātva"mityādinā | "mithyātvaṃ kṛtakeṣveva dṛṣṭamiti"
hetora"kṛtakamvacaḥ satyārthaṃ yadī"ti sambandhaḥ | kiṃ kāraṇaṃ | "vyatirekesya virodhivyāpanāt" | akṛtakasya hetoryo vyatirekaḥ kṛtakatvantena satyārthatvaṃ yatsādhyantasya virodhimithyātvantasya vyāpanāt | vyatirekasyeti karttari ṣaṣṭhī |
hetuvyatirekeṇa kṛtakatvena satyārthavirodhino mithyārthatvasya vyāptatvāt | vaidike śabde'kṛtakatvāt kṛtakatvanivṛttau mithyārthatvanivṛtteḥ satyārthatvaṃ sidhyatyeva |

[542,3]

"yathe"tyādinā vyācaṣṭe | "ya"tkiñci"nmithyārthamvacaḥ tadakhilanniḥ"śeṣaṃ "kṛtakamiti" kṛtvā | "heto"rakṛtakatvasya "vyatirekeṇa" kṛtakatvena "sādhyavyatirekasya" |
sādhyaṃ satyārthatvaṃ tasya vyatireko mithyātvantasya "vyāpteranyatr"ākṛtake mithyārthatvasyā"sambhavāt" kāraṇā"dakṛtakaṃ satyārthamiti syād vināpyanvayena" | satyārthamvaidikamvaco kṛtakatvādityatra prayoge yadyapyanvayo nāsti | tathāpyanvayena vinā sidhyatyevetyarthaḥ | yasmād "yo hya"rtho mithyātvalakṣaṇo "yena" kṛtakatvenā"vyāptastatra"
mithyātve "tadvyatire"kastasyāvyāpakasya kṛtakatvasya vyatireko kṛtakatvalakṣaṇo dharma "āśaṃkye"tāyamapi mithyātve bhavediti | tacceha nāsti kṛtakatvena mithyārthatāyā vyāpteḥ | "na ca" viruddhena vyāpte viruddhasya sambhavo yato na ca "viruddhayoḥ" kṛtakatvākṛtakatvayo"rekatra" mithyātve "sambhavosti" | tenākṛtake satyārthatvaṃ "vijātīyasya" mithyārthatvasyā"sambhave" | satyārthamithyārthatvābhyāṃ nānyā gatirastīta "gatyantarābhāvāda"kṛtakatvena satyārtha eva bhavitavyamityakṛtakatvā"diṣṭā"sya satyārthatvalakṣaṇasya "siddheḥ" kimanvayena | "tatsādhanatvācca liṅgasya" iṣṭārthasādhanatvācca liṅgasya "vyarthamanvayadarśanaṃ" | kasmād | yathoktavidhinā "vyatirekamātreṇaiva" sādhya"siddheriti" |

[543,1]

"sattyameta"dityā cā ryaḥ | vipakṣāddhetorvyatireke siddhe sati sādhyaṃ sidhyediti"sa"ttyametat | "yadi" sattyārthatā'kṛtakatva"vipakṣayo"rmithyātvakṛtakatvayo"rvyāpyavyāpakabhāvaḥ sidhyet" | tadā kṛtakatvena vyāptānmithyārthatvādakṛtakannivarttate | "sa tu"
vyāpyavyāpakabhāvo vipakṣayorna "siddhaḥ" | kiṃ kāraṇaṃ | "yasmāt" mithyātve'kṛtakatvasyā"sambhave"'sambhavanimittaṃ bādhake "hetāvanukte" sati | "bhāva"ssattva"ntasyāpya"kṛtakatvasya mithyātve "śakyate" | akṛtakaṃ ca syānmithyārthaṃ ceti | 290

[543,2]

nanu ca mithyātve kṛtakatvaṃ dṛṣṭaṃ | yatra ca kṛtakatvantatra kathamakṛtakatvamiti |

[543,3]

ata āha | "viruddhānā"mityādi | "viruddhānāmapi padārthānā"mekav"yāpakadarśanāt" |
yathā prayatnāprayaṃtnanāntarīyakāṇāmanityānāmekena kṛtakatvena vyāptiḥ |

[543,4]

"yadī"tyādinā vyācaṣṭe | "yadya"kṛtakatvākhyasya "hetossādhyavipakṣe" mithyārthatve"'bhāvaḥ sidhye"ttadā "sādhyasya" satyārthatvasya "vyati"rekaṃ mithyātvaṃ | "hetuvyatirekaḥ"
hetorakṛtakatvasya vyatirekaḥ kṛtakatvākhyo "vyāpnuyāt | na ca tasyā"kṛtakatvasya "tatra"
mithyārthatāyāma"sambhave" bādhakaṃ "pramāṇaṃ paśyāmaḥ" |

[543,5]

akṛtakatvādeva vedasya mithyārthatāyāmavṛttiriti ced |

[543,6]

āha | "na ce"tyādi | mithyārthatven"āviruddha"syākṛtatvasya "vidhi"rmithyārthatā"pratiṣedha"sya "sādhano yuktaḥ" | kasmād | "atiprasaṅgāt" | evaṃ hi yasya kasyacid vidhānena yasya kasyacidabhāvaḥ pratīyeta |

[543,7]

kṛtake dṛṣṭasya mithyātvasyākṛtake kathaṃ vṛttiriti ced |

[543,8]

āha | "na caikatra" kṛtake "dṛṣṭasya" mithyātvasya punara"nya"trākṛtake'"sambhava" eva | kintu sambhava eva | kiṃ kāraṇam | "pṛthagviruddhasahabhāvinā"mpṛthagitivyaktibhedena viruddhasahabhāvināmviruddhairarthairekatra bhāvinā"mapi darśanāt | anityatvavat prayatnānantarīyaketarayori"taradaprayatnānantarīyakaṃ | anityatvaṃ prayatnānantarīyakatvena saha dṛṣṭamaprayatnānarīyakatvena saha dṛśyate |

[544,1]

yadyevamakṛtake mithyātvasyādarśanādabhāvaḥ syāditi |

[544,2]

ata āha | "na ca tathāvidhas"yetyakṛtakasya sato mithyātvasyā"darśanādasatvameva" |

[544,3]

"yasmānna" vipakṣe heto"rasattāsiddhiḥ sarvatonupalambhanādityuktaṃ" prāk | tataścā"siddhāyāṃ" vipakṣāddhetora"sattāyāṃ sandigdha"vipakṣād "vyatirekitā" |

[544,4]

"na hī"tyādinā vyācaṣṭe | "ayampuruṣamātraka" ityarvāgdarśī "sarva"mvastu "draṣṭuṃ samartho yenāsya" puṃso "darśananivṛttyā na tathā syāt" | adṛṣṭo na syāt | yasmād | "yasya" hi puṃso "jñānaṃ jñeyasattāṃ na vyabhicarati" | sadityeva kṛtvā yasya sarvasmin "jñe"ye jñānaṃ pravarttate tasya jñānaṃ jñeyavyāpakaṃ nivarttamānaṃ jñeyamapi nivarttayati |
ato"sāvadarśanānnāstītyevaṃ vruvāṇaḥ śobheta" | na sarvam | "tadi"ti | tasmād | "ime" bhāvāḥ "santopyanupalakṣyāḥ" apohyāḥ syuḥ | kathaṃ | "svabhāvadeśakālaviprakarṣeṇa" | svabhāvaśca deśaśca kālaśca tairviprakarṣo vyavadhānamiti vigrahaḥ | "sannapi" kaściddeśakālābhyāṃ svabhāvena ca viprakṛṣṭaḥ piśācādivat | 291

[544,5]

nanu kālavyavahitānāmatītānāgatānāmanupalambhādasatvaṃ yuktamabhāvādeva | satyaṃ | kevalamatītānāgatānāmidānīmanupalambhepi kadācit sattvaṃ bhūtaṃ kadācid bhaviṣyatītyanupalambhābhāva iti |

[544,6]

"tathā hī"tyādinaitadeva bodhayati | "ko hyasarvadarśī | atyantaparokṣerthe vacanasyākṛtakasya samvādanaṃ | itarasya" kṛtakasya vacanasyātyantaparokṣerthe | "itaradvetya"samvādanaṃ"bhāvayituṃ" niścetuṃ "samarthaḥ" | naiva | pareṇa kṛtakasyāsamvādanamiṣṭamiti dvayamuktaṃ | syādetad | ekasya vedavākyasya samvādadarśanāt sarvatra vede samvādanamiti |

[545,1]

ata āha | "pratipāditaṃ caitaccheṣavadanumānacintāyāṃ" pūrvameva | kiṃ "prati"pāditamityāha | "kvaci"dityādi | "kvacid" deśakāle vā | "tathe"tyetena prakāreṇa"dṛṣṭānāmarthānāṃ punaranyathābhāvaḥ" | pūrvadṛṣṭākārād vaiparītyaṃ | etadevāha | "yathe"tyādi"saṃskāraviśeṣāt" kṣīramadhvādipariṣkārādilakṣaṇāt | "āmalakīphalāni ca kvaciddeśe madhurāṇī"ti sambandhaḥ | "na cedānīmataddarśinā" | madhuranimbaphalādyadarśinā | "tāni madhurāṇi nimbaphalāni pratikṣeptavyānye"va | tathā vedavākyānāmmithyātvaṃ yadi nāma dṛṣṭantathāpi na śakyampratikṣeptuṃ | "tasmādakṛtakaṃ ca syānmithyārthaṃ" cetyakṛtakamithyārthatvayorna "virodhampaśyāmaḥ" |

[545,2]

nanu mithyārthatāyāmakṛtakatvasyānupalambhādabhāva ityata āha | "na hīyamanupalabdhiradṛśyātma"svadṛśyasvabhāvertheṣvabhāvasya sādhiketyuktaṃ prāk | yataścākṛtakatvasya na mithyātve'bhāvaḥ siddhaḥ | "tena yatkiṃcinmithyātvantatsarvaṃ pauruṣeyaṃ |
iti" evammithyārthatvasya kṛtakatvenā"vyāptiḥ" | kiṅkāraṇama"niścayāt" | akṛtakatvasya mithyārthatve vyatirekāniścayādityarthaḥ | na cāniścitavyatirekāddhetossakāśāt sādhyasiddhiḥ |

[545,3]

"tathā hi" svasādhyena heto"ranvayo" vyāptiḥ | "vyatireko vā" vipakṣād vyāvṛttirvā | "satvaṃ vā" hetoḥ "sādhyadharmiṇi" | pakṣadharmmamityarthaḥ | etāni ca trīṇi rūpāṇi "jñānaiḥ" pramāṇai"ryadi sidhyanti" kīdṛśaista"nniścayaphalai"stasya rūpatrayasya niścayaḥ phalaṃ yeṣāmiti vigrahaḥ | tadā tāni trīṇi rūpāṇi vivakṣitasya sādhyasya "sādhana"mbhavanti | ya"thokta"mācārya di gnā ge na | "ya eva hyubhayaniścitavācī" | vādiprativādibhyāṃ niścitasya hetulakṣaṇayuktasyārthasya vācakaḥ "sa sādhanandūṣaṇamvā" | asiddhatvādilakṣaṇayuktasyārthasya vācakaḥ śabdaḥ prativādinā dūṣaṇābhiprāyeṇa prayuktaḥ | "nānyataraprasiddhaḥ sandigdhavādo" vādiprativādibhyāmanyataraprasiddhasya sandigdhasya cobhayoranyatarasya ca yo vācakaḥ śabdaḥ sa na sādhanaṃnāpi dūṣaṇaṃ | kiṃ kāraṇaṃ | "punaḥ sādhanāpekṣatvāt" | aniścitasya niścayārthaṃ punaḥ pramāṇāpekṣatvāt | na cākṛtakatvena saha mithyārthatvasya virodho niścito yenākṛtake mithyātvasya vyatirekaḥ siddhaḥ syāt |

[546,1]

atha syād | akṛtakatvādeva vede mithyātvaṃ na bhavatīti ced |

[546,2]

āha | "ko" hītyādi | yasmāt "ko hi" sacetā akṛtakatvena sahā"dṛṣṭavirodhasya"
mithyātvasya "sambhavam"vedavākyeṣu "pratyācakṣīta | tadi"ti tasmā"dayama"kṛtakatvasya hetoryathokto "vyatireko na sādhanaṃ" | kiṃ kāraṇaṃ | "saṃśayāt" | itaśca vyatirekī hetornāstīti darśayannāha |

[546,3]

"api ce"tyādi | "yatra" viṣaye "sādhyavipakṣasya" | sādhyaṃ satyārthatvantadvipakṣasya mithyātvasya "varṇṇayate vyatirekitā" | yatkṛtakaṃ na bhavati tanmithyārthanna bhavatīti |
ya eva mithyārthatvavyavacchedasya viṣayaḥ | "sa evāsya" kṛtakasya hetoḥ "sapakṣaḥ syād | ataḥ" kāraṇāt "sarvo heturanvayī" | anvayavyatirekī | vyatirekasya prakṛtatvāt | na vyatirekyevetyarthaḥ |

[546,4]

nanu sādhyadharmasāmānyena samānorthaḥ sapakṣaḥ sādharmyadṛṣṭānta ucyate | na cāyamihāsti | tatkathaṃ sa evāsya sapakṣaḥ syādityucyate |

[546,5]

satyaṃ | sapakṣasādhyatvenānvaya eva sapakṣa ucyate | ata evāha | "sarvo heturatonvayīti" |

[546,6]

"yadi"tyādinā vyācaṣṭe | "yatkiñcinmithyārthantatsarvampauruṣeyamiti" | evaṃ"heto"rakṛtakatvasya "vipakṣeṇa" kṛtakatvena "sādhyavipakṣasya" mithyātvasya yā "vyāptiḥ sā tadabhāve" kṛtakatvābhāve mithyātvasyā"bhāvasiddhau" satyāṃ "syāt" | kiṃ kāraṇaṃ |
kṛtakatvābhāve "bhavato" mithyārthatvasya "tena" kṛtakatvena "vyāptyayogāt" | tasmād vyāptimicchatā | mithyārthatvasya kṛtakatvanivṛttyā nivṛttireṣṭavyā | "yaiva" ca sādhyasādhana"vijātīyayo"rmithyātvakṛtakatvayo"rvyāvṛttisiddhiḥ" | kṛtakatvanivṛtyāmithyārthatvannivarttata ityevaṃrūpā | "saivā"kṛtakasya hetoḥ satyārthatvenānvayasthitira"nvayavyavasthitiḥ" | kiṃ kāraṇam | "vipakṣavyavacchedalakṣaṇatvāt sādhyasya" satyārthatvasya | vipakṣo mithyātvantasya kṛtakatvanivarttano kṛtake yo vyavacchedo vyāvṛttistallakṣaṇatvāt |

[547,1]

kiñca | satyārthatāpratiṣedho mithyārthatvaṃ | tasya ca mithyārthatvasyākṛtake yadā pratiṣedhaḥ kṛtastadā "pratiṣedhadvaya"ñjātaṃ | asmā"cca" satyārthatāvyavacchedarūpāt pratiṣedhadvayāt satyārthatā"vidhisiddhe"riti hetoḥ "kānanvayā"nvayarahitā |
sādhanavyatirekeṇa kṛtakatvena sādhya"vyatire"kasya mithyātvasya vyāptisiddhirnaivānanvayā "vyāptisiddhiḥ" |

[547,2]

"tadi"ti tasmā"nna kaściddheturananvayo nāma" | kintu sarvonvayavyatirekavāneva |
kiṃ kāraṇam | "ekavyavacchedasyā"kṛtake mithyārthatvavyavacchedasya | "vijātīyasiddhināntarīyakatvāt" | mithyārthatā vijātīyasya satyārthatvasya yā siddhistannāntarīyakatvāt |

[547,3]

yadyekavyavacchedastadvijātīyasiddhināntarīyakastadā"'nityanirātmādivyavacchedepi" anityatāyā nirātmatāyā ādiśabdād duḥkhatvādīnāñca | yadā kvacicchaśaviṣāṇādau vyavacchedaḥ kriyate tadāpi "tathā syāt" | mithyārthatāvyavacchedena satyārthasiddhivadanityatvādivijātīyānānnityasātmakasukhatvādīnāṃ siddhiḥ syāt | na caitadiṣṭaṃ | tathātrāpi mābhūditi paro manyate |

[547,4]

"ne"tyādinā pariharati | nāyandoṣaḥ | kiṃ kāraṇaṃ | "vyatirekavyavacchedasya bhāvarūpatvāt" | vyatireko'bhāvo | abhāvasya ca yo vyavacchedo nivṛttistasya bhāvarūpatvāt | abhāvanivṛttyā bhāvavyavastheti yāvat | tadanenabhāvalakṣaṇamuktaṃ |
asmādeva vacanādidamapyarthāduktambhavati | bhāvavyavacchedasyābhāvarūpatvāditi |
tadanena bhāvābhāvayostāvallakṣaṇamuktaṃ | tatra yasmin vyavacchidyamāne | na bhāvānuṣaṅgaḥ | yasmiṃśca vyavacchidyamāne bhāvānuṣaṅgastaddarśayannāha | "na bhā"vetyādi | "bhāva"svabhāvasya "vyavacchede" sati na "bhāvānuṣaṅgo" na bhāvasyākṣepaḥ | bhāvo na bhavatīti tatpratiṣedhasyaiva sambhavāt | "abhāva"vyavacchedasvabhāvasya virahamātrasya "tu"
yo "vyavacchedassa niyamena bhāva"syo"pasthāpano" bhāvasyākṣepakaḥ | kiṅkāraṇam | "bhāvābhāvayoranyonyaṃ" yo "viveko" virahastadrū"patvāt" | tatsvabhāvatvāt | bhāvavivekasyābhāvarūpatvādabhāvavivekasya ca bhāvarūpatvādityarthaḥ |

[548,1]

evantāvad bhāvābhāvavyavacchedayorbhāvānākṣepākṣepakatvamuktvā prakṛtaṃ yojayatya"bhāvarūpas"tvityādinā | satyārthatāyā"stu" yo "vyatireko" mithyārthatālakṣaṇaḥ | "sa" satyārthatā'bhāvarūpā sa "vyatiricyamānaḥ" kṛtakatvanivṛtyā nivarttamāno "bhāvaṃ"
satyārthatālakṣaṇa"mupasthāpayatya"kṛtake |

[548,2]

yadi tu satyārthatvaviparītarūpaṃ mithyārthatvampareṇābhyupagamyate | tadā vedavā kyeṣu kṛtakanivṛttau mithyātvameva na syānna tu satyārthatvantataścānarthakyaṃ syāditi vakṣyati | tasmādavaśyaṃ satyārthatā bhāva"rūpā" | mithyārthatālakṣaṇo dharma eṣṭavyaḥ | sa ca vyatiricyamānassatyārthatāyā bhāvamupasthāpayati | "naivaṃ nairātmyādayo"
viraharūpāḥ | kiṃ kāraṇaṃ | "svabhāvaviśeṣāt" | svabhāvaviśeṣo hi nairātmyaṃ |
tamevāha | "kriyā" śubhāśubhakaraṇaṃ | "bhogaḥ" sukhaduḥkhānubhavastayo"radhiṣṭhānaṃ" svīkārastatrā"svatantraḥ" paravaśo "hyātmā" svabhāvo "nirātmā" | svabhāvaparyāyotrātmaśabdaḥ |
kiṃ punaḥ kāraṇam | evaṃbhūtaḥ svabhāvo nirātmā bhavatītyāha | "tatsvātantrye"tyādi | "tasmin" kriyābhogādhiṣṭhāne yat"svātantryaṃ" tal"lakṣa " | tatsva bhāvatvādevā"tmanaḥ" paraiḥ kalpitasya | atastadvaidharmyeṇāsvatantrasvabhāvo nirātmā bhavatītyabhiprāyaḥ |

[548,3]

yata evanta"di"ti tasmād "rūpaṃ" svabhāvo "nairātmyaṃ nātmanivṛttimātraṃ | anyathā"
yadi nivṛttimātraṃ nairātmyaṃ syāttadā niḥsvabhāvatvānnirupākhyameva tad bhavet | "nirupākhye" ca "kṛtakatvādeḥ" | ādiśabdātprayatnānantarīyakatvādervastudharmasya hetora"yogāt | tataḥ" kṛtakatvāderhetossakāśānnairātmyaṃ gati"rnairātmyasiddhirna" | iṣyate ca | tasmānna bauddhasyātmavirahamātraṃ nairātmyaṃ | na vyavacchedamātraṃ vivakṣyate | kint"vātmavyavacchedena nirātmano bhāva"sya vastuno nirātmaśabdena"parāmarśāda"bhidhānāt kṛtakatvādessakāśānnairātmyagatirna prāpnotītyaya"madoṣa iti cet" | evamapyātma"paryudāsena vastusaṃsparśāt | tadevā"smaduktam"vasturūpa"mbhāvasvabhāva"nnairātmyamāyātaṃ" | na ca bhāvavyavacchede bhāvāntarānuṣaṅgaḥ | tasmād bauddhānāṃ śaśaviṣāṇādau nairātmyavyavacchedepi nātmano bhāvasiddhiḥ | tena yadukta "manityanirātmatāvyavacchedepi tathā syādi" ti tatparihṛtaṃ |

[549,1]

"yasyāpi" nai yā yi kā de "rnābhāvarūpa" ātmā"vyatirekaḥ" | kintarhi |
svabhāvābhāva eva "tasya" naiyāyikāde"rbhāvarūpa"sya nairātmyasya "vyavacchede nā"tmano"bhāvasiddhiḥ syāt | iti" hetoḥ śaśaviṣāṇādau nairātmyavyavacchedepyātmano "nānvayānuṣaṅgaḥ" | ātmanānvayonugamo na bhavatītyarthaḥ | yathā ca śaśaviṣāṇādau nairātmyavyavacchedepyātmano nānvayānugama"stathā" jīvaccharīre'"nairātmyepi" nairātmyābhāvepi"nā"tmano "bhāvasiddhiḥ syāt" |

[549,2]

athavānyathā vyākhyāyate | mī māṃ sa ko ktavyatirekinirākaraṇaprastāvena naiyāyikoktamapi vyatirekiṇaṃ nirākarttumāha | "yasyāpī"tyādi | yasyāpi naiyāyikāde"rnābhāvarūpa" ātmā "vyatirekaḥ" | kintarhi | nairātmyambhāvasvabhāva eva | "tasyai"vamvādino naiyāyikasya "bhāvarūpasya" nairātmyasya "vyavacchede nā"tmano "bhāvasiddhiḥ syāt" | bhāvavyavacchede bhāvāntarānuṣaṅgābhāvāt | "iti" hetoryatra prāṇādimatvantatrātmeti "nānvayānuṣaṅgaḥ" | yathā ca nānvayānuṣaṅga"stathā" sādhyadharmi"ṇyanairātmyepi" nairātmyanivṛttāvapi "nā"tmano "bhāvasiddhiḥ" syāt |

[549,3]

etadeva prayogapūrvakandarśayannāha | "yathe"tyādi | "idaṃ jīvaccharīraṃ na nirātmakaṃ prāṇādimatvāditi" | āśvāsaḥ prāṇaḥ | ādiśabdāt praśvāsādiparigrahaḥ |
atra prayoge jīvaccharīrasya sātmakatvaṃ sādhyanna cobhayasiddhaḥ | sa pakṣabhūta ātmāstīti nānvayaścintyate | kevalaṃ sādhyasyātmano hetośca prāṇādimattvasya yathākramaṃ yau "vipakṣau" nairātmyamaprāṇādimatvaṃ ca "tayorvyāpyavyāpakabhāvacintāyāṃ"
kriyamāṇāyāma"pramāṇādimatva eva nairātmyaṃ dṛṣṭantadabhāve" vyāpakasyāprāṇādimattvasyābhāve "ca" vyāpyaṃ nairātmyaṃ | prāṇādimati "nāstīti" nyāyāt | "svayaṃ na bhavadapi" nairātmyaṃ "prāṇādīnāṃ" hetutvenābhimatānām"ātmani" sapakṣabhūte "na siddhimupasthāpayati" | nairātmyasya bhāvarūpasya vyavacchedepyanātmalakṣaṇasya bhāvasyānākṣepāt | tataḥ satyapi vyatirekenvayānuṣaṅgābhāvād vyatirekyeva hetuḥ prāṇādiriti na yā yi ka syeṣṭasiddhireveyatā granthena darśitā |

[550,1]

etasminnabhyupagame doṣamāha | "tathe"tyādi | aprāṇādimatvanivṛttyā prāṇādibhyo nivarttyamānamapi nairātmyaṃ | yathā prāṇādīnāmātmani sapakṣabhūte na siddhimupasthāpayati | "tathā sādhyepi" jīvaccharīre "prāṇādi"hetubhirnnairātmyaṃ "vyudasyamānaṃ kevalaṃ syāt" | na tvātmana upasthāpakaṃ |

[550,2]

etadeva grahaṇakavākyaṃ spaṣṭayannāha | "nairātmye'bhāvā"dityādi | "nairātmye"
prāṇādīnā"mabhāvāt prāṇādayastannira"sanā nairātmyamātravyavacchedakā "nātmopasthāpakāḥ" | kiṃ kāraṇaṃ | "tatra" sātmake prāṇāde"rbhāvāsiddheḥ | na ca" jīvaccharīre"nairātmya"syātmaviruddhasya "nivṛttyātmasiddhiḥ" | kiṃ kāraṇaṃ | "vipakṣā"nnairātmyāt prāṇāde"rvyatirekadarśanepi" kriyamāṇe sapakṣepyātmani prāṇādīnāṃ siddhi"prasaṅgāt" |

[550,3]

yata evaṃ | tasmā"nna viparyayavyāptiḥ" | sātmakatvaprāṇādimatvavipakṣayornairātmyāt prāṇādimattvayorna vyāptisiddhirityarthaḥ | kadā | nairātmyāt prāṇā"dervyatirekāsiddhau" | evaṃ hi hetuvipakṣeṇāprāṇādimattvena sādhyavipakṣasya nairātmyasya vyāptisiddhiḥ syāt yadi prāṇādibhyo nairātmyaṃ | nivartteta | sā ca nivṛttiranvaye sati syāt | tadāha | "tatsiddhireva ce"tyādi | tasya vyatirekasya "siddhirevānvaya siddhiḥ" | tannāntarīyakatvāttasya | vyatirekasiddhirevānvayasiddharuktā |

[550,4]

athānvayasiddhirneṣyate | tadā'"siddhau" cānvayasya | tadvyatirekavṛttisiddhāvapi | "ta"syātmano "vyatire"ko nairātmyantasya prāṇādeḥ sakāśā"nnivṛttisiddhāvapi |
tadasiddhi"stasyātmanassapakṣabhūtasyāsiddhi"riti" kṛtvā "sādhyepi" jīccharīre nairātmyanivṛttāvapyātmano'siddhi"prasaṃgaḥ" | taditi tasmā"danvayā"'nvayarahitā "na vyatirekavyāptiḥ" sādhyasādhanavipakṣayorna vyāptirityarthaḥ |

[551,1]

abhyupagamyāpīti tu brūmaḥ | bhavatu nāmānanvayā viparyayavyāptiḥ | jīvaccharīrācca nairātmyanivṛttau sātmakatvaṃ jīvaccharīrasya prakārāntarābhāvāt |
satyārthatāsādhane tvakṛtake hetāvayamprakāro na sambhavatītyāha | "mithyārthatāyā"
ityādi | "mithyārthatāyāstu" sādhyavipakṣabhūtāyāḥ "pauruṣeyatvena vyāptyā" hetubhūtayā śabdā"dapauruṣeyānnivṛttāvapi na satyārthatvama"kṛtakasya sidhyet | kiṃ kāraṇaṃ |
satyārthatvavyatirekeṇānarthakyasya "prakārānta"rasya "sambhavāt" | satyārthatvamithyārthatve "na dvairāśye" tu "śabdānāmetat" syāt | mithyārthatvanivṛttau satyārthatvaṃ syāt | kiṃ kāraṇam | "ekanivṛttau" mithyārthatānivṛttau satyārthatāvyatirekeṇa "gatyantarābhāvāt" | dvairāśyameva tu nāsti gatyantarasambhavād | ataste śabdā "anarthā api syuriti neṣṭasiddhirna" satyārthatāsiddhiḥ |

[551,2]

śabdebhyo"rthapratīteḥ" kāraṇānnā"narthakā iti cet" | "nā"yaṃ svābhāvikorthapratyayaḥ kint"ve"ṣa "puruṣavyāpāraḥ syāt" | saṃketaḥ puruṣavyāpārastatphalatvātpuruṣavyāpāra ityabhedenoktaḥ puruṣavyāpārāt syādityarthaḥ | kimvat | prasiddhādarthāda"rthāntaravikalpavat" |

[551,3]

etadeva vyācaṣṭe | "yathe"tyādi | jai mi nī yai riṣṭenārthena "bha ra to rva śyā dicaritādi"kasyā"tadarthatvepi" tadbharatacaritamurvaśīcaritaṃ | ādiśabdādanyasyāpi pu rū ra va ścaritādergrahaṇaṃ | dvitīyenādigrahaṇe na bharatādīnāṃ caritādanyadapyavasthāviśeṣādi"kamarthamanye" mī māṃ sa kā lokaprasiddhādarthāda"nyathā vyācakṣate" | bharato yūpaḥ | urvarśī pātrī | araṇirvetyādinā |

[551,4]

vyākhyātṛvikalpitād arthapratītirna bhavatyeveti ced |

[551,5]

āha | "tadanusāreṇe"tyādi | vyākhyātṛbhirvikalpitārthā"nusāreṇa | keṣāṃci"cchrotṝṇāṃ"pratīti"rbhavatyeva | "ta"theti bharatādiśabdavyākhyāvat | svabhāvāda"narthakeṣvapi" vedavākyeṣ"varthavikalpaḥ puruṣakṛtaḥ syānna śabdasvabhāvakṛtaḥ" | kiṃ kāraṇaṃ | vaidikebhyorthapratipattau "puruṣa"sya jai mi ni prabhṛte"rupadeśāpekṣaṇāt" | kimiva | "arthāntaravadeva" | bharatorvaśyādiśabdānāmarthāntaravikalpavadityarthaḥ | svabhāvatorthapratipādanepi puruṣopadeśamapekṣiṣyanta ityapi mithyā | yato "na hi prakṛtyā" svabhāvenārtha"prakāśanāstaṃ" puruṣopadeśa"mapekṣante vahnyādayaḥ | puruṣastu" svamātmīyaṃ "samayavyāpāra"saṃketasāmarthyenā"cakṣāṇaḥ" parasmai "upadiśati" | yathāyaṃ śabdosminnarthe mayā prayukta"iti" nyāyyaṃ | na tu prakṛtyārthaprakāśane puruṣopadeśo nyāyyaḥ |

[552,1]

atha puruṣasamitārthavannisargasiddhopi vedortheṣu puruṣopadeśamapekṣate | tadā yaśca "puruṣe"ṇa "samitaḥ" saṃketito yaśca "nisarge"ṇa svabhāvena "si"ddhorthaḥ | tayordvayorapi puruṣopadeśā"pekṣaṇaṃ" pratyaviśeṣāt | "anya"śca kaścidviśeṣo nāsti yenāyaṃ puruṣasamitoyaṃ nisargasiddha iti pratīyeta | "ataḥ" kāraṇā"deko" vaidikorthe "naisargi"kaḥ |
nisarge bhava ityādhyātmāditvāṭṭhak | "anyo" laukikaśabdorthe "pauruṣeya iti duravasānaṃ" | durbodhaṃ | vibhāgasādhakapramāṇābhāvāt |

[552,2]

"asti viśeṣo" nisargasiddhasya vaidikasya kopi pramāṇasamvādaḥ | pramāṇāntarānugamanaṃ | yastu naivaṃ sa pauruṣeya iti cet | "etaduttaratra niṣetsyā"mo yathā"nāstyantaparokṣerthe pramāṇāntaravṛttiri"tyādinā granthena | puruṣopadeśāpekṣaṇādinā ca "samānadharmaṇo"rlaukikavaidikayoḥ "pramāṇasamvādamātraviśeṣādekatra" vaidike"'pauruṣeyatve"na kalpyamāne | "bahutaramidānīṃ" laukikamekavākyaṃ pramāṇasamvā"dyapauruṣeyaṃ" kalpyaṃ syāt | yasmāt "santi puruṣakṛtānyapi vākyāni kānicid""anityā vata saṃskārā" ityevamādīni | "evamvidhānīti" pramāṇasamvādīnīti kṛtvā"teṣva"pauruṣeyatva"prasaṃgaḥ" |

[552,3]

atha pramāṇasamvādinopi laukikasya pauruṣeyatvantadā "tadvadeṣāmapi" vaidikānāṃśabdānāma"bhipretārthavattā pauruṣeyī ca syāt pramāṇānurodhinī ca" pramāṇāsamvādinī ceti na viśeṣaṃ paśyāmo vaidikānāṃ śabdānāṃ laukikebhyaḥ |

[553,1]

vaidikānāṃ śabdānāṃ mantratvādevāpauruṣeyatvamiti darśayannāha | "api ce"tyādi | "vyāhataṃ" parasparaviruddhaṃ | tathā hi | "mantrāṇāṃ kasyaci"tpuruṣasya "samayatve" pratijñāvyavasthāpitatve sati "kāryasādhanaṃ yukta"mabhimatakāryasiddhirmantraprayogād yukteti |

[553,2]

"yadyeta" ityādinā vyākhyānaṃ | "ete mantrā yadi kasyacit" prabhāvavataḥ karttuḥ"samayaḥ" syāditi vakṣyamāṇena sambandhaḥ | samayavyavasthāpitatvātsamaya ityucyante |
kathaṃ punarasau samayaḥ kṛta ityāha | "parārthe"tyādi | "parārthapa"ratā parārthapradhānatā |
kṛpāluteti yāvat | "ta"syā "anurodhena | anyato vā kutaści"d yaśaḥprabhṛte"rhetoḥ"
kṛtaḥ "syāt" | kīdṛśosau samaya ityāha | "yathe"tyādi | "yathā matpraṇītameta"d "vākyaṃ" | kiṃ bhūtam | "abhimatārthopanibandhanaṃ" | mantrasya kartturabhimato yortho vidhiviśeṣaḥ | āvāhanavisarjanādilakṣaṇaḥ sa nibandhanaṃ pravṛttyaṅgaṃ yasmin vākye tattathoktaṃ | "eva"mityanenānukrameṇa "niyuṃjānaṃ" prayuṃjānaṃ puruṣama"nenārthena" puruṣābhimatena phalena "yojayāmīti" samayaḥ syāt | "tadā mantraprayogāt kadācit" vidhisamāptau |
abhimat"ārthaniṣpattiḥ" syāt | "kavisamayādiva" | yathā kenacit kāvyaṃ kṛtvaivaṃ samayaḥ kṛtaḥ | matpraṇītaṃ kāvyaṃ yaḥ paṭhati | tasmai mayedaṃ dātavyamityatastatkṛtakāvya"pāṭhakānāṃ" yathā pratijñātārthaniṣpattistadvat |

[553,3]

"atha bhāvaśaktiḥ" śabdasvabhāvasyaiva sā tādṛśī śaktiryenābhimatamphalambhavati |
na yathābhimatāt puruṣasamayāt | tadā syā"danyatrāpi" | yathā kathaṃcitprayuktānmantrādapi | kiṃ kāraṇaṃ | varṇṇātmakasya mantrasyā"viśeṣataḥ" |

[553,4]

"ne"tyādi vyākhyānaṃ | "na vai puruṣasamayā"ddheto"rmantre"bhyortha "siddhiḥ"sya varṇṇarūpasya mantrasya "svabhāva eṣa | yadi na" mantrāḥ kasyacidvidhipūrva"nniyuktāḥ phaladāḥ" |

[554,1]

"tattarhī"tyādi | si ddhā nta vā dī | "tattarhi" mantrākhyānaṃ "varṇṇānāṃ rūpaṃ sarvatreti" vidhirahite kāle | viparītādiprayoge vā"'viśiṣṭamiti | yathākathaṃci"tpā ṭhānukramaṃ vidhiṃ collaṃghya "prayuktādapi" mantrādabhimataṃ "phalaṃ syāt" | yasmād "varṇṇā eva hi mantro nānyat kiñcid" varṇṇavyatiriktaṃ |

[554,2]

"tatkramo" varṇṇakramo na varṇṇā eve"ti cet" |

[554,3]

tadasat | yasmād varṇṇebhyaḥ "kramasyārthāntaratvaṃ ca" varṇṇānupūrvī vākyaṃ cedityatrāntare "pūrvameva nirākṛtaṃ" |

[554,4]

"ne"tyādi vyākhyānaṃ | "varṇṇe"bhyaḥ kramasyā"vyatireke ca varṇṇā eva mantrāste ca"
varṇṇā "aviśiṣṭāḥ sarvatra" pratilomapāṭhādāviti "sarvathā" yathākathañcit prayuktā"phaladāḥ syuḥ" | na ca phaladā bhavanti | na kevalaṃ vidhibhraṃśe na phaladāḥ pratyutānarthakāriṇa eva bhavantītyāha | "upaplava" ityādi | upadravaḥ | "upaplavaḥ" | tu śabdotiśaye | "alpīyasopi" vidhi"kramasya bhraṃśād dṛṣṭaḥ" | sa ca puruṣasamayatve mantrāṇāṃ yujyate | nāpauruṣeyatve |

[554,5]

kasyacit samayatvepi kathamupaplava iti cedāha | "kasyacidi"tyādi | mantrasya karttrā ye vidhayo nirdiṣṭāsteṣāṃ madhye "kasyaci"dvidhe"ranuṣṭhānā"d "devatā"yāḥ sannidhirbhavati | tata"ssanni"dheranyasya vidhiviśeṣa"syāsākalye"nāsampādanena | devatāyā"virādhanāt" khedanā"cco"paplavaḥ syāt | tatrāvītarāgā devatā | virāgitā svayamevānarthaṃ karoti | vītarāgāḥ tu na svayaṃ | tadabhiprasannāstvanye devatādayaḥ kurvantīti draṣṭavyaṃ |

[554,6]

yatra mantre na kaścidapi vidhiḥ kriyate tatra kathamiti |

[554,7]

āha | "sarve"tyādi | "sarva"vidhi"bhraṃśe tu kasyacide"va "samayasya" mantrapraṇetṛkṛtasyavidhera"nuṣṭhānād" devatāyā "asannidhernārthānarthau" |

[555,1]

"kiṃce"tyādinā doṣāntaramāha | nivāritaṃ "krama"syārthāntaratvaṃ | bhavatu vā varṇṇebhyaḥ kramasyārthāntaratvamanarthāntaratvamvā | tatrā"narthāntaratve" kramasya varṇṇātmā varṇṇasvabhāva eva mantraḥ | arthāntaratve tu tatkramātmā | varṇṇakramātmā | tasya"varṇātmanastatkramātmano vā mantrasya" kīdṛśasy"ārthahetoḥ" puruṣārthakāraṇasya hetubhi"rakṛtatvānnityasya nityaṃ sannidhānamiti" kṛtvā "nityantadarthasiddhiḥ syāt" | tebhyo mantrebhyaḥ puruṣārthasya niṣpattiḥ syāt | kiṅkāraṇaṃ | "yato" yasyā "hi bhā"va"śakte"rmantraśakteḥ sakāśāt mantrasādhyasya "phala"syo"tpattiḥ sā" bhāvaśakti"ravikaleti na phalavaikalyaṃ syāt" | yasmā"nna hi kāraṇa"sya "sākalye" sati "kārya"sya "vaikalya"masattvaṃ"yuktaṃ" | kiṃ kāraṇaṃ | "tasyā"vikalasya kāraṇasya kāryamakurvato "kāraṇatvaprasaṅgāt" | nityatvepi mantrāṇāṃ "na kevalānmantraprayogā"diti mantrasambandhā"diṣṭasiddhiḥ" | kiṅkāraṇaṃ | "tasya" mantrasya "vidhānāpekṣatvāditi cet" | tadayuktaṃ yasmānmantrasya vidhānāpekṣatve'bhyupagamyamāne tasyā"pekṣa"ṇīyasya vidhānādermantraṃ"pratyasāmarthya"manādheyātiśayatvānmantrasya |

[555,2]

tadvyācaṣṭe | "yadi hī"tyādi | vidhānādibhirmantravidhistasmā"danyato ve"ti "kuta"ścitsahakāriṇaḥ sthānaviśeṣādessakāśāt kañcit "svabhāvātiśayamāsādaye"yurlabheran | tadā sahakārī "ta"trotpādye mantrasya svabhāvātiśaye "samarthopekṣyaḥ syā"t | "na ca nityeṣveta"datiśayotpādana"mastītyuktaṃ" prāk | "tatkima"yaṃ sahakāryatiśayotpādanaṃ pra"tyasama"rtho mantrai"rapekṣyata iti" kṛtv"ānapekṣā" mantrāḥ "sadā"
kāryaṃ "kuryuḥ" | yadi kārakasvabhāvā | no ce"nna vā kadācit" kāryaṃ kuryu"ranati" svabhāsya sarvadā tulyatvāt |

[556,1]

kiṃ ca | "sarvasya" puṃsaḥ pātakādiyuktasyāpi "sādhanaṃ" phalahetava"ste" na mantrāḥ"syuḥ" | samayanirapekṣā "yadīdṛśī" mantrāṇām"bhāvaśaktiḥ" | atha syād yajamānenaiva prayuktāḥ phaladā iti |

[556,2]

ata āha | "prayokturbhedo" viśeṣo yajamānatvanta"dapekṣā ca | nāsaṃskāryasya"
mantrasya "yujyate | yadi bhāvaśaktyaiva" samayānapekṣayā "mantrāḥ" phaladā "na te" mantrāḥ phaladānaṃ prati "kañcit" puruṣaṃ "parihareyuḥ | anyaṃ vā" śūdrādikaṃ | yasmā"nna hyanyama"yajamānaṃ "prati svabhāvo" mantrāṇāṃ kāryakaraṇasvabhāvo"'tadbhāvo bhava"tyajanakasvabhāvo bhavati | kiṃ kāraṇaṃ | "tasya" janakasvabhāvasya "tenā"brāhmaṇena cānapakarṣaṇāt | akhaṇḍanāt | "anyena" ca yajamānādinā"nutkarṣaṇā"t | ataśca kāraṇāt"kenadit" puruṣeṇa "saha" mantrāṇāṃ "kāryakāraṇabhāva"yogaḥ | ta"dayogācca" yathākramaṃ brāhmaṇenānyena ca mantrāṇāṃ "pratyāsattiviprakarṣābhāvāt" sarvasya sādhanaṃ syuriti | "ata eva" na nityatvādevā"sya" mantrasyā"saṃskāryatvāt prayoktā" | kārye niyoktā kaścid brāhmaṇonyo vā "nāsti yataḥ prayoktā" mantrasādhyaṃ "phalamaśnuvīta" labheta brāhmaṇa eva nānyaḥ | tathā hi yathā śūdrādirapāṭhako na kiṃcitkarotīti na prayoktā tathā brāhmaṇopi | tataḥ saṃskārāpratipatteriti |

[556,3]

kiñca "saṃskāryasyā"pyādheyātiśayasyāpi "bhāvasya vastubhedo" hi kāraṇabhedo"hi bhedako" na ca brāhmaṇaśūdrādīnāṃ svabhāvabhedaḥ paramārthatosti | kevalaṃ lokavyavahārakṛto vipraśūdrādibhedaḥ | tena lokavyavahārabhinnānāṃ brāhmaṇādīnāṃ "prayoktaṇāmbhedānniyamo" mantra"śaktau na" sambhavati | yena brāhmaṇa eva phalamāsādayenna śūdraḥ |

[557,1]

kva tarhyayanniyamaḥ syāditi |

[557,2]

āha | "samaye bhavet" | yadā samayo mantrastadā samayasya karttā vastusvabhāvānapekṣaḥ samayaṃ karoti | yathāloke ye brāhmaṇāḥ prasiddhāstebhya eva prayoktṛbhyaḥ phalandāsyāmi nānyebhya iti syānniyamaḥ |

[557,3]

"ādheye"tyādinā vyākhyānaṃ | "ādheyo" janyo "viśe"ṣo yeṣānte bhāvāḥ | "taddheto"rviśeṣahetoḥ "svabhāvabhede" sati | "tato" viśeṣahetoḥ sakāśād"āsāditātiśayatvāde"katrānyathābhūtaḥ punara"nyatra" kāraṇāntare"'nyathā" syu"rna" tva"bhede" kāraṇasyānyathābhāvaḥ |
kiṃ kāraṇaṃ "kāraṇāviśeṣe" sati "kāryasyāviśeṣāt" |

[557,4]

atha kāraṇāviśeṣe kāryasya viśeṣastadā viśeṣe kāryasyāpyabhyupagamyamāne | "tasya viśeṣasyāhetukatvaprasaṃgādi"tyuktaprāyaṃ |

[557,5]

"tadi"ti tasmā"dime maṃtrāḥ kāryā apya"nityā api | hetukṛtāt "svabhāvabhe"dāt "phaladāyino"'pi "na śūdrādiprayogepyanyathā syu"raphaladāḥ syuḥ | kiṃ kāraṇaṃ | "śūdra" iti "vipra" iti brāhmaṇa itya"bhidhānaṃ" saṃjñā ya"yoḥ puruṣayo"stayorbuddhīndriyadeheṣu"svabhāvabhedābhāvāt" | prativyakti svalakṣaṇabhedostīti cet | na | tasya brāhmaṇeṣvapi prativyakti sambhavāt | jātikṛtastu bhedo nāstītyucyate |

[557,6]

nanvayaṃ brāhmaṇo'yaṃ śūdra iti loke nāmabhedosti | tathā sammānādivyavahārabhedaśca | tataḥ svabhāvabhedovasīyata iti | ced |

[557,7]

āha | "na hī"tyādi | "puruṣecchānurodhino" brāhmaṇādi"nā"mabhedāt satkārādi"vyavahārabhedā"cca "svabhāvabhedānubandhināṃ" yathā kāraṇamutpannena svabhāvabhedenānugatānā"marthānāmanyathātvaṃ" | na hi svabhāvabhedostīti sambandhaḥ |

[557,8]

"tayo"rbrāhmaṇaśadrayoḥ puruṣayo"rjātibhedostīti cet" |

[558,1]

tannaivaṃ | yasmāt "sa khalvi"tyādi | sāmānyaniṣedhānniṣiddhaiva jātiḥ |
kevalamabhyupagamyocyate | "sa khalu" bhavannapi jātibhedastridhā "iṣṭaḥ | ākṛtiguṇaśaktibhede" sati | "gavāśvavat" | gavāśvasyeva gavāśvavat | tatrākṛtibhedaḥ saṃsthānaviśeṣaḥ sa prativyakti bhedavatīṣvapi goṣvanugāmī vidyate | nāśvavyaktiṣu |
guṇabhedaḥ kṣīrādīnāṃ rasavīryavipākādibhedena sa ca samānajātīyāsu vyaktiṣvanugāmī dṛṣṭaḥ | na vijātīyāsu | śaktibhedānurūpakāryasāmarthyalakṣaṇaḥ |
yathā gavāndohādisāmarthyaṃ nāśvānāṃ | tadevaṃ samānajātīyavyaktyanugāmināmākṛtyādibhedānāmupalambhāt kāmaṃ gavāśvādiṣvastu jātibhedo naivaṃ brāhmaṇādiṣu pratiniyata ākṛtyādibhedosti | yena jātibhedaḥ kalpyeta | sakṛcca gavādiṣu vyutpanno deśakālādibhede"pyanupadeśa"mityupadeśamantareṇainaṃ jātibhedaṃ "lokaḥ pratipadyate" | ayaṅgaurayamaśva iti | naivaṃ brāhmaṇādibhedamanupadeśaṃ pratipadyate | "tadvadi"ti gavāśvavat | "anayo"rbrāhmaṇaśūdrayoḥ "kaṃcidapi" guṇaṃ viniyataṃ samānajātīyāsveva vyaktiṣu sthita"mpaśyāmaḥ" | guṇagrahaṇamupalakṣaṇaṃ | evamākṛtibhedaṃ śaktibhedaṃ ca viniyataṃ na paśyāmaḥ | "apaśyantaścā"kṛtyādi"bhedaṃ kathaṃ" śūdraviprayorjātibhedaṃ"pratipadyemahi" | naiveti yāvat | tathā hyadhyayanaśaucācārādiviśeṣaḥ sarvo vyabhicārī | yaśca gaurapiṅgalakeśatvādilakṣaṇa ākārabhedaḥ kalpyate sa brāhmaṇeṣvapi keṣucinnāsti | śūdreṣu ca vidyate keṣucit |

[558,2]

yadi na jātibhedaḥ vipraśūdrayoḥ kathantarhyayaṃ brāhmaṇādiśabdaśravaṇād bhinnā pratītirbhavatīti |

[558,3]

āha | "yopī"tyādi | "nāmabhedānvayo" brāhmaṇādisaṃjñāviśeṣahetuko "yopyayaṃ pratītibhedo"buddhibhedo ayaṃ brāhmaṇo'yaṃ śūdra iti pratītibhedo"satyapi jāti"jjapahomādikriyāviśeṣānuṣṭhānāt "syāt | anvayācce"ti | tathābhūtavyāpārānuṣṭhāyinaḥ kulādutpatteśca | "vaidyavaṇigvyapadeśādivat" | yathā tulyajātīyeṣu śudreṣu tasya tasya vyāpāraviśeṣasyānuṣṭhānādanvayācca vaidyādivyapadeśāḥ pravarttante | na tāvatā jātibhedaḥ | tadvat brāhmaṇādiṣvapi syāt |

[559,1]

"taditi" tasmā"dime" mantrā "aviśiṣṭena" brāhmaṇaśūdrādinā "prayujyamānāstato"
brāhmaṇāde"raviśiṣṭameva svabhāvamāsādayanti | tena" kāraṇe"nāviśeṣeṇaiva" śūdrādiṣu"phaladāḥ syu"rityupasaṃhāraḥ | tadevaṃ mantrāṇāmbhāvaśaktyā phalotpādanenāyaṃ doṣo"yadā tu" yathoktāt puruṣa"samayādebhyo" vaidikebhyonyebhyo vā mantrebhyaḥ "phala"miṣyate | "tadāya"maviśeṣeṇa phaladāḥ syuri"tyayamadoṣaḥ" | kiṃ kāraṇaṃ | "samayakārasya" mantrapraṇetū "ruceḥ phalotpattiniyamāt" | samayakārasyaivamabhirucitaṃ ya īdṛśo brāhmaṇavyapadeśabhāgevamvidhaṃ niyamamanutiṣṭhati tasyaivāhaṃ phalayogena pratyupasthito nānyebhya ityevaṃ ruceḥ phalaniyāmakaḥ | paryanuyogaḥ | tathā hi | "svabhāvavṛttayo" bhāvāḥ puruṣavyāpārānapekṣā vastusthityaiva kāryakāriṇa ityarthaḥ | te "tanmukhena" svabhāvadvāreṇa"prasaṃgamarhanti" | yathā svabhāvaviśeṣādihāpyevaṃ kinna bhavatīti | "na puruṣecchā vṛttayo" bhāvāḥ prasaṃgamarhanti | kiṅkāraṇaṃ | "teṣāṃ" puruṣāṇāṃ svecchānuvidhāyināṃ yathā"kathaṃcid vṛtteḥ" |

[559,2]

"yadapi" viśiṣṭaḥ "prayoktā" mantrapha"laśmanuta i"tyucyate | tatrāpi "prayoga"mevaṃ lakṣaṇaṃ "paśyāmaḥ" | yathā "samīhite" puruṣā"rthe yogyo" yo mantrasvabhāvasta"syotpādanaṃ" |
utpannasyāpyuttarottaraviśeṣotpādanena "santānapariṇāma"namanyathātvamvā "tadubhayamu"tpādanamvipariṇamanaṃ vā "viśeṣajanmani" viśeṣotpattau satyāṃ "syāt | anyathā"
viśeṣānutpattāva"nādheyātiśayānāṃ" mantrāṇāṃ | "kiṃ kurvāṇaḥ prayojakaḥ" | naiva |

[559,3]

"yene"tyādinā vyācaṣṭe | "yena" kāraṇena "tato" mantraprayogāt kaścit prayoktā brāhmaṇaḥ "phalamaśnute'nyaḥ" śūdrādi"rnā"śnute | notpādanammantrāṇāṃ "prayogaḥ" kintva"bhivyaktiḥ" prayogo yadīṣyate | "sābhi"vyaktiḥ "prageva" sā mā nya ci ntā yāṃ"nirākṛtā" |

[560,1]

tadvyācaṣṭe | "na hi nityānā"mpadārthānāṃ "kācidabhivyaktirityuktaṃ | yataḥ"
kāraṇā"dābhivyañjakaḥ" śabdasya "prayoktā syāt" |

[560,2]

bhavatu vābhivyaktiḥ | sā ca tāvad yogyatotpattinityatvāt | kintu"vyaktiśca" śabdaviṣayā "buddhi sā yasmāt" puruṣāt prayoktuḥ "sa" puruṣo mantra"phalairyadi yujyate | syācchetu"rapi "phalasambandhaḥ" | yonyena paṭhyamānaṃ mantraṃ śrṛṇoti kevalaṃ |
tasyāpi mantraphalena yogaḥ syānna tu vaktureva | yasmāt "vaktā hi vyaktikāraṇaṃ"
jñānakāraṇamataśca phalena prayujyate | tacca mantraviṣayajñānakāraṇatvaṃ śroturapi tulyamiti sopi vaktaiveti kasmānna phalena yujyate |

[560,3]

"na hī"tyādinā vyācaṣṭe | "na hi" nityasya "śabdasyānyataḥ" kāraṇāt "svarūpapariṇāmaḥ" svarūpānyathātvamvyaktiḥ | "nāpyāvaraṇavigamanaṃ vyaktiḥ" | nityasyāvaraṇānupapatteḥ | "kintu tadviṣayā" śabdaviṣayā "pratīti"rbuddhirabhivyaktiḥ | kiṃ kāraṇam | "aśrūyamāṇe" śabde"'vyaktavyapadeśāt" | na hyanupalabhyamānaḥ śabdobhivyakta ityucyate | "tatraivaṃ" vyavasthite "yadi" śabdaviṣaya"buddhiheturvaktā syāt" | tadā tacchabdaviṣayabuddhihetusvabhāvavakttṛlakṣaṇaṃ "śrotaryapya"stīti "sopi" śrotā mantraprayogasambhavamabhimataṃ "phalamvaktṛvadaśnuvīta | na hi vaktuḥ kaścidanyastadbhāvo" vaktṛtvabhāvo"nyatra tadbuddhihetutvāt" | śabdabuddhihetutvāt | ato nāsti vaktṛśrotroḥ śabdajñānahetutve viśeṣa iti tulyaḥ phalasambandhaḥ syāt | paro vaktā | upādhirheturyasyā buddheḥ |
sā "paropādhibuddhiḥ śroturna vaktuḥ" paropādhirbuddhiḥ | "iti" hetorvaktṛśrotro"rviśeṣa iti cet | kaḥ punarupayogaḥ" sāmarthya"mvaktuḥ śrotari" buddhijananamprati | "yeno"payogeno"pādhiriṣyate" vaktā | "tato" vaktuḥ sakāśā"cchabdaśrutiḥ" śabdopalabdhiḥ śroturbhavatyatosau vaktā upādhiri"ti cet" |

[561,1]

"nanu tadevedaṃ paryanuyujyate kathantato" vaktuḥ sakāśācchabdaśrutiḥ śroturbhavati |
kathaṃ ca tato na bhavet | "sambandhābhāvāt" | upakāryopakārakabhāvābhāvāt | tadabhāvameva darśayannāha | "viṣayopanayād" viṣayasannidhāpanā"dayam"vakt"āsya" śrotuḥ "śrāvakaḥ syāt" | śrāvayitā bhavet | "tacca" pratyupasthāpanaṃ "na śakyantasya" śabdasya | nityasya"kathaṃcidapyapariṇāmāt" | anyathātvābhāvāt |

[561,2]

śroturindriyasaṃskāraṅkurvannāvaraṇavigamanaṃ vā śabdasya sampādayan brajedupayogamvakteti cet |

[561,3]

"tanna" | yasmā"dindriyasaṃskārādayopyuktāḥ" pratikṣiptāḥ | "indriyasya syātsaṃkāraḥ śṛṇuyānnikhilantadi"tyādinā | māmayamvaktā śrāvayatīti śrotuḥ pratyayo buddhi"rahamenaṃ" śrotāraṃ "śrāvayāmīti" vaktuḥ saṃpratyayo bhavati | ataḥ pratyayadvayād yathāyoga"mvaktṛśrotrorbheda iti cet" |

[561,4]

"anupakārye"tyādinā pratiṣedhati | māṃ śrāvayatyahaṃ śrāvayāmīti "bhrāntimātrametat" | kimbhūta"manupakāryopakārakaṃ" | upakāryaḥ śrotā | upakārako vaktā na bhavati yasmin bhrāntimātre tattathoktaṃ | nitye ca śabde buddhijanmani puṃsaḥ sarvathā vyāpārābhāvādanupakāryopakārakabhāvaḥ pratipāditaḥ | "tasmā"devaṃbhūtād bhrāntimātrā"ttadbhāve" | vaktṛśrotṛbhedabhāve"'tiprasaṅgaḥ" | sarvasyāśrāvayituraśṛṇvataścaivaṃ "syāt" |
kiṅkāraṇaṃ | "a""nyatrā"pyunmattādau vinaiva śabda śravaṇena "bhrāntyā"'haṃ śṛṇomītyādi"pratyayadarśanāt" | tasmāt "sarvathopakārābhāve ca tathāpratyaya" ityahaṃ śrāvayāmītyādi pratyayo "na yuktaḥ" | kiṃ kāraṇaṃ | "sarveṣāṃ parasparama"nupakāryopakārakāṇā"mevama"hamataḥ śṛṇomītyādi "prasaṅgāt" | yathā tarhyunmatteṣu bhrāntyā pratyayotpattistathā nityeṣvapi bhavatviti cedāha | "bhrāntiri"tyādi | "bhrānti" rapi yā puruṣasyonmattasya bhavati sāpi svasthāvasthāyāṃ "kutaścit puruṣādupakāre sati" tathā pratyayotpattau tadāhitasaṃskāravaśena punarunmattāvasthāyā"manyatrāpya"vaktaryapi | "kayācit pratyāsattyā" kenacitsādṛśyena bhavati | "sāpi" bhrāntirnityeṣu mantreṣvatyantaṃ "pāramparyeṇā"pyanupakāre"na syāt" |

[562,1]

"tasmā"dityādinā prakṛtamupasaṃharati | yathoktavidhinā "vaktṛśrotrorvyaktihetutve" |
śabdajñānahetutve "viśeṣābhāvāttulyo" mantra"phalena sambandhaḥ syāt" | nityeṣu vyaktihetutvamapi naivāsti | kevalamabhyupagamyaivamucyate |

[562,2]

"api ce"tyādinā dūṣaṇāntaramāha | "anabhivyaktaḥ" na śrotraviṣayannītaḥ "śabdo yaiḥ" karaṇaistālvādibhistānyanabhivyaktaśabdāni | teṣāṃ "karaṇānāṃ prayojanaṃ" vyāpāraṇaṃ vyarthaṃ syāditi liṅgavipariṇāmena sambandhaḥ | yatrauṣṭhādipraspandamātreṇa upāṃśujapaḥ kriyate | sa "vyarthaḥ syāditi" vākyārthaḥ | yatrauṣṭhādipraspandopi nāsti kevalaṃ manasā mantracintanaṃ sa "manojapaḥ | vā" śabdaḥ samuccaye | manojapaśca vyarthaḥ syāt | yasmā"cchabdo hi śrotragocaraḥ" śrotragrāhya eva śabdaḥ | śabdasvabhāvaśca mantraḥ | upāṃśumānasayośca japayoḥ śrotragrahaṇābhāvādaśabdatvam | aśabdatvāccāmantratvaṃ ca japan kathaṃ phalavān syāt | gṛhyata iti grahaṇaṃ | "śrotragrāhya"
ityarthaḥ | tadeva lakṣaṇaṃ yasya śabdasya sa tathoktaḥ | tadati"krametiprasaṃgāt" |
śrotragrāhyaṃ śabdaṃ muktvā manojapāderjñānātmakasya śabdatva iṣyamāṇe rasādīnāmapi śabdatvaṃ syāt |

[562,3]

"nanvemapi" śrotragocarasya śabdasvabhāvatve śabdatva"sāmānye" śabdasvabhāvatā"prasaṅgaḥ" |

[562,4]

"ne"ti si ddhā nta vā dī | "na brūmaḥ" śrotragocaraḥ "śabda eveti | śabdastvavaśyantallakṣaṇaḥ" śrotragrahaṇalakṣaṇa iti brūmaḥ | kasmāt | "tasya" śabdasya śrotragrāhyatvammuktvā la"kṣaṇāntarābhāvāt | tatrai"tasmin śabdasvalakṣaṇe "yadi śabdātmanāṃ" śabdasvabhāvānā"mmantrāṇāmabhivyaktihetuḥ" śabdasvarūpagrāhijñānahetuḥ puruṣaḥ "prayokte"ṣyate yasya phalena sambandhaḥ | tadā"nabhivyaktaśrutiviṣayāṇāṃ" | śrutiviṣayaḥ śabdaḥ sonabhivyakto yaiḥ kāraṇairiti vigrahaḥ | teṣāṃ kāraṇānāṃ "prayoktā" | oṣṭhādispandamātreṇa vyāpārayitā | "upāṃśujāpī na mantraphalena yujyate" nāpi manasā japan mantraphalena yujyeta | yasmānna "hi tadā" upāṃśumaunajapakāle "śrotreṇa kaṃcidarthaṃ"
śabdākhya"mvibhāvayāmo" gṛh ṇīmaḥ |

[563,1]

mānasopi japo mantra ityāha | "na ca" mānaso vikalpo"'śabdātmā mantraḥ" |
śabdasya śrotragrāhyatvāpauruṣayatvanityatvenābhyupagamāt | tadviparītatvācca vikalpasya |

[563,2]

"pāramparye"tyādinā parābhiprāyamāśaṃkate | yāpyupāṃśumanojāpakāle mantrābhāsā "mati"rbuddhi"ssāpi tadvyaktiḥ" | tasya śabdasya vyaktijñānaṃ | kasmāt |
pāramparyeṇa "tajjatvāt" | śabdajātatvāt | tathā hi tasya prāk śabdajñānamutpannantena jñānena cāhitasaṃskārasya krameṇa manojape śabdapratibhāsotpatteḥ |

[563,3]

"netyā"dinā vyācaṣṭe | "na hi manasā dhyāyatopi" japino yā "mantrābhāsā buddhiḥ"
sā "śravaṇādṛte" | śabdaśravaṇaṃ vinā | "tataḥ śabdaprabhavā"cchabdādutpatte"ssāpi" manojapakāle matiḥ "śabdavyaktireva" śabdajñānameva | tataśca mantrasvabhāvatvāt manojapādeḥ prayoktā phalavān syāditi bhāvaḥ | "evami"ti pāramparyeṇa mantratve'"navasthā syāt" |

[563,4]

tamevāha "śabde"tyādi | mantralakṣaṇācchabdādarthavikalpāḥ "śabdārthavikalpāḥ" |
tathā hi | "agnaye svāhā" | ityukte | agnirjvaladbhāsurādirūpa ityādivikalpāḥ kadācidutpadyante | "teṣāmapi parampara"yā śabdaprasūtirastīti "tepi" vikalpāsta"thā syu"rmantravyaktilakṣaṇāḥ prayogāḥ syuḥ | śabdaprabhavāpi satī yā "tadarthā" śabdaḥ arthaḥ viṣayo yasyā iti vigrahaḥ | saiva "cenma"tirmantravyaktirna cārthavikalpā ye śabdaviṣayāḥ | "asiddha"miti si ddhā nta vā dī | śabdavikalpasyāsiddhaṃ śabdasvalakṣaṇaviṣayatvaṃ | kiṃ kāraṇaṃ | "kalpanānvayāt" | sajātīyavikalpahetukatvāt |
adhyāropitākāraviṣayā eva manovikalpāḥ |

[564,1]

"ne"tyādinā vyācaṣṭe | "na brūmaḥ sarvā śabdaprabhavā buddhistadvyaktiḥ" śabdavyakti"riti" | kintu "yā tadviṣayā" śabdaviṣayā vikalpabuddhiḥ | "sā tasya" śabdasya"vyaktiriti" |

[564,2]

tadetadasat | yato "mano"vijñānasya tadviṣayatvaṃ "śabdaviṣayatvamasiddhaṃ" | yasmā"nna hi svalakṣaṇa"śabdānāṃ "vṛttiriti nivedayiṣyāmaḥ" yadi bāhyortho "vikalpānāṃ na" hetuḥ kathantarhyutpadyanta iti |

[564,3]

āha | "te hī"tyādi | "te hi" vikalpā "yathā svami"ti yasya yo vāsanāprabodho hetuḥ | vijñānapratiṣṭhitatvenāntarāt | "vikalpavāsanāprabodhād bhavati | anapekṣito bāhyārthopanidhiḥ" sannidhānaṃ yairiti vigrahaḥ | kasmāt | "bāhye"tyādi | "apāyo" nirodhaḥ | "anāgamo"nutpattiḥ | bāhyasya nirodhe'nutpattau ca vikalpānā"mbhāvāt" | yataścārthamantareṇa bhavanti tasmānnārthahetavaḥ | kiṃ kāraṇaṃ | "na hi yo yasya sattopadhānaṃ" sattāsannidhānaṃ "nāpekṣate so"napekṣyamāṇa"stasya" nirapekṣasya "heturahetuśca" vikalpānāṃ "katha"mviṣayo naiva | yata evaṃ na śabdaviṣayo vikalpas"tasmānna manovikalpo"manoja"pā" dilakṣaṇaḥ"śabdavyaktiryato" yena | "tadvān" |
manojapavān puruṣaḥ | mantrasya "prayoktā syāt" | naiva syāditi yāvat |

[564,4]

śabdābhivyaktimabhyupagamyāpi doṣamāha | śabda"prasūtā tadviṣayā ca buddhiḥ śabdavyaktistadāśraya"stasyā vyakterāśrayo yataḥ puruṣastasmāt "prayokte"tyatrāpi"pakṣe uktaṃ" | kimuktaṃ | śro traprayoktṛtvaprasaṅga iti śrotāpi hi śabdaprasūtāyāstadviṣayāyā buddheḥ svasantānabhāvinyā āśrayastathā ca tasyāpi mantraphalena yogaḥ syāditi |

[565,1]

kiṃ ca nityānāṃ mantrāṇāṃ nātiśayotpādanaṃ prayogaḥ kintu tadviṣayaṃ jñānaṃ prayogaḥ | "tasminna jñāne ca prayoge"bhyupamyamāne "śabdaḥ puruṣe vyāpriyate" | kathaṃ | "tasya" puruṣasya "jñānajananāt | na puruṣaḥ śabde" vyāpriyate | kasmāt | "tadātmani" nitye śabdātmani kathaṃcidapi puruṣeṇā"nupakārāt" kāraṇāt | atha ca "puruṣaḥ śabdānāṃ prayoktetyalaukikoyaṃ vyavahāraḥ" | loke hi yo yatra vyāpriyate sa tasya prayoktetyucyate |

[565,2]

"sarvathe"tyādinopasaṃhāraḥ | yadi sākṣācchabdaprasūtā buddhiḥ śabdabuddhiḥ | atha pāramparyeṇa | "sarvathā śabdasvabhāvānāṃ mantrāṇāṃ prayogāt" tadviṣayajñānajananāt"phalāvāptā"viṣyamāṇāyāṃ "vyartho manojapaḥ" | kiṅkāraṇam | manojapalakṣaṇasya"vikalpasya śabdasvarūpāsaṃsparśāt" |

[565,3]

yasyāpi samayāt phalantasyāpi kathammanojapo na vyartha ityāha | "sva"svabhāvaḥ śabdasvalakṣaṇamvikalpapratibhāsyākāraḥ "sāmānyasvabhāvanteṣāṃ" svasāmānyasvabhāvānāmekabhāvavivakṣayā | dṛśyavikalpayorekīkṛtya "samayakāraṇāmukte"rmantrapraṇayanāt manojapo vyarthaḥ syādityayama"virodhaḥ" | samayakārasyābhiprāyasampādanena phalaniṣpatteḥ | "na" tu "vastunya"virodhaḥ kintu virodha eva | tathā hi | śabdasvalakṣaṇād vastunaḥ phalāvāptau manojapo vyarthastasyāvastusaṃsparśāt |

[565,4]

"samaye"tyādinā vyācaṣṭe | śabda"svalakṣaṇaṃ" śrotre"ndriyaviṣayaṃ sāmānyalakṣaṇañca vikalpapratibhāsaṃ yathāvyavahāraṃ" lokavyavahārānatikrameṇa "saṃvṛtyā saṃkalayyeti"vikalpabuddhyā dṛśyavikalpayoḥ śabdasvalakṣaṇasāmānyākārayorekīkṛtya "samayamārocayet" | yo vācā manasā cābhilapanammatpraṇītasya mantrasyānutiṣṭhati tasyāyammantro "yathāsamayamarthanniṣpādayediti" | tato ya enaṃ mantramvācā manasā cābhilapati tasya "yathā"samayaṃ cārthaṃ "niṣpādayediti na manojapādau doṣaḥ" | ādigrahaṇādupāṃśuprayogādiparigrahaḥ | "vastusvabhāvāttu" śabdasvabhāvāt mantrāt "phalotpattā"viṣyamāṇāyāma"tatsvabhāvasaṃsparśe" sati manojapādau na phalaṃ "syā"t |

[566,1]

"yaduktamit"yādinā parābhiprāyamāśaṃkate | yaduktam | "varṇṇā eva hi mantra" ityatrāntare |

[566,2]

"na varṇṇebhyonyā" kācidā"nupūrvīti" tatrocyate | "ānupūrvyāmasatyāṃ sara iti" pratītibhedalakṣaṇaḥ syāditi cet | yasmā"nna hi saro rasa ityādi padeṣu kaścidvarṇṇabhedaḥ" | ya eva hi varṇṇāḥ sara ityatra pade | ta eva rasa ityatra pade |

[566,3]

"na ca vyatiriktamanyat" padamasti "yataḥ kāryabhedo" buddhibhedalakṣaṇaḥ "syāt" | asti ca kāryasya bhedaḥ | yato "bhinnāñca tayo"ssaro rasa iti padayoḥ "pratibhāṃ" buddhimpaśyāmaḥ | "ānupūrvīmeva cātulyāṃ" bhinnāntayoḥ paśyāmo varṇṇāḥ punasta eva | "na ca kāraṇasya"
varṇṇasyā"bhede kāryabhedo" buddhibhedalakṣaṇo "yuktaḥ | tasmād" varṇṇābhedepyasti "bhedavatī"
pratipadambhinnā | "se"tyānupūrvī | "yataḥ" pratipadambhedavatyā ānupūrvyā ayaṃ sara ityādipadeṣu "pratītibhedo" buddhibhedaḥ |

[566,4]

"satya"miti si ddhā nta vā dī | satyaṃ pratipadambhedavatyastyānupūrvī | kevalaṃsānupūrvī "puruṣāśrayā" pauruṣeyī | avyatiriktaiva varṇṇebhyaḥ | varṇṇāśca pratipadamanye cānye cotpadyante kāraṇabhedāt | kevalanteṣu sādṛśyādekatvādhyavasāyo mandamatīnāṃ |

[567,1]

etadeva darśayannāha | "tathā hī"tyādi | ayamatra samudāyārthaḥ | vaktṛsthena pūrvapūrvavarṇṇasamutthāpakacittenottarottaravarṇṇasamutthāpakaṃ cittañjanyata iti samutthāpakacittakramāt | tatsamutthāpyānāmvarṇṇānāmutpattikramaḥ kramotpannaiśca varṇṇaiḥ svaviṣayāṇi kramabhāvīnyeva śrotravijñānāni sākṣājjanyante | kramabhāvinya eva varṇṇālambanāḥ smṛtayaśca pāramparyeṇa | tato varṇṇānāṃ samutthāpakajñānakramād yā krame kāryatā |
svaviṣayajñāneṣu ca yā krameṇa kāraṇatā saivānupūrvīti vyavasthāpyata iti |

[567,2]

sampratyavapadārtho vibhajyate | yo dhvanirjāyata iti sambandhaḥ | yathā sara ityatra pade sakārāt paro'kāraḥ | kuto jāyate | "yadvarṇṇasamutthānajñānajājjñānataḥ" | pūrvakālabhāvī varṇṇaḥ sakāraḥ | yaścāsau varṇṇaśceti yadvarṇṇaḥ |
yadvarṇṇasya samutthānaṃ kāraṇaṃ samuttiṣṭhateneneti kṛtvā | yadvarṇṇasamutthānaṃ | yadvarṇṇasamutthānañca tajjñānaṃ ceti karmadhārayaḥ | tasmājjātaṃ yajjñānaṃ | tad yadvarṇṇasamutthānajñānajaṃ jñānaṃ | tasmājjñānato "jāyate" | sakārasya samutthāpakaṃ yajjñānantasmādakārasamutthāpakaṃ jñānaṃ yadutpannantenākāro janyata ityarthaḥ | evamanyopi pūrvapūrvavarṇṇasamutthānajñānajāduttarotaro varṇṇo jāyata iti yojyaṃ | evantāvad vaktṛsantānasthasya samutthānajñānasya kramād varṇṇānāṃ krameṇotpatteḥ kāryatvamuktaṃ | te ca krameṇotpannāḥ śrotṛsantānasthānāṃ svaviṣayajñānānāṃ krameṇa hetavo bhavanto jñāyanta iti darśayannāha | "tadupādhiri"tyādi | pūrvo varṇṇa upādhiviśeṣaṇaṃ yasyottarasya varṇṇasya sa tathoktaḥ | sa ityuttaro varṇṇaḥ "śrutyā" śrotrajñānena "samavasīyate" gṛhyate |

[567,3]

nanu ca pūrvo varṇṇa uttaravarṇṇakāle naivāsti | tatkathantadupādhir pūrva uttaro varṇṇo gṛhyata iti |

[567,4]

āha | "tajjñānajanitajñāna" iti | tena pūrvavarṇṇāviṣayeṇa jñānena janitaṃ svaviṣayaṃ jñānaṃ yasyeti vigrahaḥ |

[568,1]

etaduktambhavati | sakārālambanaṃ yadā śrotravijñānaṃ tasminnevakāle akārasamutthāpanacittenākāro janitastenākārassakārālambanaśca pratyayaḥ samānakālaḥ | tatra sākārālambanena śrotravijñānena sahakāriṇā'kāraḥ svaviṣayaṃ jñānaṃ janayan pūrvavarṇṇopādhiḥ pratīyata ityucyata ityarthaḥ | tadevaṃ pūrvajñānena sahakāriṇā janitātmajñānaḥ | sa ityuttaro varṇṇaḥ | kīdṛśaḥ śravaṇakāle | "apaṭuśruti"rityatvaritaṃ śanaiḥ śanairuccārito yadā varṇṇo bhavati | tadā'paṭvī mandacāriṇī pravibhaktavarṇṇagrāhiṇī śrutiḥ śrotravijñānaṃ yasya śabdasyetyapaṭuśrutiḥ | yasyāmavasthāyāmvibhaktā varṇṇā avadhāryanta iti yāvat | ati tvaritantūccāryamāṇe vibhaktavarṇṇāparicchedāt kutaḥ krameṇa smṛtijananamityasya sandarśanārthaṃ | apaṭuśrutigrahaṇaṃ | sa evaṃbhūto varṇṇaḥ kiṃkārīti |

[568,2]

āha | "apekṣya tatsmṛtiṃ" pūrvavarṇṇasmṛtiṃ | "paścādādhatte" | janayati "smṛtimātmani" | svaviṣaye | pāramparyeṇeti draṣṭavyaṃ |

[568,3]

etena ca svaviṣayāṇi jñānāni prati varṇṇānāṃ krameṇa kāraṇatoktā | ityuktena krame"ṇaiṣā kāryakāraṇatā | varṇṇeṣvi"ti varṇṇādhārā varṇṇānāmiti yāvat | "pauruṣe"yepyevaṃ | puruṣakṛtaivā"nuparvīti" loke "kathyate" |

[568,4]

kimapekṣayā varṇṇānāṃ "kāryatā kāraṇatā" cetyāha | "taddhetugrāhicetasā"miti |
hetavaśca grāhīṇi ceti dvandvaḥ | teṣāmvarṇṇānāṃ hetugrāhīṇīti ṣaṣṭhīsamāsaḥ |
paścāccetaḥśabdena viśeṣaṇasamāsaḥ | varṇṇahetavaḥ krameṇa yadi cetāṃsi teṣāṃ sambandhena varṇṇānāṃ krameṇa kāryatā | taiścetobhirvarṇṇānāñjanyatvāt | teṣāṃ varṇṇānāṃ grāhīṇi yāni cetāṃsi | teṣāṃ sambandhena varṇṇānāṃ krameṇa kāraṇatā | varṇṇausteṣāmvarṇṇagrāhiṇāṃ cetasāṃ janyatvāt |

[568,5]

"citte"tyādinā vyācaṣṭe | "cittaṃ samutthānaṃ" kāraṇaṃ yasyā "vāgvijña"ptessā tathoktā | vāgeva vijñaptiḥ paravijñāpanāt | sā ca tridhā loka ityāha | "varṇṇe"
tyādi "varṇṇāḥ padaṃ vākyaṃ" cetyabhidhānaṃ yasyeti vigrahaḥ | tatrākṣarāṇi varṇṇāḥ |
arthāvacchinno varṇṇasamudāyaḥ padaṃ | padasamudāyo vākyaṃ | "tatre"tyādi sara ityatrapade yañca varṇṇāḥ sakārastasmāt paro akārastato rephastasmādakārastasmātparo visarjanīya iti | "tatra sakārasya samutthāpanaṃ" kāraṇaṃ yaccetaḥ | tena "cetasā samanantarapratyayena" | samanantaragrahaṇamālambanapratyayavyavacchedārthaṃ | "akārotthāpanacittaṃ" |
akāra utthāpyate "janyate" yena cetasā | tadutpādyate | "tathe"tyuktena krameṇa"rephākā" yaiścittaistāni "pūrvapūrvapratyayāni" | pūrvaṃ pūrvaṃ cittaṃ pratyayaḥ kāraṇaṃ yeṣāmiti vigrahaḥ | tatrākārasamutthāpanacetasā repha utpadyate | rephasamutthāpanacetasā samanantarapratyayenākāraḥ | akārasamutthāpanacetasā visarjanīya utpādyata iti |

[569,1]

nanu cedampadamuccārayāmīti vivakṣayā padamuccāryate | tenaikayaiva vivakṣayā varṇṇakrama uccāryate | na tu varṇṇānāṃ pratyekaṃ vivakṣāpūrvakatvamapratīteḥ | tatkathamucyate | sakārādisamutthāpakacittenākārādisamutthāpakaṃ cittaṃ janyata iti |

[569,2]

evammanyate | varṇṇoccāraṇe tāvadayameva kramaḥ | padoccāraṇepi prathamamayameva kramaḥ | tathā hi | sakāravivakṣayā sakāramuccārayatyevamuttarottaravarṇṇavivakṣayottarottaramvarṇṇamuccārayati | abhyāsāttu padoccāraṇe padavivakṣaivaikā kāraṇamityeke |

[569,3]

anye tvanyathā | padoccāraṇe | ekaivavivakṣā kāraṇamiti |

[569,4]

satyametat | kevalaṃ sakāroccāraṇakāle'vaśyaṃ cittaṃ vidyate'nyathā maraṇaprasaṅgāt | tadeva ca cittaṃ sakārasamutthāpakamucyate tadanantaraṃ sakārasyotpatteḥ |
evamuttarottaravarṇṇeṣu cittasamutthāpakatvaṃ draṣṭavyamiti | atra ca "sakārasamutthāpakacetasā samanantarapratyayenetyā" dinā granthenaikakarttṛka eva varṇṇakramorthapratītiheturna bhinnakarttṛka ityuktambhavati | tena yaducyate ma ṇḍa ne na |

[569,5]

"kāryakāraṇabhāvaścet kramastadgrāhicetasāṃ | taddheturātmabhedo vā vakttṛbhedepi dhīrbhavediti sphoṭasiddhiḥ 31"

[569,6]

tadapāstaṃ | bhinnakarttṛkavarṇṇagrāhicetasāmātmabhāvasyārthapratītihetutvānabhyupagamāt |

[569,7]

yaccāpyukta mama ṇḍa ne na | "atha samutthāpakacittakrameṇa varṇṇakramādarthapratītistathāpi sa ca kramo jñāpakatvājjñānamapekṣate | dṛśyate ca tirohitavyavahitavaktṛprayuktācchabdādarthajñānaṃ | na ca tatra samutthāpakacittakāryakāraṇatāṃ kaścana niścetumarhati | cakṣurekatve hi sā niścīyetāntareṇa śabdajñānāt | na ca tirohitavyavahitayorvakturekatve pramāṇamastī" ti |

[570,1]

tadayuktaṃ | yatastirohitavyavahitāvasthāyāmvakturekatvaṃ kaiścidavadhāryata eva |
tathā hi | devadatto māṃ śabdayati na yajñadatta iti loke pratītipūrvikaiva pravṛttirdṛśyate | yatra nāvadhāraṇaṃ na tatra pravṛttiritīṣṭasiddhireva |

[570,2]

api ca spho ṭa vā dinopi tirohitāvasthādau kathaṃ sphoṭābhivyaktirvyañjakānāṃ varṇṇānāmekakarttṛkatvānavadhāraṇāt | avaśyaṃ ca tatra sphoṭābhivyaktireṣṭavyā |
anyathārthāvagatirna syā diti kaiścidavadhāryata eva | yatkiñcidetat |

[570,3]

taditi tasmā"dime varṇṇā" anyānyahetava iti | anyadanyatsamutthāpakaṃ cittaṃ heturyeṣāmityarthaḥ | "svakāraṇāni" samutthāpakānyeva jñānāni teṣāmānupūrvī kramastasyā janma yeṣānte tathoktāḥ | kāraṇakramāt kramabhāvino varṇṇā ityarthaḥ |
iyatā ca |

[570,4]

yo yadvarṇṇasamutthānajñānajājjñāto dhvaniḥ | ityetadvyākhyātaṃ |

[570,5]

sa śrutyā samavasīyata ityetad vivṛṇvannāha | "śrutī"tyādi | "śrutikālepi"
śravaṇakālepi "yadā mandacāriṇa" iti yadā nātidrutamuccāryanta ityarthaḥ | "pūrvavarṇṇā"lambanaṃ jñānantadeva sahakāripratyayastamapekṣante ye varṇṇāste tathoktāḥ |

[570,6]

ta evaṃbhūtāḥ kiṃ kurvanti | "svajñānaṃ" svaviṣayaṃ śrotravijñānaṃ janayanti |
tathā hi | sakārālambanaṃ śrotravijñānaṃ yasminneva kāle tathaivākāropyakārasamutthāpanacetasā janitastenākāraḥ sakārālambanaṃ ca jñānamekakālantasmādakāraḥ sakārālambanajñānena sahakāriṇā svaviṣayaṃ jñānaṃ janayati | evamanyeṣvapi varṇṇeṣvayaṃ nyāyo yojyaḥ |

[570,7]

"tade"ti yadā svaviṣayamanubhavajñānaṃ janitavantastadā "pūrvavarṇṇaviṣayaṃ yat smaraṇantadapekṣā eva smṛtimupalīyante" smṛtāvārohanti | yenaiva krameṇānubhūtāstenaiva krameṇa smaryanta ityarthaḥ | sa eṣo yugapadabhāvalakṣaṇo varṇṇānāṃ svabhāva iti sambandhaḥ |
kīdṛśa ityāha | "bhinne"tyādi | pūrvapūrvavijñānajanyatvād bhinnaḥ kāryabhāvaḥ |
uttarottarajñānasya hetutvād bhinnaḥ "kāraṇa"bhāvaśca yeṣāṃ sakārādisamutthāpakajñānānāntāni bhinnakāryakāraṇabhāvāni | tānyeva "pratyayā" hetavaḥ | tebhyo nirvṛttirutpattiḥ saiva "dharmo" lakṣaṇaṃ yasya svabhāvasyeti vigrahaḥ | etena taddhetucetāṃsyapekṣya varṇānāṃ kāryatvamuktaṃ |

[571,1]

tadgrāhicetāṃsyapekṣya kāraṇatvamāha | "bhinna"sya vijñānakāryasya nirvarttanaṃ"jananaṃ" sa eva "dharmo" lakṣaṇaṃ yasya svabhāvasyeti vigrahaḥ | "sa" evaṃbhūto "varṇṇasvabhāvaḥ puruṣasaṃskārabhedabhinnaḥ" puruṣaprayatnabhedabhinnaḥ "krama ityucyate" |

[571,2]

nanu kramo varṇṇānāṃ dharmastena kathaṃ sa evaṃbhūto varṇṇasvabhāvaḥ krama ityucyate |

[571,3]

evammanyate | na yugapadutpannānāṃ kramostyapratīteḥ | tasmād yugapadutpannānāmeva varṇṇānāṃ kramaḥ | ayugapadutpannāśced varṇṇā iṣyante ta eva loke kramo na varṇṇebhyorthāntarabhūtosāvapratīteḥ | nāpi teṣāṃ krama eko dharmo'sahabhāvāt |
nāpi pratyekaṃ dharmaḥ kramopratīteḥ | tasmādayugapadutpannā eva varṇṇāḥ krama ityucyate ityuktaṃ | kevalameṣāṃ krama iti kalpitoyaṃ vyavahāraḥ | na ca ya eva sara iti pade kramo loke pratīyate sa eva rasa iti pade | nāpi kramavyatiriktaṃ pūrvāparavarṇṇānāṃ svarūpaṃ | tasmāt pratipadaṃ varṇṇānāmanyadeva svarūpaṃ | lokaśca sara iti padād rasapadasyānyatvamavadhārayatyeva |

[571,4]

tena yaducyate ma ṇḍa "ne" na |

[571,5]

"utpattivādino varṇṇāḥ kāmante santu bhedinaḥ | na tvasādhāraṇasteṣāmbhedorthajñānakāraṇaṃ | sphoṭasiddhiḥ 30"

[571,6]

tasyānavadhāraṇāt saṃketakāle cādṛṣṭatvāditi |

[571,7]

tadapāstaṃ | yatassara iti varṇṇakramād rasa iti varṇṇakramo bhinna evāvadhāryate |
nāpikramavyatirekeṇa varṇṇāḥ pratibhāsante | tasmāt kramabhedāvadhāraṇameva varṇṇabhedāvadhāraṇaṃ | kevalaṃ rasapadād rasapadāntarasya bhedaḥ sādṛśyānnāvadhāryate |
ata eva saṃketakāle dṛṣṭatvāt rasapadārthapratipādakaṃ yuktam | evamanyasyāpi padasyeti yatkiñcidetat |

[571,8]

etadeva darśayannāha | "anyadeve"tyādi | yato "varṇṇānāṃ" svabhāvo yathoktaḥ krama ityucyate tataḥ kāraṇāt | "tadi"ti sādṛśyādekatvenādhyavasitamapi "rūpam"varṇṇānāmanyadeva "padaṃ padaṃ" pratipadaṃ | kiṃ kāraṇaṃ | "karttṛsaṃskārato bhinnaṃ" yataḥ |
samutthāpakacittameva karttṛ tasya śaktibhedād bhinnaṃ | "sahitamiti" pūrvottarakrameṇoccāritaṃ | "kāryabhedakṛ"diti | buddhibhedaṃ karoti |

[572,1]

na ca "varṇṇā nirarthakāssanta" iti 1 | 241 pūrvameva pratipāditaṃ |
tatkathamvarṇṇasvarūpaṃ sahitaṃ kāryabhedakṛdityucyate |

[572,2]

atraike manyante | pratipadamvarṇṇānāṃ svarūpambhinnaṃ pauruṣeyamvācaka | nāpauruṣeyamiti | yadāha | satyam | asti sā kintu puruṣāśrayeti |

[572,3]

tadayuktam | varṇṇānāṃ sahitāsahitānāmarthāpratipādakatvāt | tasmādayamabhiprāyaḥ | yadi paramārthato varṇṇakramaḥ syāt tadāsāvekapadādirūpatayā kalpitorthasya pratipādakaḥ syāt | yataścaikena vikalpena viṣayīkṛtāḥ kramiṇo varṇṇāḥ pratipādakā ata evaikavikalpāvabhāsitvāt | kramiṇāmvarṇṇānāṃ rūpaṃ sahitaṃ kāryabhedakṛdityucyate ityadoṣaḥ | yataśca samutthāpakabhedād bhedaḥ | "tasmānna khalveka eva svabhāvo varṇṇānāṃ" saro rasa ityādipadeṣu | kiṃ kāraṇaṃ | karttṛcittasaṃskārabhedena bhedāt | karttṛ ca taccittajñātasya saṃskārabhedaḥ samanantarapratyayabhedena śaktibhedastena varṇṇānāṃ svabhāvasya bhedāt | sa ca varṇṇānāmpratipadambhinnaḥ svabhāvaḥ kramarūpa ekavikalpārūḍhatvāt | parasparasahitaḥ kāryabhevasyārthaviṣayabuddhibhedasya hetuḥ |

[572,4]

yā caivaṃ kāryakāraṇatā lakṣaṇānupūrvī sā cānupūrvī varṇṇānāṃ pravṛttetyutpannā"racanākṛtaḥ" puruṣāt | racanāṃ karotīti "racanākṛt" tasmāt | kasmādityāha | "icchetyādi" | puruṣecchayā yeṣāṃ varṇṇānāmaviruddhā siddhisteṣāṃ sthitasya kramasya virodhataḥ |

[572,5]

"kārye"tyādinā vyācaṣṭe | "kāryakāraṇabhūtāśca te pratyayāśceti vigrahaḥ" |
varṇṇasamutthāpakacittānyevamucyante | tāni hi pūrvavijñānāpekṣayā kāryabhūtānyuttaravijñānāpekṣayā kāraṇabhūtāni | tebhya "utpannaḥ svabhāvaviśeṣa ānupūrvītyuktaṃ |
sā cā"nupūrvī puruṣasya yau vitarkavicārau "tatkṛteti kṛtvānasthitakramā" varṇṇāḥ |
kimidamidaṃ veti vimarśākāro vikalpo vitarkkaḥ | idameveti niścayākāro vicāraḥ | kasmānna sthitakramā | icchetyādi | icchayā aviruddhā siddhiryasya"kramasya sa icchā'viruddhasiddhiḥ" | icchāviruddhasiddhiḥ kramo yeṣānte tathoktāḥ | tadbhāvastasmāt | tathā hi | yathecchamvarṇṇānāṃ kramo vyavasthāpyate | kimiva | "karmaviśeṣānukramavat" | yathā karmaviśeṣāṇāmākuñcanādīnāmicchā vyavasthiteḥ kramastadvat |

[573,1]

"na hī"tyādinā vaidharmyamāha | "deśakālayo"riti deśesthita... ... ... ..."maracanā śakyate karttuṃ na"
hī ti sambandhaḥ | na hi hi ma va tsthāne vi ndhyo bhavatu ma la ya sthāne vindhyādi rityevaṃ pūrvamaṅakuro bhavatu paścād bījāttajjanakamiti puruṣecchayā śakyate viparyāsaḥ kartu | varṇṇāstu śakyante yathecchaṃ viparyāsayituṃ | "tasmānna" vyavasthitakramā varṇṇāḥ | tata e va... ... ... ... ... ...ryakāraṇabhūte "vikalpānukrame sati" varṇṇakramasya bhāvādasati ca vikalpānukrame varṇṇakramasyā"bhāvāt" | laukikavākyeṣu "puṃsāmvarṇakramasya ca kāryakāraṇatāsiddhiḥ" | puruṣaḥ kāraṇaṃ varṇṇānukramaḥ kāryaḥ | tataḥ kāryakāraṇatāsiddheḥ kāraṇādanyopi vaidikaḥ "sarvo varṇṇa"... ... ... ... ... ... ti sarvo "dahana indhana"pūrvaka eveti "yukti"sta"dvat" |

[573,2]

"satī"tyādinā vyācaṣṭe | "satīndhane dāhavṛtte" dahyateneneti dāho dahana evoktaḥ | "asatī"ndhane dahanasyā"bhāvāt" | kvacid dahanendhanayoḥ kāryakāraṇabhāvasiddhau satyā"madṛṣṭendhanopi" yasyāpi dahanasyendhanaṃ na dṛṣṭaṃ sāpi ... ... ... ... ... ...t | tadā "tasya" dahanasyāheto"rdeśaniyamasya kālaniyamasyāyogāt | " sarvatra sarvadā bhāvaḥ syāt | atha niyamenaivakvaciddeśādau bhavatītīṣyate | tadā deśādiniyame ca dahanasyeṣyamāṇe "tasyaiva" deśāde"rindhanatvāt" | kiṃ kāraṇaṃ | "dahane"tyādi | dahanasyopādānaṃ ka ... ... ... ... ... ... napekṣatve deśakālaniyamāyogā"stathāyamapi varṇṇakramo" hetubhūtaṃ "puruṣapraya"tnaṃ "yadi nāpekṣeta | tadā nirālambo" nirāśrayaḥ puruṣaprayatnānapekṣaḥ "svayaṃ prakāśeta" varṇṇakramamuccārayāmītyevampuruṣasya "prayatnepi na śakyeta" varṇṇakramaḥ prakāśayituṃ | kasmād | ata tpra... ... ... ... ... ... krame puruṣasya śaktistadā "kvacicchaktā"viṣyamāṇāyāṃ "sarvo" vaidikopi varṇṇakramas"tathā syāt" pauruṣeyaḥ syāt |
kasmāt | laukikavaidikavarṇṇānukramayo"rviśeṣābhāvāt" | viṣādyapanayanādilakṣaṇasya viśeṣasya laukikeṣvapi dṛṣṭeḥ |

[574,1]

kiñca "tadbhāvabhāvinaḥ" puruṣa... ... ...dyapanayanādinā laukikavarṇṇakramā"daviśiṣṭasya ca" vaidikavarṇṇakramasyā"tatkṛtau" prakarṣeṇa kṛtau | "sarvatre"ti yatrāpi puruṣakṛtatvamiṣṭantatrāpi "kāryakāraṇabhāvaśca nirākṛtaḥ syāt" | kasmād | "anvayetyādi" | tadbhāve bhāvonvayaḥ | tadabhāve'bhāvo "vya ti re kaḥ" | "tallakṣaṇatvāttasyeti" kārya... ... ... ... ... ...kāryatā neṣyate | tadā tadbhāvabhāvitvavyatiriktaṃ kāryakāraṇabhāvasya "lakṣaṇāntaramvācyaṃ" | yadvirahād vaidikānāṃ puruṣaprayatnena saha kāryakāraṇabhāvo na syāt | na cānyallakṣaṇaṃ kāryakāraṇabhāvasyāsti |

[574,2]

atha tulyeṃ kāryakāraṇabhāvalakṣaṇe laukiko varṇṇakramaḥ kṛtrima iṣṭo the... ... ... ...ḥ "prasaja"nti | kiṃ kāraṇaṃ | "tatrāpi" ghaṭādiṣ"vevaṃ kalpanāyā" vaidikaśabdakramavat kalpanāyāḥ "sambhavāt" | yathā puruṣavyāpāreṇa sa eva vaidikaḥ kramo vyajyata iti kalpanā | tathā ghaṭādayopīti | "viśeṣābhāvācca" | na hi puruṣavyāpārānuvidhāyitvena ghaṭādeḥ sakāśā... ... ... ... ... ... stasya viśeṣa iti cedāha | "tāni"tyādi | "tānapi" ghaṭādīn paraiḥ pūrvakaiḥ kulālādibhirghaṭādīnāṃ racanā | tasyā"darśanaṃ pūrvameva" | tān dṛṣṭavaiveti yāvat | "anyaḥ" pāścātyopi kulālādiḥ "karoti" |
nānupadeśaṃ | paropadeśapūrvikā ca yeṣāṃ pratipattisteṣāmapauruṣeyatve ... ... ... ... ...vai dikaḥ kramaḥ kartturasmaraṇādapauruṣeya iṣṭaḥ | "evantarhi" ghaṭādayopya"viditakarttāraśca keci"t | bahutarakālācchannadeśe ghaṭādayo dṛśyante | na ca teṣāṃ karttā smaryate | tasmāt tulye puruṣavyāpārānuvidhāne yadyapauruṣeyo vaidikakramastadā sarveṣāṃ ghaṭādīnāmakri... ... ... ... ... ...yathā vā kartturasmaraṇād vaidikakramasyākriyā | evaṃ "keṣāṃcit" kadācit ghaṭādīnāmasmaryamāṇakarttṛkāṇā"makriyābhiniveśostu" | na caivaṃ | "tasmā"nna caiveyaṃ laukikī vaidikī"ca varṇṇānupūrvī" puruṣakṛteti sambandhaḥ | kasmāditi | āha | "prasiddhe"tyādi | "prasiddhiḥ kāryakāraṇabhāvo"... ... ... ... ... ...viśeṣaṇasamāsaḥ | teṣāṃ "dharmaḥ" svakāraṇānvayavyatirekānuvidhānantasyā"natikramāt" |

[575,1]

yata eva pauruṣeyā mantrās"tata eva" prākṛtebhyaḥ puruṣebhyo "sādhāraṇatā" viśiṣṭatā"siddhā" | keṣāṃ | mantrākhya"kramakāriṇāṃ puṃsāṃ" | maṃtrasaṃjñitamvarṇṇakramaṃ kurvanti ye | teṣāṃ kenā ... ... ... ... ... ...masya parijñānaṃ | samīhitārthasampādanśaktiḥ "prabhāvaḥ" | kiṃ kāraṇam | anyebhyosādhāraṇatetyāha | "anyeṣāṃ" prākṛtādīnāṃ puruṣāṇāntayoḥ | jñānaprabhāvayora"bhāvataḥ" |

[575,2]

"ayamit"yādinā vyācaṣṭe | "varṇṇānāmayaṃ kramo viṣanirghātādisamartho nānya inyevaṃ"vibhāgena "yadyanyopi" prākṛtapuruṣo "jānīyāt tadā" tamvarṇṇakrama"ntathaiva" vibhāgenaiva "pratipādyetā"nutiṣṭhet | "na caivaṃ" pratipadyate | "tasmādayaṃ" mantrākhyo varṇṇā"nukramaḥ svabhāvato" yadi nāma "kāryakṛda"bhyupagato mī māṃ sa kai stathāpi "kaścide"va puruṣairatīndriyaśaktibhedayukto "vijñāta iti" kṛtvāsti "parokṣārthadarśī puruṣo" yo mantrantatsāmarthyantadanuṣṭhānañca vetti |

[576,1]

yadyapi satyatapaḥprabhāvavatāṃ samīhitārthasādhanaṃ vacanaṃ mantra ityuktaṃ |
tathāpyabhyupagamyocyate | "svabhāvatopi" kāryakṛnmantra iti | kāryakṛnmantrakaraṇena vā mantraphalaśaktijñānena vā puruṣātiśaya ityuktambhavati | anumānāt mantrāmantraparijñānāt parokṣadarśino'bhāva ityatrāha | "na hī"tyādi | "ayamarthaḥ" | varṇṇānukramalakṣaṇo viṣādyapanayane "samartho"'yantu varṇṇānukramo na samartha "iti" |
evaṃ "na hi śakyaṃ" liṅgāt "pratyetuṃ" | kiṃ kāraṇaṃ | mantrāmantravibhāgenā"saṃkīrṇṇasya liṅgaviśeṣasyāsiddheḥ" |

[576,2]

nanu ca varṇṇarūpayormantrāmantrayoḥ pratyakṣeṇa grahaṇe phaladānaśaṃktirapi tadavyatirekāt pratyakṣagṛhītaiveti |

[576,3]

ata āha | "pratyakṣayo"rityādi | "anupadiṣṭayo"rityayaṃ mantro nāyammantra ityevamakathitayo"raparijñānāt" | ayamviṣādyapanayane śakto'yamaśakta ityevamaniścayāt | "upadeśepī"ti | yadi nāma kenacidupadiṣṭambhavatyayaṃ mantra evaṃkāryakārīti | tathāpi kathaṃcit "kenacidapyākāreṇa" mantrasya yaḥ "svabhāvaviveka"stasyā"pratītera"niścayāt | upadeśasyāprāmāṇyāt | "anyatra kāryasamvādāt" |
mantrasādhyakāryaprāptyā tvayammantra iti niścayaḥ syāt | "tasya ca" mantrasya sādhyasya"kāryasya" karaṇāt "prāgi"ti mantrānuṣṭhāt prāg "draṣṭumaśakyatvāt" | tadānīntasya satvāditi bhāvaḥ | na cāniścitasya mantrasyānuṣṭhānaṃ sambhavati | tasmādavaśyaṃ mī māṃ sa kenātīndriyārthadarśī puruṣobhyupagantavyo yo mantrāmantrasvabhāvaṃ vivecayati | anyathā mantrānuṣṭhānaṃ na syāt |

[576,4]

"na cāyam"mantrākhyo varṇṇa"kramaḥ svabhāvato" viṣādyapanayanādeḥ "kārakaḥ" kintupuruṣasamayāt | kiṃ kāraṇaṃ | "kasyaci"nmantrānuṣṭhāyinaḥ puruṣasyāśumantrasiddheḥ"anyasya" tattulyamantrakriyānuṣṭhāyinaḥ "cirāt siddheḥ" | svato hi phaladāne'yaṃ kālabhedo na yujyate mantrasya kenacidutkarṣānutkarṣākaraṇāt | "anyasya" puruṣasya mantrāt phalaniṣpattau "vratacaryādyapekṣaṇānna" svabhāvato mantraḥ kārakaḥ | vrataṃ mantrakalpavihito niyamastasya caraṇamanuṣṭhānaṃ | apiśabdāddhomādiparigrahaḥ | svabhāvato hi phaladāne | kiṃ vratacaryādyanuṣṭhānenāpekṣitena | tatotiśayānutpatteḥ | "tathaikasmādapi" mantraviṣayājjapahomādi"karmmaṇaḥ" sakāśāt "kayościt" puruṣayostulyaṃ vidhimanutiṣṭhatorapyekasyā"rtha"darśanādanyasy"ānarthadarśanā"nna svabhāvataḥ phalaṃ | svabhāvatastu phaladāne tulyorthayogaḥ syāt | "vahatāmapī"ti | viṣādyapanayanaṃ kurvatāmapi "mantrāṇāṃ" punaḥ kālāntare tenaiva puruṣeṇa prayuktānāṃ "kasyacit" kāryasya "visamvādā"dakaraṇāt | "na hyayaṃ prakāro" vastu"svabhāve yuktaḥ" | kiṃ kāraṇaṃ | "svabhāvasya sarvatra" puruṣādau "tulyatvāt" | yo hi yasya svabhāvo na sa kañcidapekṣya svabhāvo bhavati | yadā tu puruṣakṛtāt samayāt phalamiṣyate tadāyamadoṣaḥ | tathā hi | "puruṣastu" mantrasamayasya karttā | "svecchāvṛtti"riti kṛtvā "kaṃcit" puruṣama"nugṛhṇāti nāparamiti yuktaṃ" | kena kāraṇena | "sattvasabhāgatāviśeṣāt" | mantrakriyānuṣṭhātuḥ sattvasya mantrapraṇetrā saha sabhāgatā tulyaśīlācārādinā | ādiśabdādupapradānādiparigrahaḥ | tadvaśāttadanurāgāt | "sevāviśeṣādvā" | japahomādinā devatārādhanaṃ sevāviśeṣastasmādvā | "kañcidanugṛhṇāti" puruṣaṃ | "nāparaṃ" sattvasabhāgatādirahitaṃ |

[577,1]

"vrate"tyādinā paramāśaṃkate | niyamasyānuṣṭhānaṃ "vratacaryā" | vratacaryā ca vratacaryā"bhraṅaśa"śceti virūpaikaśeṣaḥ | "ādi"śabdaḥ pratyekamabhisambadhyate | vratacaryādinā vratacaryābhraṃśādinā cetyarthaḥ | vratacaryādinā "dharmo"pacaye sati siddhiriti sambandhaḥ | tathā "prakṛtyā" svabhāvena "dharmā"tmano vā puṃsaḥ "siddhiḥ" | vratacaryābhraṅśādinā tvadharmopacaye sati | "adharmā"tmano vā prā"kṛtyā" puruṣasyā"siddhi"riti vākyārtho yojyaḥ | svabhāvatopi mantrāt phalaniṣpattau yathoktena prakāreṇa "siddh"yasiddhibhedo bhaviṣyatīti paro manyate |

[578,1]

"netyā"dinā pratiṣedhati | na dharmāpekṣāt mantrāt phalasiddhiḥ | kiṃ kāraṇaṃ | "dharmaviruddhānamapi" mantrasiddhihetūnāṃ vratānāṃ "ḍā ki nī bha gi nī tantrādiṣu darśanāt" | ḍā ki nī tantre | caturbhaginītantre | ādiśabdāt | cauryahetuṣu kambuki nī tantrādiṣu darśanāt | kāni punastāni dharmaviruddhānītyāha | krauryetyādi | "kraurya" prāṇibadhaḥ | "steyaṃ" cauryaṃ | "dvīṃ"driyasamāpatti"rmaithunaṃ | "hīnakarma" mārjārāśucidhūmapradānādi | ādiśabdādanyasyāpi dharmaviruddhasya grahaṇaṃ | tāni krauryādīni "bahulāni" bhūyāṃsi yeṣāṃ bratānāntāni tathoktāni | "taiśca" tathoktairvratairmantra"siddhiviśeṣāt" | tathā hi | ḍā ki nī tantre samayavyavasthā | yadā prāṇinaṃ hatvā khādati tadā mantrasiddhimāsādayati | tathā kambu ki nī tantre steyācara ṇāt siddhiruktā | tathā maithunācaraṇāt siddhipradā kāciddevateti bhaginītantrāntare kvacit samayaḥ |

[578,2]

krauryādyeva dharmo bhaviṣyatīti ced |

[578,3]

āha | "na ce"tyādi | "evamvidho" krauryādilakṣaṇo "dharmasvabhāva iti yathāvasaraṃ" paścā"nnivedayiṣyāmaḥ" | evantāvadadharmādapi siddhirdṛṣṭā |

[578,4]

dharmādapi siddhirna dṛṣṭetyāha | "maitrī"tyādi | satvānāṃ hitasukhacintanammai trī | "śau caṃ" dvividhaṃ | bāhyamāntarañca | bāhyaṃ snānādi | āntaraṃ steyādinivṛttiḥ | dānādinā parānugraho dharmaḥ | maitrīśaucadharmāḥ pare pradānāni yeṣānte tathoktāḥ | tathābhūtānāṃ puruṣāṇāṃ | "tannimittameva" maitryādikameva "nimittaṃ" kṛtvā"kasyāścit siddhe"riti maitrī"viparyayeṇa" yā labhyā tasyā "asiddheḥ | viparyayeṇa ca"
dveṣādinā punaḥ "siddheḥ" | na dharmopacayāpekṣāt mantrāt phalasiddhiriti | dveṣādisamutthitopi krauryādirmantravidhānenānuṣṭhitassan dharma eveti |

[578,5]

ata āha | "na ce"tyādi | ekarūpāddhi sādilakṣaṇāt "karmaṇaḥ" sakāśāt"sa tadvirodhya"dharmavirodhī "dharmo yuktaḥ" | adharmaśceti mantravidhānādanyatra tata eva hiṃsādeḥ sakāśādadharmaśca "na yuktaḥ" | na hyadharmahetordharmo bhavati virodhāt | tathā hi | yenaiva dveṣādyāśayena mantravidhānādanyatra hiṃsādikurvato'dharmo bhavati | tenaivāśayena mantravidhānānuṣṭhānepi hiṃsādikaṃ kriyata iti kathantasya dharmāṅgatvamiti |

[579,1]

yadi dveṣādikṛtatvānmantravidhānenānuṣṭhitopi krauryādiradharma eva "kathamidānīmadharmātmano vratāderi"ti pūrvoktāt | krauryādilakṣaṇād vratāṃt | ādiśabdādanyasmānnihīnādaśucidhūpadānādilakṣaṇāt | "dharma"sya "phalami"ṣṭasambhogādilakṣaṇaṃ"kathamaśnute" bhajate jāpī |

[579,2]

"ne"tyādi si ddhā nta vā dī | "na caitasyā"dharmātmano "vratādestadiṣṭaṃ phalamvipākaḥ" karmaphalaṃ | "kintu pūrvakṛtasya" śubhasya karmaṇo vipākaḥ | kimvaditi |
āha | "brahmahatyā"yā "ādeśa"stasy"ānuṣṭhānāt" sampādanāt | "grāmapratilambhavat" |
yathā kaścit kañcit puruṣaṃ niyuṃkte | mārayemaṃ brāhmaṇaṃ ahante grāmandāsyāmīti |
sa tasyādeśasyānuṣṭhānād grāmaṃ pratilabhate | na ca tad brahmahatyāyā phalaṃ | kintu tadbrahmahatyācaraṇenārādhitaṃ puruṣaṃ sahakāriṇaṃ prāpya pūrvakaṃ śubhameva karma tathā phalati |

[579,3]

adharmātmanastarhi tasya vratasya kiṃphalamityāha | "tasya tu" krauryādilakṣaṇasyā"dharmātmano vratasyāgāmi" bhaviṣyajjanbhabhāvi phalamiṣṭaṃ narakādi |

[579,4]

yadi śubhasya karmaṇa iṣṭaṃ phalaṃ ki"ntenā"dharmātmanā "mantrādiprayogeṇā"pekṣiteneti ced |

[579,5]

āha | sa tvadharmātmā | ḍā ki nī "mantrādiprayogaḥ" | ādiśabdāt krauryādivrataprayogaḥ | "tasyeṣṭaphalasya" śubhasya "karmaṇaḥ" | iṣṭamphalaṃ yasya karmaṇa iti vigrahaḥ | "kathañcit" kenacit "prakāreṇopakārāt pācakaḥ" phalasya dāyakaḥ |

[579,6]

kathaṃ punaḥ kuśalasyākuśalamupakārakambhavatīti |

[579,7]

āha | "citratvādupakāraśakteḥ" | sahakāribhāvo hi citraḥ | kadācit kuśalasyākuśalaṃ sahakāri | akuśalasyāpi kuśalaṃ | yathātyarthamudārakuśalakāriṇo na narakādiduḥkhaphalamaśubhaṃ karma kuśalaṃ sahakāri prāpyehaiva janmani | vyādhyādiduḥkhamātraṃ datvā kṣīyate | adharmātmako mantrādiprayogaḥ | kathaṃcidiṣṭaphalasya karmaṇa upakāraka ityuktaṃ |

[579,8]

yatra yena prakāreṇopakārastandarśayannāha | "puruṣaviśeṣo" mantrasya praṇetā saevāśrayastena vipākaḥ phaladānaṃ sa eva dharmaḥ svabhāvo yasya sa puruṣā"śrayavipākadharmā | dharma" iti puṇyaviśeṣaḥ | teneti puruṣeṇa "kṛtaḥ" pūrvajanmani | "sa tathā tadārādhane"neti | sa dharmastathā krauryādyācaraṇāt | tadārādhanena mantrapraṇetṛpuruṣārādhanena phalatīti |

[580,1]

etadeva spaṣṭayannāha | "tadi"tyādi | tena mantrapraṇetrā puruṣeṇa vihitā kroryayuktavratādiprayogaste"nopakāraḥ" | karmaṇaḥ paripoṣaḥ | tena vipākaḥ phaladānaṃ dharmaḥ svabhāvo yasya tasyaivaṃdharmaṇaḥ | "tatphala"syeti | iṣṭaphalasya "karmaṇaḥ kṛtatvāt"
kāraṇāt | tadārādhanena phalatīti |

[580,2]

vināpi mantrapraṇetrā puruveṇa tadupakārāt | tasyaiva yantrasya kevalasya japādinā vyāpāreṇopakārānmantrātphalamiti ceta | tataśca puruṣārādhanena phalatīti yaduktantadayuktamiti paro manyate |

[580,3]

"ne"tyādi si ddhā nta vā dī | "naitadevaṃ" | kiṅkāraṇaṃ | puruṣetyādi | mantrapraṇetuḥ"puruṣasyākāro" varṇṇasaṃsthānādiḥ | "svabhāvaḥ" śāntarodrādiḥ | "caryā" kāyavāgvyāpāralakṣaṇā ceṣṭā | teṣāmākārādīnāmadhi"mokṣo"'dhimuktistasyā "vaiyarthyaprasaṅgāt" |
mantrasyādhiṣṭhātā puruṣaścennāsti | kimarthantasyākārādīnadhimucyet | atheṣyate tasyāpi puruṣasyo"pakārakatvantadā" tasyāpi mantrapraṇetuḥ puruṣasya mantrāt phalasiddhiṃ pratyupakārakatve'ṅgīkriyamāṇe siddhaḥ puruṣaviśeṣosādhāraṇaguṇaḥ | asādhāraṇā guṇā asyeti vigrahaḥ | kiṃ kāraṇaṃ | "tadadhimuktereva" puruṣaviśeṣākārasvabhāvacaryādhimuktereva viṣakarmādikaraṇāt | tasmānna mantrāḥ puruṣapraṇītā api tadupayoganirapekṣāḥ puruṣaviśeṣopayoganirapekṣāḥ svabhāvena prakṛtyaiva phaladāḥ | kintu puruṣaviśeṣopayogasāpekṣā eva |

[580,4]

yadyasādhāraṇaguṇa eva puruṣo mantrasya praṇetā | kathaṃ prabhāvādiviśeṣarahitā api tantravido mantrān bhāṣanta iti |

[581,1]

ata āha | "yepī"tyādi | mantrapratibaddhāni śāstrāṇi tantrāṇi tāni"vidantīti te tantravidaḥ kecida"dyatvepi "mantrā"napūrvān "kāṃścana kurvate" | tanna "teṣāṃ"
kevalānāmasāmarthyaṃ | kintu yat tantramāśritāste tasya tantrasya praṇetā yaḥ puruṣā"tiśayastasya prabhoḥ" svāminaḥ sa "prabhāvaḥ" sāmarthyaṃ | kasmāt | "taduktanyāyavṛttitaḥ" |
tasmāt prabhuṇā yastebhyassamayādiko nyāya upadiṣṭastasyānuvarttanāt | prabhustuṣṭastatpraṇītānapi mantrānadhitiṣṭhatīti bhāvaḥ |

[581,2]

"rathyāpuruṣe"tyādinā pūrvapakṣopanyāsapūrvakaṃ kārikārthaṃ vyācaṣṭe | "rathyāpuruṣā apī"ti sāmānyapuruṣā api "kecana" gāruḍikaprabhṛtayo mantralakṣaṇa"tantrajñāḥ kiñcid"
viṣādiśamanalakṣaṇaṃ "karma kurvanti" | na ca te viśiṣṭāḥ surāpānādyanuṣṭhānāt | "tathānyo"pīti prabhāvavattvenābhimato "mantrasya praṇetā'natiśayaśca syāt" | rathyāpuruṣavadatiśayarahitaśca syāt mantrāṇāṃ ca kartteti | tathā ca prabhāvavān puruṣo na sidhyatīti manyate |

[581,3]

netyādinā pariharati | na prabhāvarahitānāṃ mantrakaraṇaṃ | ye tu rathyāpuruṣā api mantrān kurvanti "teṣāṃ" puruṣāṇāṃ "prabhāvavataiva" tantrasya praṇetrā"dhiṣṭhānāt" mantrakaraṇasāmarthyaṃ |

[581,4]

etadeva darśayannāha | "tatkṛtaṃ hī"tyādi | tena prabhāvātiśayavatā puruṣeṇa"kṛtasamayamanupālayanto" rakṣantaḥ | "tadupadeśena ce"ti prabhāvayuktapuruṣopadeśena ca"vartamānā" mantrakriyāsamarthāḥ kuta etat |

[581,5]

"ta"dityādi tasya prabhāvato yassa"mayaḥ" | yaśco"padeśa"statra "nirapekṣāṇāṃ" puṃsāṃ mantraracanāyā"masāmarthyāt" | tatra samayo yasyātikramāt punarmaṇḍalapraveśādiḥ karttavyo jāyate | tatonyadvidhānāmupadeśa ityanayorbhedaḥ | "tatrāpī"ti rathyāpuruṣakṛteṣvapi"mantreṣu tadākāradhyānādeva" | prabhāvavataḥ | puṃsaścākāradhyānādereva |
ādiśabdāt svabhāvacaryādhyānasya parigrahaḥ | tena mantrasya "prayogāt" pravarttanāt | "yata evantasmāttadadhiṣṭhānameva" prabhāvavatpuruṣādhiṣṭhānameva "tattādṛśamunneyaṃ" boddhavyaṃ | "yatte svayaṃkṛ"tairmantraiḥ karma kurvantīti |

[582,1]

"api ca" | kecit tantrajñā mantraṃ kurvantītyabhidadhatā "puruṣātiśaya eva samarthitaḥ syāt" | yasmāt sopi "tādṛśas"tantrajño mantrasya karttā "prabhāvavāneva | tadanyai"ratantrajñaiḥ puruṣai"rasādhāraṇaśaktitvādi"ti kṛtvā | yataśca puruṣādhiṣṭhitānāmeva mantrāṇāṃ phalaṃ | tasmāt "kṛtakāḥ pauruṣeyāśca" phaladā ityeva"mmantrā vācyāḥ phalepsunā" |
mantrād phalamicchatā na nityā mantrāḥ kintu kṛtakāḥ kṛtakatvepi na phaladāne puruṣanirapekṣā ityarthadvayamādarśayituṃ kṛtakāḥ pauruṣeyāśceti dvayopādānaṃ |

[582,2]

"na hī"tyādinā vyācaṣṭe | na hi nityānāmvaidikānāṃ mantrāṇāṃ "prayoga" uccāraṇaṃ"sambhavatya"nādheyātiśayatvāt | na cā"prayuktebhyo" mantrebhyaḥ "phalami"ti kṛtvā "prayogāt phalamicchatā kṛtakā mantrā vācyāḥ | pauruṣeyāśca" | puruṣādhiṣṭhitāśca phaladā vācyāḥ | kiṃ kāraṇaṃ | "puruṣādhiṣṭhānamantareṇa" vinānyato bhāvaśaktyāde"rasambhavatphalānā"mmantrāṇāṃ puruṣādhiṣṭhānādeva "phaladarśanāt" | yathā ca na bhāvaśaktyā mantrebhyaḥ phalotpattistathā pratipāditaṃ |

[582,3]

"sarvasya sādhanante syurbhāvaśaktiryadīdṛśī" tyādinā 1 | 297 |

[582,4]

nidarśanaṃ cāha | yo madīyaṃ kāvyādyevaṃ paṭhiṣyati tasya mayāyamarthaḥ sampādanīya ityevaṃ"kṛtaḥ samayo" yasmin "kāvyā"dau ādiśabdācchilpasthānādau | sa kṛtasamayaḥ kāvyādiḥ tasminniva tadvat | yathā tatra kāvyādipāṭhakānāṃ puruṣādhiṣṭhānāt phalantadvanmantreṣvapītyarthaḥ | "puṃsāma"tīndriyārthadarśanaṃ prati "śakti"rnāstītyevamaśaktisādhanamasāmarthyasya "sādhanaṃ" yannāma kiñcit mī māṃ sa kai rucyate tatsarva"manenaiva"
mantrakāriṇāṃ jñānaprabhāvātiśayasādhanena "nirākṛtaṃ" |

[582,5]

"pratipāditā hī"tyādinā vyācaṣṭe | "pratipāditā hi puruṣakṛtā mantrāstadadhiṣṭhānācca phaladā" mantrā ityetadapi pratipāditaṃ |

[582,6]

na ca sarve puruṣā mantrān karttumadhiṣṭhātuṃ vā śaktāḥ | "tadi"ti tasmā"dasti kaścidatiśayavān" puruṣo mantrasya kartte"ti | tasyā"tiśayavataḥ puṃsaḥ "pratikṣepasādhanānyapi" pratikṣiptāni | etena ca paroktasyātiśayapratikṣepasādhanasya na viruddhāvyabhicāritvamudbhāvyate | kintarhi puruṣātiśayapratikṣepasādhanāni vastubalāyātāni na santyevetyanena vyājena kathyate | na hi vastubalāyātaṃ puruṣātiśayaṃ nirākarttṛ kiṃcit sādhanamasti |

[583,1]

nanu cedamasti vivakṣitaḥ puruṣo nātiśayavān buddhimattvāt | indriyavatvāt |
vacanāt puṃstvāt | rathyāpuruṣavaditi |

[583,2]

ata āha | "buddhī"ndriyetyādi | buddhiścendriyaṃ ca "ukti"śca "puṃstvaṃ" ceti dvandvaḥ | "ādi"śabdāt prāṇādimattvādi | puruṣātiśayanirākaraṇa"sādhanaṃ yattu varṇṇyate" |
tatsarvaṃ "pramāṇābhaṃ" pramāṇābhāsamanaikāntikamiti yāvat | kiṃ kāraṇaṃ | vipakṣavṛtteḥ sandehena sarvasya śeṣavattvāt | "na hi śeṣavata" ityanaikāntikatvāt | "yathārthe"tyaviparītā "gati"ranumeyapratipattirasti |

[583,3]

"yattvi"tyādinā vyācaṣṭe | "yattu puruṣātiśayapratikṣepasādhanantattvagamakameve"ti sambandhaḥ | tatpunaḥ sādhanaṃ | "buddhī"ndriyayogādityādi | kasmādagamakamityāha | "pratikṣe"petyādi | pratikṣepaśca sāmānyaṃ ca "pratikṣepasāmānye" | tayoḥ "sādhane"
tayo"rayogāt" | tathā hi | buddhimattvādinā sādhanena nāsti puruṣātiśaya iti pratikṣepo vā sādhyeta | yadvā yosau puruṣātiśayaḥ sa rathyāpuruṣaiḥ samāna itītarapuruṣasāmānyaṃ sādhyeta |

[583,4]

tatra "na hī"tyādinā pratikṣepasādhanasyābhāvamāha | "na hyatīndriyeṣvartheṣvataddarśino"tīndriyārthādarśinaḥ "pratikṣepaḥ sambhavati" | kiṃ kāraṇaṃ | "satāmapyeṣā"matīndriyāṇāmarthānāmarvāgdarśanasy"ājñānāt" | tasmānnādarśanamātrātpratikṣepa iti bhāvaḥ |

[583,5]

nāpi viruddhavidhānāt puruṣātiśayasya pratikṣepaḥ yasmā"data evā"tīndriyatvādeva puruṣātiśayasya buddhitvādinā hetunā | dvividhasyāpi "virodhasyāsiddheḥ | avirodhinā ca" vaktṛtvādinā puruṣātiśaya"syaikatra sambhavāvirodhādityuktaṃ prāk" |

[584,1]

nāpītyādinā sāmānyasādhanasyābhāvamāha | nāpītareṇārvāgdarśinā puruṣeṇa tasyātiśayavataḥ sāmānyasiddhistulyatāsiddhiḥ | kiṃ kāraṇaṃ | atīndriyadarśanādilakṣaṇasya viśeṣasya yo sambhavastasya jñātumaśakyatvāt | īdṛśeṣu ca parasantānavarttiṣu puruṣamātrāpratyakṣeṣvatīndriyārthadarśanādiṣu | yā kācidasambhavapramādhanyanupalabdhirupādīyate | tasyā anupalabdheḥ prāgeva hetutvapratikṣepāt |

[584,2]

kiṃ ca | puṃstvādi sāmyepi yathāsvaṃ saṃskārāt kasyacit prajñāmevāderatiśayadarśanāt tathānyasyāpyatiśayasya sambhāvyatvāt | tasmāt sambhavadviśeṣāḥ purupāsambhavadviśeṣe cetarapuruṣasāmānyāsiddherityapyuktaṃ prāk |

[584,3]

tasmāccheṣavadanumānametad vaktṛtvādyasamartha puruṣātiśayāsambhavapratipādanāya |
vipakṣavṛtteradarśanepi |

[584,4]

yadi nāma vipakṣe puruṣātiśaye vaktṛtvādervṛttinaṃ dṛśyate | tathāpi vādhakābhāvena vyatirekasya sandehādasamartha | api caivaṃvādina iti nāstyatīndriyārthadarśī puruṣa ityevaṃvādino jai mi nī yāḥ svameva vādamiti kathacidatiśayavato jai mi nyādeḥ sakāśād vedārthagatirbhavatīti puruṣātiśayābhyupagamavādaṃ punarnāstyatīndriyārthajñaḥ puruṣaḥ kaścidityanayā svavācā "bidhurayanti" bādhante'tiśayavatpuruṣapratikṣepeṇa vedārthagaterasambhavāt | tathā hi | ayamartho'smākannāyamartha iti svayamvaidikāḥ śabdā na vadanti | tenāgnihotraśabdānāṃ yobhimatorthaḥ sa kalpyo bhavet puruṣai rmī māṃ sa kaiḥ | tacca nāsti | yataste hi puruṣā rāgādisaṃyutā rāgādiyuktāḥ | tato na tatkalpito'rthaḥ pramāṇaṃ |

[584,5]

atha tasya vedārthasya kaści jjai mi nyā di reva vetā kalpyeta | tatraikapuruṣo"bhimatastatvavit" | vedārthatattvajño nānyaḥ puruṣa iti kiṃkṛtaḥ | nātra kiñcit kāraṇamasti mī māṃ sa ka sya puruṣatvāviśeṣāt sarvo vā vetti | na vā kaściditi bhāvaḥ |

[585,1]

atha puruṣatvādisāmyepyasādhāraṇaśaktiyukto vaidikānāṃ śabdānāmatīndriyairartheḥ saha sambandhasya vetā kaścijjai mi nyādiḥ kalpyate | tadā tadvajjaiminyādivat | puṃstve puruṣatve tulyopi kathamapīti nirnimittamanyopi kaścijjñānī jñānātiśayavān | kasmānna vo na yuṣmākamabhimato jai mi nyā divadanyopi jñānavān prasajyata iti yāvat |

[585,2]

netyādinā vyācaṣṭe | eta āgacchata bhavanto brāhmaṇā ayamasmākamartho bhavadbhirgrāhyo nānya ityevaṃvaidikāḥ śabdā na vikrośanti na kathayanti yena tebhyorthagatiḥ syāt | kevalamityavadhāraṇe | anabhivyaktārthaviśeṣasaṃsargā eva śrutiṃ śrotravijñānamabhipatantyārohanti | anabhivyaktorthaviśeṣeṇa saha saṃsargaḥ sambandho yeṣāmiti vigrahaḥ | tatrājñātārthasambandheṣu śabdeṣu śrutimabhipatatsvekaḥ puruṣaḥ svayaṃ kañcidartha svecchānurūpaṃ kalpayatyanyopi puruṣoparamarthaṃ kalpayatītyanirṇṇaya eva padārthasya |

[585,3]

svābhāvikaḥ śabdānāmarthasambandhastenaikārthapratiniyamo bhaviṣyatītyāha |
netyāha | na ca kaścicchabdānāṃ svabhāvapratiniyamaḥ svabhāvena prakṛtyārthaissaha sambandho yenānekārthakalpanāyāmapi kevalaṃ samayavaśāt tantamarthamāviśanto vācyatvenopādadānā dṛśyante | teṣāmvaidikānāṃ śabdānāṃ kaścit tattvamācaṣṭe nāpara iti na nyāvyamiti sambandhaḥ | kīdṛśānāmaviditārthaniyamānāṃ | aviditorthaniyamo yeṣāmiti vigrahaḥ | kiṃ kāraṇam | atyakṣāveśāt | atīndriyasya svargādisādhanasyārthasya viṣayatvenātmasātkaraṇāt | na hyatīndriyārthasya śabdasyārthaniyamamarvāgdirśanaḥ śakto jñātu | tatrāvidvāneva | rāgādidoṣopaplutaḥ | kaścijjaimi niḥ śa va ra svā mī vā | teṣāṃ śabdānāntattvamācaṣṭe | asyāyamevārtha itināparaḥ | aparopi puruṣo jai mi nyādyaviśiṣṭo na tattvamācaṣṭa iti bhedavyavasthānaṃ na nyāyyamayuktitvāt |

[586,1]

"atha kutaścida"nirdeśyarūpād "buddhīndriyādīnām" | ādiśabdādabhyāsasyātiśayāt kāraṇāt "sa eva" jai mi ni prabhṛtirvedārtha"mvetti nāparaḥ" prākṛtaḥ puruṣa itīṣyate | tadā "tasya" jai mi ni prabhṛteḥ "kutoyamatīndriyajñānātiśayaḥ" | atīndriyasya vedārthatattvasya jñānātiśayonyairaviditatattvairaviśiṣṭasya |

[586,2]

bhavatu vā jai mi ni prabhṛtiḥ puruṣotīndriyārthasya vettā | "tathā" jai mi nyādivada"nyopi" puruṣātiśayo bau ddhā dya bhimato "deśakālasvabhāvaviprakṛṣṭānāmarthānāṃ draṣṭā | kimasambhavī" | kasmādavidyamāno dṛṣṭo yena pratikṣipyate | sopyatīndriyārthadarśyastvitīṣyatāṃ | na cedabhimatopi jai mi nyādirmā bhūt | "yato na hi tatpratikṣepasādhanāni" | bau ddhā dyabhimatapuruṣātiśayapratikṣepasādhanāni puruṣatvādīni "kānicit" santi | yāni "nainam"vedārthavivekakāriṇaṃ jai mi ni prabhṛtiṃ no"palīyante" | na viṣayīkurvanti | kintūpalīyanta eva | teṣāmapi puruṣatvādiyogāt |

[586,3]

atha puruṣatvādisādhanasambhavepi jaiminyāde"rviśeṣa" iṣyate | tadā "yathāya"matīndriyavedārthavivecanalakṣaṇe "viśeṣosya" jaiminiprabhṛteriṣṭaḥ | "tatsādhanasambhavepī"ti |
tasyātīndriyārthadarśipuruṣapratikṣepasādhanasya puruṣātvādeḥ sambhavepi | "tathānyasyā"pi puruṣasyātīndriyārthadarśanaṃ "syādityanabhiniveśa eva" bhavatāṃ mī māṃ sa kā nāṃ"yuktaḥ" |

[586,4]

nātīndriyārthadarśīti kṛtvā jai mi ni prabhṛtervedārthajñānamiṣṭamapi tu | "yasya"
vākyaṃ "pramāṇasamvādi | sa" puruṣo vedā"rthavid yadī"ṣyate |

[586,5]

jai mi ni prabhṛtereva ca vedārthavivecanaṃ kurvato vacanaṃ pramāṇasamvādīti paro manyate |

[586,6]

netyā dyā cā ryaḥ | nedamuttaraṃ yuktaṃ yasmā"nnahyatyantaparokṣeṣu" vedārtheṣu svargādisādhanatveṣu "pramāṇasyāsti sambhavaḥ" |

[587,1]

"syādeta"dityādinā vyācaṣṭe | "na vayaṃ puruṣaprāmāṇyāḥ kasyaci"jjaiminyāde"rvedavyākhyānamabhiniviṣṭāḥ | kintarhi | pramāṇasamvādād" vyākhyānamabhiniviṣṭāḥ | etadeva vyanakti | "bahuṣvapi" veda"vyākhyātṛṣu" madhye | "yo" vedasya vyākhyātā | yathā vyākhyāterthe "pramāṇaṃ pratyakṣādikaṃ saṃsyandayati" yojayati "sa"
tādṛśo vyākhyātā"numanyate"ṅgīkriyate nānya "iti" |

[587,2]

"tanne"tyādinā pratiṣedhati | dharmādharmāva"dṛṣṭaṃ | ādi"śabdāt svargādisādhakatveṣva"tīndriyeṣu" pratyakṣādi"pramāṇāntarāvṛtteḥ" | na vedārthe kasyacit pramāṇasamvādi vacanaṃ | yasmāt "tada"sambhavā"deva" hi | atyantaparokṣe pratyakṣādipramāṇasyāsambhavādeva hi | "tatpratītyartha"ntasyātīndriyasya pratītyartham"āgamaḥ upayācyate" prārthyate | "anyathe"ti yadyāgamagamyepyarthe pramāṇāntarasamvādādevārthaniścayastadā "satyapi tasmi"nnāgame tadgam"yerthe yadi pramāṇāntarasyāvṛttiḥ" syāt | tadā pramāṇāntarāvṛttāvāgamāt kevalā"dapratipatteḥ | tataśce"ti pramāṇāntarāt"kevalā"dityāgamarahitārtha"pratipatterasādhanamevāgamaḥ syāt" | pramāṇāntarabhāvābhāvābhyāmevārthapratipatterbhāvābhāvāt | "keva"lādāgamanirapekṣā"danyatopi" pratyakṣādeḥ pramāṇāda"tīndri"yerthe "pratipattiḥ"
kintvāgamasahitāt pratyakṣāderatīndriyārtha"pratipattiriti cet" |

[587,3]

"katha"miti si ddhā nta vā dī | "kathamatīndriyaśca nāma" svargādisiddhyupāyaḥ"pratyakṣādiviṣayaśca" virodhāt |

[587,4]

syānmataṃ | naivātyantaparokṣerthe pratyakṣādīnāṃ sādhakatvaṃ kiṃntu "te punaḥ" pratyakṣā"dayaḥ svaviṣayepyā"tmīye viṣayepy"āgamamapekṣyaiva sādhakāścet" tathā cāgamasyaiva prāmāṇyamiti paro manyate |

[587,5]

"anāgametyā"di si ddhā nta vā dī | nāsminnāgamostītya"nāgamognyādipratyayo dhūmāderliṅgānna syāt" |

[588,1]

"ne"tyādi paraḥ | "na vai āgame"tīndriyeṣvartheṣu "pravṛtte" pratyakṣādipramāṇamāgamaviṣaye"nviṣya"te | yenāyandoṣaḥ | syāt |

[588,2]

tataśca kevalāt pratipatterasādhanamevāgamaḥ syāditi | "kintu saivāgamasyā"tīndriyeṣvapi "pravṛttirna jñāyate" | tenāgamapravṛttiḥ pratyakṣādikamapekṣata "iti cet" |

[588,3]

"svaya"mityādiprativacanantadāsya pratyakṣādeḥ svayamatīndriyārtha"prasādhane samarthasya tadāgamopadhā"nantasyāgamasyopadhānaṃ sannidhānaṃ pratyakṣādeḥ "kamatiśayaṃ puṣṇāti"
yenāgamapravṛttimatīndriyerthe jñāpayati |

[588,4]

athātīndriye pratyakṣādyasamarthaṃ | tato "samarthantu" pratyakṣādi "āgamapravṛttimapi naiva sādhayiṣyati" yato yathā svargādisādhakamatīndriyantathā "sā cātīndriye" pratyakṣādinā siddhā | naiva siddhā | yena tadarthaṃ pratyakṣādiranviṣyata iti yatkiñcidetat |

[588,5]

bahuṣvapi vyākhyātṛṣu yaḥ pramāṇaṃ pratyakṣādikaṃ saṃsyandayati tasya bhāṣitaṃ gṛhyata iti bruvato pauruṣeyatvādāgamalakṣaṇā"danyaścaivamāgamalakṣaṇaṃ syāt" | etadevāha | "tathā" hītyādi | "yasya" puruṣasya "vacanaṃ pramāṇasamvādi | tatkṛta"ntena puruṣeṇa saṃskṛtaṃ"vaca" āgama "iti prāptaṃ" | vacanasya ca saṃskārastadarthasya pramāṇānugṛhītatvakhyāpanaṃ |
idantadanyadāgamalakṣaṇaṃ | tathā ca "nirarthā" vyarthā'pauruṣeyatā āgamalakṣaṇatveneṣṭā |

[588,6]

"tulye"tyādinā vyācaṣṭe | yaśca pramāṇasamvādivacanena puruṣeṇārthaḥ kalpito yaścetareṇa tayorarthayostu"lyepya"pauruṣeyatvā"gamavāde" sati "pramāṇabalādāgamasyā"pauruṣeyasyāpi "kvacida"rthe pramāṇasamvādiny"āgamatva" iṣyamāṇe'gnihotrādivākyānāṃ"pramāṇasamvāda āgamalakṣaṇaṃ syāt | nāpuruṣakriyā" | apauruṣeyatvamāgamalakṣaṇaṃ na syāt | kiṅkāraṇaṃ | "tasyā" apuruṣakriyāyā abhimatā'nabhimateṣu puruṣopa"diṣṭeṣu sarvārtheṣu tulyatvepi pramāṇenābādhanāt pratipatte"riṣṭatvāt |

[589,1]

etaduktambhavati | pramāṇasamvāditvenāgamārthapratipatteriṣṭatvādityarthaḥ | "tadbhāve"pyapauruṣeyatvabhāvepi tulye"nyatrāpramāṇasamvādi"nyarthe pratipattera"niṣṭhatvāt" pramāṇasamvādo vacanānāmāgamalakṣaṇaṃ syāt |

[589,2]

"yadi cātyantaparokṣerthe'nāgamajñānasambhava" āgamanirapekṣasya jñānasya sambhavaḥ |
tadā"tīndriyārthavit kaścidastīti" svama"bhimatambhavet" |

[589,3]

"yadi puruṣasya" jai mi nyā dervedārthamākhyātuḥ "parokṣerthe" svarggādisādhanopāye "āgamānapekṣaṃ jñānayāthātathyaṃ" jñānasyāvaiparītya"miṣyate" | tadā jai mi nyādivadanyepi"puruṣāḥ" saṃtya"tīndriyārthadṛśa itīṣṭaṃ syāt" |

[589,4]

syādetat | nātīndriyamarthaṃ pratyakṣato jānātyapi tvanumānena jñātvopadiśatīti |

[589,5]

tanna | yataḥ | "pratyakṣapūrvakāṇāma"numānādīnāma"sambhavāt" | kadā"'taddarśane"
tena pratyakṣeṇātīndriyasyādarśane | "pratyakṣe"tyādinaitadeva spaṣṭayati | teṣvatīndriyeṣvartheṣu "pratyakṣāvṛtteḥ" kāraṇāt pratyakṣapūrvakāṇāṃ "pramāṇāntarāṇāmasambhavā"t |

[589,6]

atadālambanaṃ pratīyata iti tasya pratyakṣāderālambanamviṣayaḥ | na tadālambana"matadālambanaṃ" pratyakṣādyaviṣayantasya "pratīyate" niścayārthamāgamonviṣyata ityadhyāhāraḥ | "pramāṇāntarasya" tvanumānāderatīndriyerthe "vṛttiḥ pratyakṣamatī"ndriyaviṣaya"manvākarṣati" sādhayati | pratyakṣapūrvakatvādanumānādeḥ | "iti" hetoḥ "puruṣātiśayo"tīndriyāṇāmarthānāṃ draṣṭā mī māṃ sa kai ra"nivāryaḥ syāt" | nivāritaśca | "tasmānnāstyatīndriye"rthe "pramāṇāntaravṛttiḥ" |

[589,7]

"ata eve"ti pramāṇāntarāvṛtterevāgamasya vedasy"ātīndriye" svargādisādhanatva"lakṣaṇerthaviśeṣe" yā "vṛtti"stasyā aniścayāt | "ayaṃ jai mi ni ranyo vā" śa ba ra svāmyādiḥ puruṣaḥ | "svayami"ti paropadeśanirapekṣaḥ | vedasyā"rthaṃ na vetti | rāgādimān"
yataḥ | rāgādimattvamaparijñānakāraṇaṃ | "anyatopi na" vetti vedasyārthantasyāpyasya puruṣasya rāgādimattvāt | "vedopi" svayamarthaṃ "na vedayati" na prakāśayati | tena"vedārthasya kuto gatiḥ" | naiva gatirasti | yasmāt "sarva eva hi puruṣonatikrānto" rāgā"didoṣa"kṛto viplavo "bhrānti"ryasyeti vigrahaḥ | tamiti vedasyā"tīndriyārthapratiniyama"mayamevāsyārtho nāyamityevaṃ "na vetti svayaṃ | nāpyenaṃ" rāgādimantaṃ puruṣa"manyaḥ"
puruṣo "vedayati tasyāpya"nyasya tulyaprasaṃgataḥ | rāgādimattvena tasyāpyajñatvādityarthaḥ |
yato "na hyandhena" svayamamārgajñenā"kṛṣyamāṇo'ndhaḥ panthānaṃ pratipadyate | nāpi svaya"mupadeśanirapekṣo "vedaḥ svārthaṃ prakāśayati" | kutaḥ | "upadeśavaiyarthyaprasaṃgāt" | jai minyā di vyākhyānasya niṣphalatvaprasaṃgāt |

[590,1]

"tatta"smā"dayamaparijñātārtho" vedākhyaḥ "śabdagaḍuḥ" | ghāṭāmastakayormadhye māṃsapiṇḍo gaḍurucyate niṣphalatvāt | tadvadvaidikopi śabdo'parijñātārthatvena niṣphalatvāt |
gaḍuriva gaḍuḥ | "eva"miti kimasyāyamarthothavāyamiti saṃśayāt tadabhiprasannasya "śalyabhūto" duḥkhaheturatastamaṃgīkṛtavedampuruṣaṃ "duḥkhamāsādayati" sthāpayati | kīdṛśo'"saddarśana"meva "snāyuḥ" śirā | teno"paniba"ddhastata eva kenacit kāruṇikenāpyapanetumicchatā "duruddhara" ityupahasati |

[590,2]

"tene"tyaparijñātārthatven"āgnihotrañjuhuyāt svargakāma iti śrutau" vedavākye "khādecchvamāṃsamityeṣa nārthaḥ" kintvanyobhimatortha "ityatra kā pramā" | naiva kiñcit pramāṇaṃ |

[591,1]

"kvacidi"tyādinā vyācaṣṭe | "agnihotraṃ juhuyāt svargakāma" ityādi vākyasya kvacidapi vācyatvenābhimaterthe "pratyāsattirahitasyā"nabhimaterthe viprakarṣarahitasya vāstavasya sambandhasya nirākaraṇādubhayābhāvaḥ | "bhūtaviśe"ṣegnau "yathābhimata"miti mantrādipūtaṃ "ghṛtādi prakṣipedityayamartho" na punaḥ "śvamāṃsaṃ khāde"dityayamartha iti "nātiśayampaśyāmaḥ" |

[591,2]

nanvayaṃ yathoktaḥ | sarvatra pauruṣeyepyāgame samānaḥ prasaṅgaḥ | tameva darśayannāha | "parokṣo daiśi"ko vaktā | yeṣāmvacanānāmāgamānāntāni tathoktāni | te"ṣāmarthaṃ"
yathābhiprāyamiti yathā daiśikābhimataḥ | idānīntanā adṛṣṭadaiśikāḥ puruṣāḥ samanuyantyavagacchantyā'"hosvid viparyaya"ndaiśikābhiprāyaviparīta"miti" niyamābhāvāt sarvatra saṃśaya iti manyate |

[591,3]

"ne"tyādinā pariharati | "nāyaṃ sarvatra prasaṃgaḥ | upadeṣṭu"rāgamasya praṇetu"rabhiprāyaprakāśa"neneti prathamaṃ prakāśayatānena svābhiprāyastatkālasannihitebhyaḥ śrotṛbhyaḥ kathitosya vacanasyāyamartha iti | tepi śrotāronyebhyaḥ prakāśayanti tepyanyebhya ityācāryopadeśe pāramparyasya "sambhavāt | na hyayama"bhiprāyakathanalakṣaṇo vaidikānāṃ"śabdānāmadaiśikānā"mityapauruṣeyāṇāṃ "sambhavati" daiśikasyābhāvāt |

[591,4]

itaśca pauruṣeyeṣu yathā prasiddhārthasambhavo yasmādāgamasya praṇetā loko mayā bodhanīya iti "lokapratyāyanābhiprāyaśca bruvāṇo loke" yasminnarthe śabdasya "saṃketastasya prasiddhimanupālayati" rakṣatyanyathā viphalantasya prakāśanaṃ syāt | "tatopi"
lokaprasiddhasaṃketānupālanādapi "tada"rthasiddhiḥ "syāt" | puruṣapraṇītasyāgamasyārthasiddhiḥ syāt | apiśabdāt pūrvoktācca sampradāyasambhavāt | "nāpauruṣeyāṇāṃ śabdānāṃ" yathoktena prakāreṇārthasiddhiḥ | kiṃ kāraṇaṃ | "tatra" vaidikeṣu śabdeṣu "kasyacit"
puṃsaḥ samīhābhāvāt | vacanaheto"rvivakṣāyā abhāvāt" | evantāvat saṃpradāyādisambhavena pauruṣeyasyāgamasyārthaparijñānasambhavāt tulyaprasaṃgatā nāstītyuktam |

[592,1]

adhunā nyāyānusāreṇaiva pauruṣeyāṇāmarthaniścayo bhavatītyāha | "api ce"tyādi | "nyāyameva" yuktimevā"nupālayantaḥ paṇḍitāḥ" prekṣāpūrvakāriṇo bau ddhā "heyā"diṣu "saṃgha"ṭante | heyasya sāśrayasya tyāgāya | "upā"deyasya sāśrayasyopādānāya "pravarttante" |
tatra heyaṃ duḥkhamupādeyo mokṣaḥ | tayorāśrayo yathāsaṃkhyaṃ karmakleśāstattvajñānañca |

[592,2]

etaduktambhavati | anekārthatvasambhavepi śabdānāṃ yuktiyuktaṃ puruṣārthopayoginamevāgamārthanniścinvanti sau ga tā na paropadeśamātreṇa | tatoyamadoṣa iti |

[592,3]

tadevāha | "na pravādamātreṇeti" | na bṛddhānāṃ pravādamātreṇeti "na samānaḥ prasaṃgaḥ | tacca" nyāyānupālanapūrvakamevāgame pravarttanaṃ "yathā'vasaraṃ pratipādayiṣyāmaḥ"
paścāt |

[592,4]

yadi nyāyānupālanenāgamārthaniścayo'tyantaparokṣe tarhyāgamārthe niścayona syādityāha | "nanvi"tyādi | "lokasanniveśādi"riti bhājanalokasya pṛthivyādeḥ sanniveśādiḥ | yathoktaṃ |

[592,5]

"tatra bhājanalokasya sanniveśamuśantyadhaḥ | lakṣaṣoḍaśakodbedhamasaṃkhyamvāyumaṇḍalamityādi | "

[592,6]

ādiśabdāt | dānahiṃsādicetanānāmiṣṭāniṣṭaphaladānādi |

[592,7]

deśasvabhāvādiviprakṛṣṭatvāda"yuktiviṣayopyarthaḥ" pratipadyate bhavadbhirbauddhaiḥ |
kutaḥ | "sambhavanīyapuruṣavacanāt" | yasya pratyakṣānumānagamyerthe vacanamavisamvādi | tasya tṛtīyasthāne vacanaṃ satyārthatvena sambhāvyate | tasmātsambhāvanīyāt puruṣavacanādarthaḥ pratipadyate | tathā ca na nyāyānupālanapūrvikā'gamārthe pravṛttiriti samāna eva prasaṃga iti manyate |

[592,8]

"ne"tyādinā pariharati | nātyantaparokṣorthaḥ puruṣavacanāt pratipadyate | kiṃ kāraṇam | "apratyayāt" tadviṣayapramāṇābhāvenāniścayāt | pratyakṣādiviṣaye "samvādā"ntaparokṣepi samvādo niścīyata ityapi mithyā yato "na hi kvacit" pratyakṣādiviṣaye pramāṇasamvādādaskhalito dṛṣṭa iti kṛtvā "sarva"ntadupadiṣṭamayuktigamyamapi"tathā bhavati" | kiṃ kāraṇaṃ | "tatpravṛtte"rityādi | tasya puruṣātiśayasya vacana"pravṛtteravisamvādena vyāptyā siddhe"rviparyaye bādhakapramāṇābhāvāt | nanu bhavatāpi |

[593,1]

"pratyakṣeṇānumānena dvividhenāpyabādhanam" | 1 | 218 ityādinaikadeśāvisamvāda"namāgama"lakṣaṇa"miṣṭamiti" |

[593,2]

ata āha | "agatyā" cetyādi | pramāṇagamyārthāvisamvādenātyantaparokṣepyavisamvādivacanamitī"damāgamalakṣaṇamagatyeṣṭa"māgamāt pravṛttau varamevaṃ pravṛtta "iti |
nāto" yathoktādāgamādatīndriyārtha"niścaya"stasyāprāmāṇyāt | "tadi"ti tasmā"nna pramāṇamāgama" ityuktaṃ prāk |

[593,3]

tadevama"pauruṣeyāṇāṃ śabdānāmarthajñānannā"cārya"saṃpradāyāt" | daiśikasyābhāvāt | "na yukte"ssakāśādatyantaparokṣerthe pramāṇāpravṛtteḥ | "nāpi lokā"darthapratītirlokapratyāyanāya prayogābhāvena lokasaṃketānusaraṇāyogāditi | "tatrā"pauruṣeyeṣu śabdeṣvarthānāma"pratipattireva" nyāyyā | tatrāpi vaidike śabde "prasiddho lokavādo" yathā gnyādi śabdād dāhapākādisamartherthe pravarttanta ityādi |

[593,4]

yo "lokavyavahāra"ssa ced vedārtha"pratipattihetuḥ" |

[593,5]

uttaramāha | "tatre"tyādi | "tatra" loke'vidyātve kaḥ puruṣo"tīndriyārthadṛk" |
yenātīndriyārthadṛśā'nekārtheṣu śabdeṣvekārthapratiniyamābhāvādāśaṃkyamānārthaviśeṣeṣu vaidike"ṣvarthoya"matīndriyo "vivecito" vibhaktoyamevāsyārtho nāyamiti | naiva tādṛśaḥ kaścidasti |

[593,6]

"na hī"tyādinā vyācaṣṭe | "na hyayaṃ lokavyavahāropauruṣeyā"dakṛtakā"ccha" bhavati | "kintarhi" | abhiprāyakathanalakṣaṇāt "samayāt" |
kimiva | "svaśāstrakā"retyādi | "svaśāstrakārā"ṇāṃ pā ṇi ni prabhṛtīnāṃ "samayāt"
saṃketāt | tatsamayānusāriṇāṃ "pā ṇi nī yā dīnāṃ" vṛddhiguṇasaṃjñādi"vyavahāravat" kiṃ kāraṇam | "upadeśāpekṣaṇāt" |

[594,1]

yadi hi laukikopi vyavahāro nisargasiddhaḥ syāt tadā paropadeśannāpekṣeta |
na ca yathā sāmayikāt sambandhādupadeśāpekṣādarthapratītistathā'pauruṣeyādapi sambandhādupadeśāpekṣādeva vedārthapratītiḥ | yato "na hyapauruṣeye tasmin" vaidike śabdārthasambandhe pa"ropadeśo yuktaḥ" | kiṅkāraṇaṃ | "tasya" vedārthasya "kenacidapi"
puruṣeṇājñānādajñānāṃ ca vedārthasyā"tīndriyatvāt" | taduktaṃ |

[594,2]

"śreyaḥ sādhanatā hyeṣānnityamvedāt pratīyate | tādrūpyeṇa ca dharmatvantasmānnendriyagocaraḥ | ślo0 co0 14śreyo hi puruṣaprītiḥ sā dravyaguṇakarmabhiḥ | codanālakṣaṇaiḥ sādhyā tasmātteṣveva dharmateti | ślo0 co0 191"

[594,3]

"aindriyakatve" tu vedārthasyābhyupagamyamāne "svaya"mupadeśamantareṇa vedārthasya "pratīti" | yathā rūpādīnāmaindriyakatvādupadeśamantareṇa pratītistadvat |

[594,4]

athātīndriyepi vedārthe niścayārthamu padeśo'bhyupagamyate | ta"dopadeśe ca" |
vedārthopadeṣṭṝṇāṃ "puṃsāṃ svatantrāṇā"miti rāgādyabhibhavena samyagjñānābhāvād yathecchaṃ pravṛttānāṃ "yathātattvamupadeśenāvisamvādasyāsiddheranāśvāso" na niścayo vedārthe | na hyajñā yathātattvamupadeṣṭuṃ samarthā iti | na puruṣāḥ svecchayopadiśanti |

[594,5]

kintu "vedavad vedavyākhyānamapyapauruṣe"yamupadeśaparamparāyātalakṣaṇāt "saṃpradāyāvicchedādāgataṃ" | tato yathoktād vedavyākhyānād vedārthasiddhi"riti ced" ||

[594,6]

uttaramāha | "tasyāpī"tyādi | "tasyāpi" vedavyākhyānasya "śabdātmakatve" śabdasvabhāvatve vedena "tulyaḥ paryanuyogaḥ | kathamasyā"pauruṣeyasya vedavyākhyānas"yārtho vidi"ta "iti" kutosmād vedārthaniścayaḥ | pauruṣeye tvāgame nāyandoṣo yataḥ "puruṣo hi" saṃketitānāṃ "śabdānāma"rthaṃ "śṛṅgagrāhikāyāpī"tyasya śabdasyāyamartha ityanena "tāvadabudha"majñaṃ puruṣaṃ "bodhayedityasti pauruṣeyāṇāṃ" śabdānā"marthagatā"varthajñāne "upāyo" nāpauruṣeyāṇāṃ | tathā "hyapauruṣeyastu śabdo naivaṃ karoti" yathāyaṃ mamārtho rāgādimatā grāhya iti | "na cāsyā"pauruṣeyasya śabdasya "kaści" jjai minyādī rāgādimān "kvacida"tīndriyerthe "sambandhaniyamaṃ jñātumīśaḥ" śakta "iti |
apratipattireva tadarthasya" vedārthasya |

[595,1]

"api ca" | bhavatu nāmāpauruṣeyo "vedastadvyākhyāna"ñca tathāpi rāgādimatā"puruṣeṇa puruṣāyopadiśyamānamanaṣṭasaṃpradāyame"vādyatve"pyanuvarttata iti "
pramāṇābhāvāt "samayaḥ" śapathādiḥ "śaraṇaṃ | āgamabhraṃśakāriṇā"mityādinā saṃpradāyavicchedena racanāntarasambhavameva samarthayate | āgamabhraṃśakāriṇāṃ puṃsāmanyathā |
pūrvaracanāvaiparītyena racanādarśanāditi sambandhaḥ | anyathā racanāyāṃ kāraṇamāha |
āhopuruṣikayetyādi | "āhopuruṣi"kayetyahaṃmānitvena | yathā sāṃ khya nāśakamā dha ve na sāṃkhyasiddhāntasyānyathā racanaṃ kṛtaṃ | "taddarśanavidveṣeṇa" vānyathā racanāsambhavāt | yathā ma hā yā na vidviṣṭānāṃ mahāyānapratirūpakasūtrāntararacanaṃ |
tatpratipannakhalīkaraṇāyeti | "ta"smin darśane yaḥ "pratipannaḥ" puruṣastasya "khalīkārāyānyathāracanāsambhavaḥ" | tatpratipannakhalīkāra eva kathaṃ | "dhūrtavyasanena" | vyasanamidandhūrttānāṃ yatparaḥ khalīkartavya iti | "anyato vā kuta"ścillābhādikāt |

[595,2]

"api cātra" vedārthanirṇṇaye | "bhavān" ve da vā dī | "svavādānurāgātkāraṇāt |
svameva mukhavarṇṇaṃ" | mukhaṃ varṇṇayati śobhayatīti mukhavarṇṇaḥ | svābhyupagamastaṃ "nūnamvismṛtavān" | yena rāgādimalinebhyaḥ puruṣebhyo vedārthanirṇṇayaḥ prārthyate |

[595,3]

"puruṣa" ityādinā mukhavarṇṇamācaṣṭe | yasmāt "puruṣo rāgādibhirupapluto"
viparyasto"'nṛtamapi brūyāditi" kṛtvā "nāsya" puruṣasya "vacanampramāṇamiti" | "tada"nṛtavāditva"mihāpi" vedārthasampradāyānukrame | jai mi nyādinā puruṣeṇa kriyamāṇe"kinna pratyavekṣate sambhavati na veti" | yasmāt "sa eva" puruṣo rāgādimān jai mi niprabhṛti"rvedamvedārthamvopadiśan" rāgā"dyupaplavāt" kāraṇāda"nyathāpyupadiśediti" mithyārthāśaṃkā naiva nivāryate |

[596,1]

āśaṃkākāraṇānyeva darśayannāha | "śrūyante hī"tyādi "kaiścit puruṣairyā" jña va lkya prabhṛtibhi"rutsannoddhṛtāni" | utsannānyantaritāni santi vedasya "śākhāntarāṇi" | uddhṛtāni smṛtvā smṛtvā punarāracitāni | tāni ca yathātattvaṃ smṛtvoddhṛtānīti kimatra pramāṇaṃ | "idānīmapi kānicid" ā hū ra ka prabhṛtīni śākhāntarāṇi "viralādhyetṛkā"ṇi | svalpādhyetṛkā"ṇi" dṛśyante | te katipayādhyetāro na samāropyopadiśantīti kimatra pramāṇaṃ | yathā viralādhyetṛkāṇi śākhāntarāṇi dṛśyante | "tadvat pracurādhyetṛkāṇāmapi" bahutarādhyetṛkāṇāmapi śākhāntarāṇāṃ "kasmiṃści"dityatikrānte "kāle saṃsārasambhavāt" | alpādhyetṛkatvasambhāvanāsambhavāt | teṣāṃ prāgapi pracurādhyetṛkatve pramāṇābhāvāt | idānīntarhi kathaṃ pracurādhyetṛkāṇi tānītyata āha | "puna"rityādi | "punaḥ" kālāntareṇāptatvena "sambhāvita"sya "puruṣa"sya "pratyayāt" prāmāṇyāt tadanyāsambhāvitapuruṣādhyayanavaiparītyena saṃhṛtānāmadhyetṝṇāṃ "pracuratopagamana"sya bāhulyopagamanasya yā "sambhāvanā"
tasyāḥ "sambhavāda"niścayaḥ |

[596,2]

kiñca | ye te puruṣā viralībhūtāḥ śākhāntarāṇāṃ pratānayitāra"steṣāṃ pratānayitṝṇāmanyathopadeśasambhavā"diti sambandhaḥ | tathā cānāśvāsa ityabhiprāyaḥ |
kīdṛśānāṃ pratānayitṝṇāṃ "kadācidadhītavismṛtādhyayanānāṃ" | adhītaṃ sad vismṛtamadhyayanaṃ yaiste tathoktāḥ | yathādhītaṃ vismṛtāssantaste'nyathāpi pratānayeyurityarthaḥ |
kena kāraṇenetyāha | "anyeṣā"ntadabhiprasannānāmadhyetṝṇāntasminnadhyāpayitari | yā mahatva"sambhāvanā" | ta"syā bhraṃśabhayāt" | yadyahamanyathāpi nopadiśeyaṃ | nūnamete mayyāptasambhāvanāṃ ja"ha"tīti | ādi śabdādāhopuruṣādikāt anyathopa"deśasambhavaḥ" |

[597,1]

pratānayantu nāma te'nyathā | tathāpyadhyetāro na tathā pratipadyerannityāha | "tadi"tyādi | "tasya" sambhāvitasya puruṣasya "pratyayācca" taduktānāṃ | sambhāvitapraṇetṛpuruṣā"bhiprasannānāmavicāreṇa" vedādhyayana"pratipattera"nyathāsaṃpradāyasambhavaḥ | puruṣaprāmāṇyāt pravṛttimeva sādhayannāha | "bahuṣvapyadhyetṛṣu" madhye "sambhāvitāt puruṣād bahulaṃ loke pravṛttidarśanāt" |

[597,2]

nanu sambhāvitāt pratipattau samvāda evetyata āha | "tatopi" sambhāvitāt puruṣāt "kathañcit" kenacit kāraṇena sambhāvanā bhraṃśabhayādinā | "vipralambha"sya visamvādasya "sambhavāt" |

[597,3]

upacayahetumāha | "kiṃce"tyādi | "parimitā"śca te "vyākhyātṛ"pu"ruṣā"śca teṣāṃ"paramparāmevātra" vedavyākhyāne "bhavatāṃ" mī māṃ sa kā nāṃ "śrṛṇumaḥ | tatra" teṣu madhye "kaścid"
vedasya vyākhyātā "dviṣṭādīnāmanyatamaḥ syāt" | kaścid vedadarśane vidviṣṭaḥ sonyathāpyupadiśet | tathā kaścidajñaḥ dhūrtto vā | tathā ca vedavyākhyāyāma"nāśvā"saḥ |

[597,4]

yata eva"ntasmānnā"pauruṣeyād veda"vyākhyānād" vedārthasiddhiḥ | "nāpi sāmayikāt" sāṃketikā"llokavyavahārādvedārthasiddhiḥ" | lokasya rāgādyupaplutatvāt |

[597,5]

bhavantu vā nisargasiddhā vaidikāḥ śabdāssamayanirapekṣāḥ | evamapya"sāmayikatve"bhyupagamyamāne | "vyavahāre nānārthānāṃ" gavādi"śabdānāndarśanāt" | sarvatra vaidikepi śabde na tadāśaṃkā'nivṛtteriti sambandhaḥ | nānārthāśaṃkāyā anivṛtterityarthaḥ |
laukikānāmeva nānārthatvanna vaidikānāmiti cedāha | "kasyacidi"tyādi | tasyāpi vaidikasya "kasyacida prasiddhārtha"syeti yatra śabdaḥ prasiddho nārthastasyā"prasiddhasya" vā svarūpeṇa śabdasya | "punarvyutpattipradarśanen"ārthaḥ kalpanīyaḥ puruṣaiḥ | tathā ca sati punaḥ kiṃ yathā sthitamevārthaṃ puruṣo vaidikānāṃ śabdānāmupadiśati kimvāviparītamiti "sarvatra" nānārthā "śaṅkāyā anivṛtteḥ" |

[597,6]

aniṣṭerthe prayuktā api vaidikāśśabdā na tatra pratītiṃ janayantītyapyayuktaṃ | yataḥ "sarveṣāṃ" śabdānāṃ laukikānāṃ vaidikānāṃ ca "yathārthanniyogepi" | vīpsāyāmavyayībhāvaḥ | yasmin yasminnarthe niyogassaṃketastasmin satya"pyavaiguṇyena" tatra tatrārthe "yathāsamayaṃ" yathāsaṃketaṃ "pratītijananā"t | na cāniṣṭenyathāpratītijananaṃ | yata"iṣṭāniṣṭayo"rarthayoḥ pratyāsattiviprakarṣābhāvena pratītajananasyā"viśeṣāt" | tataścā"viśiṣṭānāṃ sarvārtheṣu" vaidikānāṃ śabdānāme"kamarthaṃ" kimviśiṣṭa"matyakṣasaṃyogaṃ" |
śabdena saha sambandho yasya sa tathoktaḥ | "anatyakṣadarśini" | arvāgdarśini "puruṣasāmānye ko vivecaye"t | naiva kaścid vivecayet | "yato lokāt pratītiḥ" syāt |

[598,1]

"api ca" | ayaṃ mī māṃ sa kaḥ "svayamapi na sarvatra" vede "prasiddhimanusarati" | yena prasiddhāllokapravādād vedārthagatiḥ syāt | kiṃ kāraṇaṃ | "yasmāt svargorvaśyādiśabdaśca" | svargaśabda urvarśī śabdaḥ | ādiśabdānna nda na va nā di śabdaścā"rūḍhārtha"syāprasiddhārthasya "vācako'nena" vedavādinā "nirvarṇṇyamāno" vyākhyāyamāno dṛṣṭaḥ | tathā hi prākṛta"puruṣātiśāyino" ye "puruṣaṃ" viśeṣāsteṣāṃ "niketaḥ" sthānaṃ |
mānuṣātikrāntaṃ sukhamatimānuṣaṃ tasyā"timānuṣa"sya "sukha"syā"dhiṣṭhāna"māśrayaḥ | nānā prakārāṇyupakaraṇānyupabhogavastūni yasmin | sa "nānopakaraṇaḥ" svarga iti lokapravādaḥ "tannivāsinī" svarganivāsi"nyapsarā urvarśī nāmeti lokapravādaḥ | taṃ" lokapravāda"manā"dṛ"tya" manuṣyeṣveva niratiśayā prītiḥ "svargaḥ" | urvaśī cāraṇiḥ | pātrī vetyādinā | lokaprasiddhādarthā"danyāmevāṃrthakalpanāmayaṃ" jai mi nyādiḥ "kurvāṇo"gnihotrādi"śabdāntare"ṣvarthanirṇṇaye | "kathaṃ prasiddhiṃ pramāṇayet" | naiva pramāṇayediti yāvat |

[598,2]

"tatrā"gnihotrādiśabdeṣu lokaprasiddhārthakalpanāyā "avirodhāt" pratītasyaivārthasyā"bhyupagama iti cet" | svargorvaśyādiśabdeṣu tu prasiddhārthābhyupagame pramāṇaviro dhādanabhyupagama iti paro manyate |

[599,1]

"ne"tyādinā si ddhā nta vā dī | bhedamanantaroktaṃ yujyate | yasmā"datrāpi" svargorvaśyādiśabdeṣu lokaprasiddhe"tīndriye"rthebhyupagamyamāne | pramāṇena "virodhāsiddheḥ"
na hyatra pratyakṣamanumānaṃ vā bādhakaṃ pramāṇamasti | "anyatrāpī"tyagnihotrādiśabdeṣvapi lokaprasiddhārthakalpanāyā"mavirodhasya duranvayatvāt" | sādhakapramāṇābhāvena durbodhatvāt |

[599,2]

etadeva sādhayannāha | "viruddhāmapi" yathāprasiddhāma"gnihotrāt sva"rgā"vāpti māndyādayaṃ" jai mi nyā di"rna lakṣayedapi" kadāciditi saṃśayaḥ | kiṃ ca | "virodhāvirodhau ca" nānyāveva | kintarhi | "bādhakasādhakapramāṇavṛttī" |
yathoktasyānupalambhākhyasya bādhakasya pramāṇasya vṛttirvirodhaḥ | sādhakasya pratyayānumānasya pramāṇasya vṛttiravirodhaḥ | te ca virodhavirodhasvabhāve | bādhakasādhakapramāṇavṛttī | "atyakṣe"'tīndriye vastuni "nābhimate" | na hi deśādiviprakṛṣṭeṣu svargādisādhaneṣu bādhakaṃ sādhakaṃ ca pramāṇaṃ pravarttate | yadā "caivantatkathaṃ" naiva"tadvaśā"diti virodhāvirodhavaśāt | virodhavaśāt svargādiśabdeṣu prasiddhārthapratītiravirodhavaśāccāgnihotrādiśabdeṣu prasiddhārtha"pratītiḥ" |

[599,3]

atha mataṃ | na sādhakapramāṇavṛttiravirodhotīndriyerthe kiṃ tvāgamasaṃjñitasyāgnihotrādivacanasya lokaprasiddhārthavācakatvena pravṛttirevāvirodha iti |

[599,4]

ata āha | "na ce"tyādi | lokaprasiddhārthavācakatvenāgnihotrādi"vacanasya pravṛttirevāvirodho na ca" | kiṃ kāraṇam | "anyatrāpi" svargorvaśyādiśabdeṣvapi svargādivācakatvena pravṛtteravirodha"prasaṅgāt" | tathā hi | svargorvaśyādiśabdāḥsthānāpsaroviśeṣādiṣveva pravṛttā loke dṛśyante | tataścāviśeṣādubhayatra prasiddhārthaparigrahostu | na caikatrāpi |

[599,5]

kiṃ ca | "apauruṣeyo" vedākhya "āgamaḥ" sa ca svamarthaṃ svayaṃ na prakāśayati kintu "tasyā"gamasya loka"pravādādarthasiddhi"rabhyupagamyate | "tatra puna"rlokaprasiddhyaṅagīkaraṇepi "virodhacintāyāṃ" kriyamāṇāyāṃ sarva"trāgame'nāśvāsaḥ" syādatīndriye virodhāvirodhayorniścetumaśakyatvāt |

[599,6]

anāśvāsameva sādhayannāha | "satyapī"tyādi | "satyapi tasminna"pauruṣeya āgame | svargādiśabdavācyasya svargādyarthasyātathābhāvāt | "tathābhāvasta"thātvaṃ | yathā lokeprasiddhasvargārthagrahaṇa"matathābhāvāda"prasiddhārthagrahaṇādanyasyāpyagnihotrādiśabdasya "śaṃkanīyatvāt" | kimasya lokaprasiddha evārthaḥ kimvā svargādiśabdavadanya eveti | etadeva kutaḥ | "pramāṇavṛtteḥ" | na hyatra lokaprasiddhārthagrahaṇe pramāṇaṃ pravarttata iti |

[600,1]

"yadukta"mityādi paraḥ | yaduktam | "agnihotraṃ juhuyādityatra" vākye"śvamāṃsabhakṣaṇa"sya "codanā"bhidhānantasya "vikalpaḥ" kalpanā "bhavatviti | sa" doṣo "na bhavati" | kiṃ kāraṇam | vedasyaiva "pradeśāntare tathe"ti bhūtaviśeṣe ghṛtādikaṃ prakṣipedityevamasyāgnihotrādivākyāsyā"rthacarccanāt" | vyākhyānāt |

[600,2]

"ne"tyādi si ddhā nta vā dī | "ne"damuttaraṃ yujyate | "tasya" pradeśāntarasthasya vyākhyābhūtasya vākyasyā"rthāparijñānāt" | tataśca "pradeśāntereṣvapi" vyākhyābhūteṣu"tathārthakalpanāyā" iti | śvamāṃsabhakṣaṇakalpanāyā "anivāryatvāt" |

[600,3]

"yadītyādya"syaiva samarthanaṃ | "yadi hyayamapauruṣeyo" vedākhyaḥ "śabdarāśiḥ kvacit"
pradeśāntare "viditārthaḥ syāt tadā tato" viditārthāt pradeśāntarāt pariśiṣṭa"syārthapratītiḥ syāt" | yāvatā "te tu" vaidikāḥ śabdā "bāhulyepyapa"rijñānārthatvādandhā"eva sarva iti" kṛtvā puruṣeṇa ya"theṣṭaṃ praṇīyante" vyākhyāyante |

[600,4]

yata eva"ntasmācchabdāntareṣu tādṛkṣvi"ti | agnihotraṃ juhuyādityādi vākyānāmvyākhyābhūteṣu "tādṛśyevāstu kalpanā" | kīdṛśī | ityāha | "yādṛśyagnihotrañjuhuyātsvargakāma ityasya" kalpanā kṛtā pradeśāntarepi śvamāṃsabhakṣaṇakalpanāstviti yāvat |

[600,5]

"api ca prasiddhiśca" nānyadeva kiṃcit | kintarhi | "nṛṇāṃ" puruṣāṇāṃ "vādaḥ" vādaḥ "pramāṇanneṣyate" bhavatā | sarvapuruṣāṇāṃ rāgādyupaplutatvāt | "bhūya"
iti punaḥ | "tataśca" lokapravādādapramāṇatvena pūrvaṃ vyavasthāpitāt punarvedā"rthagati"riti yugapa"tkimetadviṣṭakāmitaṃ" | yadeva vastvapramāṇatvena dviṣṭaṃ | tadeva punaḥ pratipattihetutvena kāmitamabhilaṣitamiti parasparavirodhaḥ |

[601,1]

"na prasiddhirnāmānyā janapravādāt" | kintu janapravāda eva prasiddhiḥ | "te ca sarve janā asambhāvanīyayāthātathyavacanā" asambhāvanīyaṃ yāthātathyamaviparītatvaṃ yasmin vacane | tadasambhāvanīya"yāthātathyaṃ vaca"naṃ yeṣāmiti vigrahaḥ | kiṃ kāraṇaṃ | "rāgāvidyāparītatvāt" | rāgāvidyābhyāṃ vyāptatvāt | "ta"diti tasmā"deṣāṃ"
janānāṃ "pravādo na pramāṇaṃ" |

[601,2]

bāhulyājjanasya tatpravādaḥ pramāṇamityapi mithyā | yataḥ | "na hi" bahūnāṃ janānāmmadhye "kasyacide"kasy"āpi" puruṣasya "samyakpratipatterabhāve" sati lokasya"bāhulyamarthavad" bhavati prayojanavad bhavati | kimiva | "pā ra sī ke"tyādi | yathā bahubhiḥ pārasīkai"rmātari" maithunācaraṇānna tannyāyyambhavati | evaṃ bāhulyepi rāgādimatāmatīndriyerthe vacanamapramāṇameveti |

[601,3]

atha "teṣāmeva" rāgādimatāṃ "puruṣāṇāṃ vacanāt punaḥ parokṣa"syāgnihotrādiśabdavācyasyārthasya pratipattiriti | "kathantadeva yugapade"kasminneva kāle "dveṣyaṃ ca kāmyaṃ ca" yujyate |

[601,4]

agnihotrādiśabdasya yasminnarthe loka"prasiddhi"stā"mullaṃdhya" tyaktvā | tatorthāntarasya śvamāṃsabhakṣaṇādeḥ "kalpane na nibandhanaṃ" kāraṇamiti | tasmāt prasiddhireva gṛhyata ityetadapyayuktaṃ | yataḥ "prasiddherapramāṇatvāt tadgrahe" prasiddhigrahe"kinnibandhanaṃ" | naiva kiñciditi prasiddherapi graho mābhūditi |

[602,1]

"prāptye"tyādinā pūrvārddhantāvad vyācaṣṭe | prasiddhyā "prāpta"syārthasya "pratilomanena"
tyāgenānyatrāprasiddherthe"pravṛttirguṇadoṣadarśane" sati "yuktā" | yadi prāpterthe doṣadarśanaṃ syādaprāpte ca guṇadarśanaṃ | na cāgnihotrādiśabdānāṃ prasiddherthe doṣadarśanamastyaprasiddhe vā guṇadarśanantataḥ "prasiddhe"revā"nvayonu"gamana"miti cet" |

[602,2]

"ne"tyādinā pratiṣedhati | etacca paścārddhasya vivaraṇaṃ | "naita"devaṃ | kiṃṅkāraṇaṃ | "prāpteḥ pramāṇavṛttilakṣaṇatvāt" | sādhakena hi pramāṇenārthasya prāptirniścīyata iti prāpteḥ pramāṇavṛttilakṣaṇatvamucyate | na ca prasiddhiḥ pramāṇaṃ yena siddhortho nyāyaprāptaḥ syāt | tataśca tāmenāṃ "prasiddhimapramāṇayato" mī māṃ sa ka sya"tanmukhena" prasiddhidvāreṇāgnihotrādiśabdavācyasyārthasya yā "pratītiḥ" sā yatkiñcanaḥ grahaṇamapramāṇakatvāt | yathākathañcit tadgrahaṇamityarthaḥ |

[602,3]

tataścāgnihotrādiśabdasya lokaprasiddhortho nyāyaprāpto na bhavatītyevaṃ "nyāyā"llokaprasiddhasyārthasya "prāptipratiṣedhāt" kāraṇādagnihotrādiśabdānāmicchayārthaḥ parikalpanīyaḥ |

[602,4]

tatra mī māṃ sa kairagnihotrādiśabdānāṃ yorthaḥ parikalpyate dahanadravyādilakṣaṇo yaśca pareṇa śvamāṃsabhakṣaṇalakṣaṇastayoḥ "svaparavikalpayorubhayathā"pīti yadi prasiddhyanupālanamatha nānupālanantathāpi pramāṇābhāvādicchayā parigrahe "tulyā vṛtti"riti kṛtvā "kaḥ prasiddhānurodho" yena prasiddherarthakalpanā kriyate |

[602,5]

"api ca | prasiddhyai"va sarva"śabdā"nā"marthaniścaye" | iyannānārthatvena "śaṃkotpāditā" | kiṃ kāraṇaṃ | "yasmānnā"vṛttitvamagnyādi"śabdānāntatra" prasiddhau"dṛśyate" |

[602,6]

"ne"tyādinā vyācaṣṭe | "na prasiddhe"ssakāśā"dekārthaniścayaḥ śabdā"nāmvaidikānāṃ |
kiṃ kāraṇaṃ | "tata eva" prasiddhereva "śaṃkotpatteḥ" | tathā hi "nānārthā" agnyādi"śabdā loke dṛśyante" | tacca nānārthadarśanaṃ lokavādo "lokapravādaśca pratītirata eva"lokavādā"nnā" kṛtvā "tato" lokavādād vaidikānāṃ śabdānāmekārtha"niyamo " |

[603,1]

aniyatārthatvameva draḍhayannāha | "anyathe"tyādi | "svayaṃ" svabhāvato "nānāśak"teranekārthapratipādanayogyasya dhvaneḥ śabdasyā"nyathāsambhavābhāvāt" | abhimatādarthādarthāntare vṛttiranyathā | tasyā arthāntaravṛtterasambhavonyathā'sambhavastasyābhāvāt | pratiṣedhadvayena vidherabhyupagamādanyathāpi sambhavasya bhāvāditi yāvat | tataścātīndriyārthavṛttiṣu vaidikeṣu śabdeṣ"vavaśyama"nekārthavṛttitvena "śaṃkayā bhāvyaṃ" | keṣāṃ "niyāmakamapaśyatāṃ" puṃsāṃ pratiniyataviṣayasādhakaṃ pramāṇamapaśyatāṃ | 326

[603,2]

yata eva"ntasmād | aviditaḥ arthavibhāgo" yeṣāmiti vigrahaḥ | "teṣva"viditārthavibhāgeṣu "śabdeṣvekamartha"mabhimataṃ | kiṃ bhūtam | "atyakṣasaṃyogaṃ" |
atyakṣotīndriyassaṃyogaḥ śabdena saha sambandho yasyeti vigrahaḥ | ālambanaṃ pramāṇantadabhā"vādanālambano" niḥpramāṇaka"ssamāropo" yasya sa tathoktaḥ | "tamevaṃ"
bhūtamartha"mviniścatya vyācakṣāṇo jai mi niḥ | tadvyājeneti" veda evaṃ prāheti vedopakṣepeṇa "svameva matamāheti" kṛtvā yastīrthakaro nirvyājamevamāha |
ahameva svayamvadāmīti | tasmāt "tīrthakarāntarādasya" jai mi ne"rna viśeṣaṃ paśyāmaḥ" |

[603,3]

aviśeṣameva sādhayannāha | "tathā hī"tyādi | sa cāsāvarthaśceti "tadartha"stasya prakāśana"mvacanaṃ" | tatra "vyāpāra"ssāmarthyantena "śūnyasya" rahitasya vedasya | "tatsamāropeṇe"tyarthaprakāśanavyāpārasamāropeṇa... ... ...evamvaktīti yada"bhidhāna"nta... ... ... svavacanameva tasya taditi yāvat | "tatkāriṇā" vacanavyāpāraśūnye vederthaprakāśanavyāpārasamāropakāriṇā jai mi ni nā "kevalammithyāvinītataivātmanaḥ samuddyotitā syāt" | na tu pauruṣeyād vacanādasya viśeṣaḥ |

[604,1]

etadeva sphuṭayannāha | "tathā hī"tyādi | kaḥ panthā pā ṭa li pu traṃ gacchatīti pṛṣṭaḥ "kaścana" puruṣa āha | na jāne svayamahaṃ kevalame"ṣa sthāṇurayaṃ mārga iti vaktī"tyevameko mārgopadeśasāmarthyaśūnyasthāṇuvyājena mārgamācaṣṭe | "anya"stvāha | na sthāṇorvacanasāmarthyamastyahameva "svayaṃ" jñātvāyaṃ mārga iti "bravīmīti | tayore"vamabhidadhatoḥ svayamvacana"bhedaḥ parīkṣyatāṃ" yadyasti naivāstītyabhiprāyaḥ |

[604,2]

"nirabhiprāya" ityādinā vyācaṣṭe | abhiprāya idaṃ cedaṃ ca kariṣyāmīti cetanā |
tatpūrvakaḥ prayatno vyāpāraḥ | "abhiprāya"śca "vyāpāra"śca "vacanaṃ" ca | tāni "na" vidyante yasminsa tathoktaḥ | "tasmi"nnevambhūte "sthāṇau" mārgaprakāśakatvaṃ "samāropyopadiśata"
ekasya puṃsaḥ "svatantrasya vā" sthāṇunirapekṣasyāparasya mārgamupadiśata iti samba"ndhaḥ" | etayordvayoḥ puruṣayoḥ svayamva"canopagame na kaścidviśeṣonyatra jaḍasya pratipattimāndyāt" jaḍasya śrotuḥ pratipattimāndyameva viśiṣyate | yatobhiprāyādi śūnyasya sthāṇorvacanaṃ pratipadyate sthāṇureva vaktīti | evaṃ jai mi nervedavyājena svamataṃ bruvato jaḍaḥ pratipattimāndyāt veda evaṃ brūta iti pratipadyate |

[604,3]

"api ca" vaidikasya śabdasyai"kārtha"prati"niyame satyena"mekārthapratiniyamaṃ "jai mi nirjānīyā"t | yāvatā "śabdasya vācaka"sya "sarvatrā"rthe vācakatvena "yogyasyaikārthadyotane niyatiḥ kuto" naiva | "na hi śabdasya kaścidarthaḥ svabhāvena" nisargasiddhyā "niyato"sti |
kiṃ kāraṇaṃ | "sarvatra" vācyerthe "yogyatvā"cchabdasya |

[604,4]

atha punarna yogyatā sarvatrārthe śabdasya tadā"pyayogyatve ca tadapracyute"rayogyatāsvabhāvānnityasya śabdasyāpracyuteḥ kāraṇāt "puruṣāṇāmavidheyas"yānāyattasya"kvacidarthe upanayana"mvācakatvena niyojanaṃ | niyuktasyāpya"panayanaṃ" | nedānīmayaṃ śabdo vācaka iti tas"yāsambhav"āt | bhavati ca | tasmāt sarvatra śabdā yogyāityekārthadyotanaṃ nāsti |

[605,1]

bhavatu vā vaidikānāmekārthaniyamastathāpyatīndriyamarthaniyamaṃ puruṣo jñātumaśaktaḥ | tadevāha | "jñātā vātīndriyā arthāḥ kena" puruṣeṇa | na hi mī māṃ sa kotīndriyārthadarśinaṃ kañcidicchati | "vivakṣāvacanād ṛte" | vivakṣāyāḥ prakāśanamvacanamvivakṣāvacanantena vinā | vakturabhiprāyakathanamantareṇātīndriyā naiva kenacijjñātā ityarthaḥ |

[605,2]

"puruṣe"tyādinā vyācaṣṭe | ka"yācid vivakṣayā puruṣe"ṇa "praṇīte" uccārite "śabde"
sa puruṣastāmvivakṣāṃ "kadācit" kvacicchrotari "nivedayedi"daṃ mayā vācyatvena vivakṣita"miti | vivakṣāpūrvakāṇāṃ śabdānāmarthe niyamaḥ pratīyetāpi | apauruṣeye tu" śabde vivakṣāpūrvaṃ kenacidaprayukte "vidyamānopyarthaniyamaḥ kathaṃ jñeyaḥ" | naiva kathaṃcit |
kiṃ kāraṇaṃ | s"vabhāvabhedasyābhāvā"t | na hi vaidikasya śabdasya kaścit svabhāvo bhinnosti sa ekatrābhimaterthe niyato yaddarśanādiṣṭārthapratītiḥ syāt | "satya"pi "vā" svabhāvabhede sa svabhāvabhedaḥ pratyakṣo vā syādapratyakṣo vā | na tāvatpratyakṣaḥ | kiṅkāraṇaṃ | "pratyakṣasya" svabhāvasyopadeśanirapekṣasya | "svayaṃ pratītiprasaṃgāt" | athāpratyakṣaḥ | "apratyakṣatvepi" pramāṇāntarasyābhāvena "kenaci"dapyarvāgdarśanena "jñātumaśakyatvāt" |

[605,3]

abhyupagamyaitaduktaṃ | "na cāsti kaścid viśeṣo" ya ekārthapratiniyataḥ | "sarvaśabdā hi sarvārthapratyāsattiviprakarṣarahitāḥ" |

[605,4]

na hi kecicchabdāḥ kvacidarthe pratyāsannā viprakṛṣṭā vā "bhāvato"'pi tu "teṣāṃ"
śabdānāṃ sarvārtheṣu svabhāvatastulyānāmekārthaniyame vaktu"rvivakṣā hetuḥ | saṃketastatprakāśana" iti tasyāśca vivakṣāyāḥ prakāśanaḥ saṃketaḥ | tathā hyayamarthaḥ tena vivakṣita iti saṃketādavagamyate | "sā" ca vivakṣā"pauruṣeye" śabde "nāstī"ti kṛtvā"tasyā"pauruṣeyasya śabdasya "sā" yathoktā "ekārthatā kutaḥ" | naiva |

[606,1]

"vivakṣā hī"tyādinā vyācaṣṭe | "vivakṣayā" hetubhūtayā "śabdortheṣu niyamyate" 'syaivārthasyāyaṃ vācaka iti | "na" tu "svabhāvataḥ" | kiṃ kāraṇaṃ | "tasya" śabdasya kvacid vastunya"pratibandhe"na sambandharahitatvena kāraṇena "sarvatrā"rthatu"lyatvāt | yatrāpi"
śabdasya "pratibandhaḥ" sthānakaraṇeṣu tataḥ śabdānāmutpatterabhivyaktervā | teṣāmapi karaṇānāṃ "sarvaiḥ śabdai"ra"bhidhānaniyamabhāvāt" | na hi sarve śabdāḥ "karaṇānā"me"vābhidhāya"kāḥ | karaṇābhidhāyī punaḥ śabdaḥ karaṇāni pratipādayedapīti sarvagrahaṇaṃ |

[606,2]

yata eva"ntasmād vivakṣāprakāśanāya saṃketaḥ kriyate" | kīdṛśaḥ | "abhiprāyanivedanalakṣaṇaḥ" | vakturabhiprāyaprakāśanalakṣaṇaḥ | "apauruṣeye" tu śabde "na vivakṣā" niyāmikā | "nā"pi "saṃketa"statprakāśanaḥ | kiṃ kāraṇaṃ | puruṣanivṛttereva"kasyacidabhiprāyasyābhāvāditi" kṛtvā "nai"kārtha"niyamo" vaidikānāṃ śabdānāṃ | niyame vā | "na tajjñānaṃ" naikārthapratiniyamajñānaṃ kasyacit | arthe svabhāvata ekārthaniyatā vaidikāḥ śabdā na vivakṣātaḥ |

[606,3]

tadā "svabhāvaniyame"bhyupagamyamāne sa śabdo"nyatrārthe tayā" vivakṣayā "na viyujyate" |

[606,4]

"yadī"tyādinā vyācaṣṭe | "yadi saṃketanirapekṣaḥ svabhāvata eva śabdortheṣu nilīno"
yuktaḥ "syāt | uktama"trottaraṃ | "kvacidvastunyapratibandhādaniyata" iti |

[606,5]

"api ca | svābhāvikena" nisargasiddhe "vācyavācakabhāve"'bhyupagamyamāne | "na punarvivakṣayā yatheṣṭaṃ" śabdonyatrārthe "niyujyate" | na hi rūpaprakāśane svabhāvato niyataṃ cakṣuḥ śabdaprakāśane niyoktuṃ śakyate | niyujyate ca yatheṣṭaṃ śabdaḥ | tasmānna svabhāvaniyataḥ | hastasaṃjñādivat | svabhāvatorthapratiniyame śabdānāṃ "saṃketaśca" niṣphalaḥ syāt | yato "na hi svabhāvabhedaḥ" svabhāvaviśeṣa "indriyagamyaḥ svapratītau paribhāṣādikaṃ" | paribhāṣā saṃketaḥ | ādiśabdāt saṃketasmṛtyādiparigrahaḥ |
kimiva | "nīlādibhedavat" | yathā nīlādiviśeṣāḥ svapratītau saṃketādikaṃ nāpekṣante tadvat | "tadapekṣapratītayastu" saṃketāpekṣapratītayastu ye | te "na vastusvabhāvāḥ" | na vastuno nisargasiddhāḥ viśeṣāḥ | "kintarhi | sāmayikāḥ" saṃketakṛtāḥ | kimiva | "rājacihnādivat" | yathā rājñā svapratītaye samitā dhvajādayaścinhabhedāḥ | ādiśabdāddhastasaṃjñādiparigrahaḥ | "ya"śca "sāmayika"ssa "svabhāvaniyato yuktaḥ" | nisargasiddho na "yuktaḥ" | kiṃ kāraṇaṃ | "tasya" sāmayikasya puruṣasya puruṣe"ccha"yā "pravṛtteḥ" |

[607,1]

vaidikasya śabdasyārthe nisargata eva svabhāvaviśeṣo niyataḥ sa tu saṃketena vyajyata iti ced |

[607,2]

āha | "ata evet"yādi | yasmādicchāvṛttissaṅketo"'ta eva" kāraṇāt | "saṃketā"dekārthaniyatasya "svabhāvaviśeṣasya vyaktau niyatiḥ kutaḥ" | naiva |

[607,3]

tad vyācaṣṭe | "svecchāvṛttissaṃketassa ihaivā"bhimaterthe "karttuṃ śakyate nānyatreti noparodhosti" | na vācakamasti | tataśca "sa" saṃketaḥ "puruṣaiḥ svecchayā kriyamāṇastamevai"kārthaniyataṃ "svabhāvaṃ vyanakti nānyamiti na niyamosti" |

[607,4]

"yatra" saṃkete "svātantryamicchāyā niyamo nāma tatra kaḥ" | naivāsti niyama ityarthaḥ | "tenā"niyatatvena kāraṇen"āsya vai"dikasya śabdasye"ṣṭāmevā"bhimatārthaviṣayāmeva | "yogyatāṃ saṃketo na dyotaye"diti |

[607,5]

tadevamapauruṣeyatvaṃ nāgamalakṣaṇamiti pratipāditam |

[608,1]

"idā"nīmekadeśāvisamvādanamāgamalakṣaṇaṃ dūṣayitumupanyasyati | "yasmā"dityādi | "kila" śabdonabhiprāyadyotakaḥ | "agniḥ śītanodanaḥ" śītasya nivārakaḥ | etenāgnirhimasya bheṣajamityeta"dvākyaṃ" yathā satyaṃ tathā"nyadapi vākyama"gnihotrādikaṃ juhuyādityādikamavitathametat sādhyaṃ | "vedaikadeśatvādi"ti hetuḥ | evamaparo vṛ ddha mī māṃ sa ko bravīt | uktavān |

[608,2]

"anyastvi"tyādinā vyācaṣṭe | "anyastu" mīmāṃsakaḥ | yathoktadoṣopahatatvāt | "apauruṣeyamāgamalakṣaṇaṃ parityajyānyathā prāmāṇyamvedasya sādhayitukāmaḥ prāha |
avitathānī"tyādi | "yatrāpratipatti"riti yeṣu vedavākyeṣvavitathatvena bau ddha syāpratipattistā"nyavitathānītya"nena viśeṣasya pakṣīkaraṇāt | "vaidaikadeśatvā"diti | sāmānyasya hetutvenopādānānna pratijñārthaikadeśatā hetorasti | "yathā | agnirhimasya bheṣajaṃ" pratipakṣa "ityādi" vākyavat | ādiśabdād dvādaśa māsā samvatsara ityādivākyaparigrahaḥ |

[608,3]

uttaramāha | "tasye"tyādi | "tasya" vādina "idaṃ" sādhanaṃ śeṣavat | kasmād | "vyabhicāritvāt | īdṛśama"numānaṃ "nyāyavidā" ācārya di gnā ge na pra mā ṇa sa mu cca ye prati"kṣipta"miti sambandhaḥ | kimiva śeṣavadityāha | "rasavadi"tyādi | yathā | svāditena phalena tu"lyarūpatvāda"nāsvāditamapi phalaṃ tulyamityetadanumānaṃ śeṣavat |
tadvat | adṛṣṭā api taṇḍulāḥ pakvā ekabhāṇḍe pacanāt | dṛṣṭapakvataṇḍulavaditye"vamekabhāṇḍe ca pākavat" | yathaiva tadanumānaṃ "śeṣavat" tathā mī māṃ sa ko kta miti |

[608,4]

"sva"yamityādinā vyākhyānaṃ | "īdṛśamanumānaṃ svayamācāryeṇā"sādhanamuktamitisambandhaḥ | kva | "nai yā yi kā" nāṃ "śeṣavadanumāna"sya "vyabhicāramudbhāvayatā"
pra mā ṇa sa mu cca ye | kimiva | yathā "tulyarūpatayā" hetubhūtayā'nāsvāditānāmapi "phalānā"māsvāditaphalena | "tulyarasasādhanavat | ekasthālyantargamāditi ca"
hetunā | "dṛṣṭa"paripakvataṇḍula"vadadṛṣṭataṇḍulā"nāṃ "pākasādhana"vat | "tadasādhanatvanyāya"śceti tasya śeṣavatonumānasyāsādhanatvanyāyaśca | yasmādadarśanamātreṇa vyatirekaḥ pradarśyata ityādinā "pūrvamevoktaḥ" | nanu ca |

[609,1]

"āptavādāvisamvādasāmānyādanumānatā pra0 vā0 1 | 218"(#pava.3.216)

[609,2]

ityādinā ācārya di gnā ge nāpyekadeśāvisamvādanamāgamalakṣaṇamuktameveti |

[609,3]

āha | "uktaṃ ceda"mityādi | "uktaṃ cedam" | "ekadeśāvisamvādirūpamāgamalakṣaṇam | "

[609,4]

"asmābhi"rnāyaṃ puruṣo nāśrityāgamaprāmāṇyamāsituṃ samartha ityatrāntare |

[609,5]

tatraikadeśāvisaṃvādanamāgamalakṣaṇaṃ nātyantaprasiddhaikaviṣayasatyatāśrayamapi tu"ta"ttvāgamalakṣaṇaṃ yo'rvāgdarśanena pramāṇataḥ śakyaparicchedaḥ | aśeṣo viṣayastasya"sarvasya śakyavicāras"ya "viṣayasya" | śakyo vicārosyeti vigrahaḥ | "yathāsvaṃ pramāṇena vidhipratiṣedhasvīkṛta"siddhivat viśuddhā śāstre pratyakṣaviṣayatvenābhimatānāṃ pratyakṣatvaṃ | yathā bau ddha si ddhā nte buddhyādīnāṃ | tathā vastuvalāyātānumānaviṣayābhimatānāṃ vastubalānumānaviṣayatvaṃ | yathā duḥkhasatyādīnāṃ |
āgamāpekṣānumānaviṣayābhimatānāṃ ca tathābhāvaḥ | trividhasya viṣayasya yathāsvaṃ pramāṇena vidhisiddhiḥ | pratyakṣādipramāṇā viṣaya... tā nāma pratyakṣāditvaṃ yathāsvaṃ pramāṇena pratiṣedhasiddhiḥ | evaṃ vidhipratiṣedhasiddhau satyāmpariśiṣṭeṣvatyantaparokṣeṣ"vartheṣu śabdānāṃ nāntaratīyakatābhāve" sambandhābhāve sat"yapi" varamagatyā"saṃśayitasya" puruṣasya "pravṛttistatre"ti sarvasmin vastunyadṛṣṭavyabhicāra "āgame kadācidavisamvādasambhavāt" |

[609,6]

"nanvanyatre"ti | yatrāgame yathoktaviṣayaśa... ...tapratyakṣādiviṣayepi"dṛṣṭaḥ pramā"ṇeno"parodho" vā | yena puruṣeṇa ta"sya puruṣasya pravṛtti"rna yuktetyevamāgamalakṣaṇamuktamasmābhiḥ |

[610,1]

"yaḥ puna" rmī māṃ sa kādiḥ "prākṛta"puruṣāṇāṃ "viṣayasya vahaneryacchītapratighātasāmarthya"nta"syābhidhāna"magnirhimasya bheṣajamityetad vākyamvedaikadeśabhūtaṃ "satyārtha" |
dṛṣṭāntatveno"padarśya sarvaṃ satyārtha"mvedalakṣaṇaṃ śāstrami"tyāha" | kimbhūtaṃ śāstraṃ"śakyaparicchede" pramāṇagamye"pi viṣaye pramāṇavirodhād bahutaramayuktamapi" tadevaṃbhūtaṃ śāstraṃ pratijānāno mīmāṃsakādirjayed dhārṣṭyenabandhakīmiti vakṣyamāṇena sambandhaḥ |

[610,2]

bahutaramayuktamapītyuktantaddarśayannāha | "nityasye"tyādi | vadadityetatpadaṃ sarvatra sambandhanīyaṃ | nityaḥ karttā puruṣostītyeva"nnityasya puṃsaḥ karttṛtva"mvadacchāstraṃ | tathā "nityān bhāvān" vadat | "atīndriyāna"pratyakṣānarthā"naidriyān"
pratyakṣān vadat | tathā "viṣama"mayuktaṃ "hetuṃ" bhāvānāṃ vadat | tathā "bhāvānāmviṣamāṃ sthitiṃ | nivṛttiñca" bhāvānāmviṣamāmvadat | etacca vṛttau spaṣṭayiṣyāmaḥ | yathoktāda"nyadvā" vastu "vyastagocaraṃ" | vyastaḥ pratikṣipto gocarovakāśo yasya tattathoktaṃ | kena vyastagocaramityāha | "pramāṇābhyāṃ" pratyakṣānumānābhyāṃ nirastamasambhavamiti yāvat | tadevambhūtaṃ vastu vadat | tathā"gamāpekṣeṇānumānena viruddhamvada"cchāstraṃ | tadevamanekāyuktārthābhidhāyakaṃ śāstraṃ "satyārthaṃ pratijānāno" vādī | "jayed dhārṣṭyena bandhakīṃ" |

[610,3]

kimakṛtvā pratijānāna ityāha | "virodha"mityādi | śakyavicāre vastuni śāstrasya "virodhamasamādhāyā"parihṛtya puruṣaśāstrapravṛttau nimittaṃ "śāstrārthañca"
sambandhānuguṇopāyapuruṣārthalakṣaṇa"mapradarśya pratijānānaḥ" |

[610,4]

"apracyute"rityādinā vyācaṣṭe | "apracyutaṃ pūrvaṃ" rūpaṃ | "anutpannaṃ cāparaṃ rūpaṃ"yasyeti vigrahaḥ | īdṛśaḥ kila "pumān" sukṛtaduṣkṛtānāṃ "karmaṇāṃ krameṇa karttā | karmaphalānāṃ ca bhoktā" | kena prakāreṇa bhoktā karttā cetyāha | pūrvakarmajanitasukhaduḥkhādisamvittiṃ prati samavāyikāraṇabhāvenātmā karma phalānāmbhoktāḥ | taduktaṃ |

[611,1]

"sukhaduḥkhādisamvittisamavāyastu bhoktṛteti | "

[611,2]

śubhāśubhakarmakaraṇe jñānaprayatnādikaṃ prati adhiṣṭhānabhāvenātmā karmaṇā karttā |
taduktaṃ |

[611,3]

"jñānayatnābhisambandhaḥ karttṛtvantasya bhaṇyata iti | "

[611,4]

ādigrahaṇāt | jaḍarūpasyāpyātmanaścetanāyogena bhoktṛtvaṃ gṛhyate | taduktam |

[611,5]

"bhoktā ca cetanāyogāt cetanaṃ na svarūpata iti | "

[611,6]

tadevaṃ "samavāyikāraṇādhiṣṭhānabhāvādine"tyāha vedaḥ | "taccai"tada"yuktamityāveditaprāyaṃ" | svayameva śāstrakāreṇa nityānāṃ kāryakāraṇabhāvāsambhavandarśayatā | "nityatvaṃ cāyuktaṃ keṣāṃ"veda āheti sambandhanīyaṃ | kasmādayuktam | "akṣaṇikasya" kramayaugapadyābhyāmarthakriyāvirodhena "vastudharmātikramāt" |
arthakriyāsamarthaṃ hi vastu | taccārthakriyāsāmarthyamakṣaṇikasya na sambhavatītyasadeva | tatkutastasya vastudharmaḥ | "apratyakṣāṇyeva sāmānyā"dīnīti | ādiśabdāt kriyāguṇādīni "pratyakṣāṇīt"yāha vedaḥ | "janma" ca "sthi"tiśca "ni" tāśca bhāvānā"mviṣamāḥ" prāha vedaḥ | janmano vaiṣamyeṇa viṣayo heturbhāvānāmuktaḥ sūtre |

[611,7]

tameva viṣamaṃ hetumāha | "anādheyasye"tyādi | nityatvā"danādheyātiśaya"sya"prāgi"tyarthakriyākālāvasthāyāḥ pūrvama"karttuḥ" paścāt "parāpekṣayā" sahakāryapekṣayā | "janakatva"māha vedaḥ | taccaitadayuktamiti vistareṇa pratipāditaṃ |

[611,8]

"niṣpatte"rityādinā viṣamasthityabhidhāyitvamvedasyāha | svahetuto "niṣpatte"rniṣpannatvāda"kāryarūpasya" bhāvasyā"śrayavaśena sthāna"māha vedaḥ | taccaitadayuktaṃ sarvaniraśaṃsya nānyabalena sthānamiti prāk pratipāditaṃ |

[611,9]

viṣamāṃ nivṛttindarśayannāha | "kāraṇācca" vināśahetoḥ sakāśād bhāvānāmvināśa ityāha vedaḥ | taccāyuktama... ...dvināśasyeti pratipāditaṃ |

[612,1]

evamā"dikamanyadapi" sadityāha vedaḥ | kiṃbhūtaṃ | "prasiddhaviparyayaṃ" | asattvaṃ hi sattvaviparyayaḥ | prasiddho viparyayo yasya | kena | "pratyakṣānumānābhyāṃ" |
tasya sattvamāha veda ityarthaḥ | "agnihotrādeḥ" | ādiśabdāt tīrthasnānādeḥ "pāpa"āha vedaḥ | atrāpyādiśabdād dharmopacayādi... ..."gamāśrayeṇānumānena bādhitaṃ" | tathā hi | adharmo rāgādirūpastatprabhavaṃ ca karmetyāgamavyavasthā | dvayamapyetadagnihotrādinā na bādhyata iti kathamadharmasya tena viśuddhiḥ | dharmavṛddhirvā kathantataḥ | dharmasyālobhāditatprabhavakarmasvabhāvatvāt |
tīrthasnānādīnāṃ cātatsvabhāvatvāt | ādiśabdādanyadapyevaṃjātīyakamayuktābhidhānaṃ draṣṭavyaṃ |

[612,2]

"tasyaiva"... ... | "vādino vedasya sarvatra" pratyakṣādiviṣaye trividhepi"śāstraśarīre" śāstrapratipādye vastuni | "pramāṇavirodhamasamādhāyā"parihṛtya | "śāstre"
pravṛttyaṅgabhūtā "dharmā"stā"napradarśya" |

[612,3]

ke punaste dharmā ityāha | "sambandhe"tyādi | parasparaṃ padārthānāṃ saṅgatārthatā"sambandhaḥ" | śakyasādhana upāyaḥ | "anuguṇopāyaḥ" | yaḥ śāstre "puruṣārtha"sādhana ukta... ...dṛ ṣṭassa puruṣeṇa sādhayituṃ śakyata iti yāvat | abhyudayaniḥśreyasaṃ puruṣārthaḥ | sambandhaścānuguṇopāyaśca puruṣārthaśceti dvandvaḥ | teṣā"mabhidhānāni" |

[612,4]

nanu virodhāsamādhānādeva śāstrasyāgrāhyatvamuktantatkiṃ śāstradharmāpradarśanenoktena |

[612,5]

evammanyate | pratyakṣānumānaviṣaye viśuddhamupadarśya kadācidanyatra sambandhādirahite brū... ... ... darthaṃ śāstradharmāpradarśanamuktaṃ |

[612,6]

evaṃ sambandhādyabhidhānāni ca śāstradharmānapradarśy"ātyantaprasiddhaviṣayasatyārthatābhidhānamātreṇe"tyatyantaprasiddho viṣayo vahneḥ śītāpanodasāmarthyaṃ tasyābhidhānaṃ satyantena satyābhidhānamātreṇa | prajñāprakarṣeṇāpi duḥkhenāvagāhyata iti "prajñāprakarṣaduravagrāhaḥ | ta"ta eva "gaha"nanta"rsmiṃ"stathābhūtepiviṣaye'tyantaparokṣepīti yāvat | "niratyayatāṃ" satyārthatāṃ "sādhayitukāmo" mī māṃ sa ko ba"ndhakīmapi prāgalbhyena"
dhārṣṭyena "vijayate" | yādṛśīñca bandhakīmvijayate tāṃ "kañci"dityādinā darśayati | "bandhakī" duścāriṇī | "svayaṃ svāminā vipratipattisthāne dṛṣṭe"ti vipratipattyavasthāyāndṛṣṭvā parapuruṣeṇa saṅgatā tvamityu"pālabdhā" satī | "sā taṃ" svāminaṃ"pratyuvāca" | pratyu tta... ... | kathaṃ pratyuvācetyāha | "paśyatai"tyādi | pārśvasthāḥ striyo māta ityanenāmantryante | "mātaḥ paśyata puruṣasya"
madīyasya svāmino "vaiparītyaṃ" | nanu paśyateti loḍmadhyamapuruṣabahuvacanāntametat |
tataśca mātṛśabdādapi bahuvacanameva yuktammātara iti | tatraike pratipannā mātṛśabdenāmantritaikavacanāntena samānārtho mātaḥ śabdosti | vi... ... svarapratirūpakāśca nipātā ityanena nyāyena | sa cāvyayatvāt sarveṣu vacaneṣu tulyarūpa iti bahuvacanenāpi paśyata śabdena sambadhyamāno mātarityeva prayukta iti | anye tu paśyata mātaraḥ puruṣasyeti paṭhanti | dharmasya sādhanabhūtā patnī dharmapatnīti madhyapadalopī samāsaḥ | "mayi dharmapatnyāṃ pratyayamakṛtvā ātmīyayorja"labudbuda... ddhāñ"jalabudbudyo"rdvayornetrābhidhānayoḥ ka"roti" pratyayamiti prakṛtaṃ | netramityabhidhānaṃ yayoriti vigrahaḥ | parapuruṣeṇāsaṃgateḥ kāraṇamāha | "tene"tyādi | jaraṃścāsau kāṇaśceti "jaratkāṇaḥ" | vṛddhakāṇenetyarthaḥ | tatra jaradgrahaṇena vayovaikalyamuktaṃ | paraṃ rūpasthānaṃ cakṣuriti tadvaikalyāt kāṇagrahaṇena vairūpyaṃ | "grāmya"grahaṇena vaidagdhyādiguṇavaikalyaṃ | "kāṣṭhahāraka"grahaṇena kṛcchrajīvitvāt dāridryamuktaṃ |
tadevaṃ vṛddhatvādiguṇayuktena puruṣeṇa saṅgatyarthaṃ "prārthitāpi" satī | "n"āhantena saha "saṅagatā" prāk | "rūpaguṇānurāgeṇa" | rūpaṃ prāsādikatā | guṇo vaidagdhyādiko dharmaḥ | rūpaguṇayoranurāgobhilāṣastena hetunā | "maṃtrimukhyadārakaṃ" mantripradhānadārakaṃ yuvānaṃ putraṃ | mantrimukhyaścāsau dārakaśceti vigrahaḥ | tamevaṃbhūtaṃ dārakaṃ "kāmayehamiti" kathamidaṃ sambhāvyate | tatra vṛddhādidoṣacatuṣṭayavaiparītyena mantrimukhyadārake guṇacatuṣṭayamuktaṃ | rūpagrahaṇena prāsādikatvaṃ guṇagrahaṇena vaidagdhyādiḥ | mantrimukhyagrahaṇenaiśvaryaṃ | dārakagrahaṇena vayoguṇaḥ | etacca bandhakyā dhārṣṭyāt preritameva kevalasvamvacanaṃ na tu yuktiyuktaṃ | rūpādīnāmeva kāmahetutvānna tu vārddhakyādīnāṃ |

[614,1]

"evaṃjātīyaka"mityādinā dṛṣṭāntārthaṃ dārṣṭāntike yojayati | "evaṃjātīyakami"ti bandhakīprativacanatulyaṃ | "etadatyantaparokṣerthe" vedasyā"visamvādānumānaṃ" |
kimbhūtasya vedasya śakyavicāre vastuni "dṛṣṭapramāṇavirodhasya" | dṛṣṭaḥ pramāṇavirodhosyeti vigrahaḥ | vahniśītanodanadṛṣṭāntenānumānaṃ | vahneḥ "śītapratīkāravacanena" | yathāgnirhimasya bheṣajamiti vākyamavisamvādi | tathānyadapi vedavākyamavisamvādīti |

[614,2]

tatra dharmapatnīsthānīyo vedaḥ | vipratipattitulyannityasya puṃsaḥ karttṛtvādyabhidhānaṃ | netratulye pratyakṣānumāne | na ca dṛṣṭavyabhicārāyāḥ patnyā vacanaṃ garīyastasya puruṣasya yena... ... yamvipratiparttiṃ dṛṣṭvāpi svadarśanamapramāṇīkṛtya tasyā vacanaṃ yathārthaṃ kuryāt | evamvedoktārthabādhakayoḥ pramāṇayorapramāṇyaṃ kṛtvā na vedasya patnīsthānīyasya dṛṣṭavyabhicārasya vacanādatyantaparokṣaṃ pratipadyemahīti | 336

[614,3]

atraiva doṣāntaramāha | "sidhye"dityādi | "evami"ti yathā dṛṣṭaikasatyābhidhānamātreṇa "yadi" sarvo vedaḥ | ... ..."māṇaṃ sidhye"ttadā sarvaḥ puruṣassarvatrātha pramāṇaṃ syāt | yasmā"nna hi puruṣe bahubhāṣiṇyekaṃ" vacanaṃ "satyārthaṃ nāsti" |
kintvastyeva |

[614,4]

"yathe"tyādinā vyācaṣṭe | "yathedama"tyantamabhidhāyitvaṃ | ekāntena satyavāditva"matiduṣkaraṃ" | atyantaduḥkhena kriyata iti kṛtvā | tathā"tyan"taṃ | "satyābhidhāna"mati duṣkara"ntatrai"vaṃsthite nyāye | "ekasya... ...vaca nasya kathaṃcidi"ti kā ka tā lī ya nyāyenāpi yassa"mvāda"ssatyārthatva"ntena" hetunā | tasmādavisamvādakād vacanā"daviśiṣṭasya tadvacanarāśe"riti yasya tadekamvacanamavisamvādi dṛṣṭantasya puruṣasya vacanarāśeḥ | ta"thābhāve"'visamvāditve'bhyupagamyamāne | "na kaścit puruṣo nāptaḥ syā"t | kintu sarva evāptaḥ syāt | na caivaṃ | tasmānnaikadeśāvisamvādāt... ...prāmā ṇyamiti |

[615,1]

"api ca" yo nāma kaścit kasyacid gamakaḥ sa tatsvabhāvastajjanyo vā san gamayennānyathā | "na cāyaṃ" dhvanirvācyatvenābhimatānāṃ vastūnāṃ "svabhāvaḥ" | kiṃ kāraṇaṃ | yasmād vaktari dhvaniḥ sthito na hyanyasvabhāvonyatra varttate | "vastanāṃ kārya vā" | nāyaṃ dhvaniḥ | kiṃ kāraṇaṃ | yasmād "vaktari" mati"dhvani"rbhavati |
tenāyamarthaḥ || yasmād vakturicchāmātrapratibaddho na bāhyavastu... ... ityarthaḥ | "na ca tadvyatiriktasye"ti svabhāvakāryavyatiriktasyārthasyā"vyabhi cāritā vidyate" |

[615,2]

"ne"tyādinā vyācaṣṭe | tāvacchabdaḥ krame | etad vaktṛsthamva"canaṃ na tāvad vācyānā"marthānāṃ "svabhāvaḥ | nāpyeṣāṃ vācyānāṃ kāryaṃ" | kiṅ kāraṇaṃ | "tadabhāvepi" | vastūnāmabhāvepi "vivakṣāmātreṇa bhāvā"dutpatter"na ca" kāryasvabhāvābhyā"manyaḥ kaścit" kasyacida"vyabhicārī" hetura"sti" | vā... ..."vyabhicāre""ca sa"ti śabdasya "tatonyathāpī"ti | tasmād bāhyārthādanyathāpi vāhyārthabhāvepītyarthaḥ | "tatsambhavāt" tasya śabdasya sambhavāt kāraṇāt | "tasya" śabdasya "bhāvāt tatpratīti"rvāhyārthapratīti"rayuktā" |

[615,3]

syādetad | "yadya"pi vācyād vastunorthāntaraṃ vacanantathāpi tasya vācyasya"kāryameve"ti gamakameva | yasmād "vācakānāṃ" śabdānāṃ yā "pravṛtti"rutpattirabhivyaktirvā sā vācya"ṣṭikṛtā" | vācyasyārthasya yaddarśanantatkṛtā | "vācye hi"
sati taddarśanantaddarśanaṃ | taddarśanāt tadvivakṣā | vivakṣāto vacanamiti pāramparyeṇa vacanamartha"kārya"miti pūrvapakṣaḥ |

[615,4]

"syādeta"dityādinā vyācaṣṭe | tasmād "vācakasya" śabdasya "vācyadarśanena pravṛtteḥ"

[616,1]

"eva"mityādinā pratividhatte | "evaṃ satīti" yadyarthavaśenaiva vacanapravṛttessarvā vacanapravṛttiḥ satyārthā... ...daikatrābhidheye āgamabhedena "parasparaṃ viruddhārthā sā"
vacanavṛttiḥ "kathambhavet" | naiva bhavet | sarvapravādeṣvekārthaiva bhavediti yāvat |

[616,2]

"yadī"tyādinā vyācaṣṭe | "yadyeṣa niyamo" vācyamvastvantareṇa "vācyena vastunā vinā śabdo na pravarttata iti" tadā parasparaviruddhārthābhidhānād "bhinneṣu pravādeṣu"
siddhānteṣ"vekatra vastuni" | nityānityāde... ... ...viruddhasya "svabhāvasyopasaṃhāreṇa" samāropeṇa vacana"vṛttirna syāt" | yato "na hyastyayaṃ sambhavo yadekaḥ śabdo niḥparyāyami"ti prakārāntareṇa vinetyarthaḥ | "nityaśca syādanityaśceti" | śabdagrahaṇamupalakṣaṇārthaṃ | tena ghaṭādirapi niḥparyāyannityaśca | nityaśca na sambhavatyeva | bhavati ca kasyacit pravāde nityaḥ śabda iti va... ...tiranyasyānitya ityevaṃ sātmako nirātmaka ityādi |

[616,3]

tasmānnāsti śabdānāṃ bāhyairarthaissaha sambandhaḥ |

[616,4]

yata eva"ntena" kāraṇena "pratipattuḥ" puruṣasya | "vastubhiḥ sahāgamā nāntarīyakā"
avinābhāvino na kathaṃcitpratipattuḥ sidhyanti āgamebhyo vastvanāntarīyakebhyo rthaniścayo na sarvonveṣate kint"vajño janaḥ | samanveṣate" kimarthaṃ | "tadādarśitārthapratipataye" | tenāgamenopadarśitasyārthasya "prati"pattyarthaṃ | kiṅkāraṇamajña eva samanveṣate nānya ityāha | "sama"dhigataṃ"yāthāta"thyaṃ padārthānāmaviparītaṃ rūpaṃ yaisteṣāmadhigataparamārthānāṃ paropa"deśānapekṣaṇāt" | yenāpyajñenānveṣaṇīntasya ... ...ā tīndriyā guṇā yasya puruṣasya"sotīndriyaguṇaḥ" | paścāt puruṣaśabdena viśeṣaṇasamāsaḥ | tasya "puruṣa"sya vive"cane"'yaṃ sarvajño nānyo vā vitathābhidhāyītyevaṃ vibhāgakriyāyāma"sāmarthyāt" | tatkutastathābhūtapuruṣapraṇītaṃ vacanamāgamatvena niścitya pravartteta |

[617,1]

na ca sarvasya sarvāṇi vacanāni yathārthaṃ pravarttamānāni para... ... nāṃ ca "samīhito"bhīṣṭo yo"rtha"stasya "sattāmantareṇāpi vṛttim"paśyataḥ pratipattuḥ puruṣasya "bhavitavyameva vāci śaṃkayā | kimiyaṃ yathārthā" vāṅ "neti veti" | keṣāṃ "vāci |
adṛṣṭavyabhicāravacasāmapi" | śakyavicāre vastunyadṛṣṭavyabhicāraṃ vaco yeṣānteṣāmapi vāci | apiśabdād dṛṣṭavyabhicāravacasāmapi vāci sutarāṃ śaṃkayā... ... yena śaṃkā "tena" kāraṇena "na yuktamanenā"jñena pratipattrā"kasyacit" puruṣasya vacanena "kiñcid" vastu "niścetuṃ" | yataścāniścayas"tasmādasya" pratipattesta"nnivṛttyāpyā"gamnivṛttyāpi pratiṣedhyābhimatasya bhāvasyā"bhāvo na prasidhyati" |

[617,2]

"yadukta"mityādinā vyācaṣṭe | yaduktaṃ prāk | "sarvaviṣayatvādāgamasya sati vastunya"visamvādenā... ... karaṇāt | "tannivṛttilakṣa"ṇetyāgamanivṛttilakṣaṇā"nupalabdhiḥ" svabhāvādiviprakarṣiṇopyarthasyābhāvaṃ "sādhayiṣya"tīti | "tadi"tyabhāvaniścāyakatva"masye"tyāgamasya naivāsyāgamasya | "sarvaviṣayatvama"sti | puruṣārthāsambaddhānāmarthānāmaviṣayīkaraṇāt |

[617,3]

abhyupagamyāpyucyate | āgamasya sarvaviṣayatve pi yadi... ... ...yadyavṛttiḥ syāttadā "vastvantareṇāvṛttau" satyāṃ syādāgamanivṛttilakṣaṇasyānupalambhasyābhāvaniścāyakatvaṃ | tacca nāsti vastvantareṇāpyāgamasya vṛtteḥ |

[618,1]

evaṃ ca sati "tato"rthavyabhicāriṇa āgamāt "pratipattukāmasya" puṃso"bhimatārthāsiddhirityuktaṃ" | tena kāraṇena viprakṛṣṭeṣvasanniścayaphaletyasadvyavahāra viṣa na sidhyati |

[618,2]

"tasmānna pramāṇatrayanivṛttāvapi" pratyakṣānumānāgamasaṃjñitasya pramāṇatrayasya nivṛttāvapi deśakālasvabhāva"viprakṛṣṭeṣvartheṣvaniścaya" ityupasaṃhāraḥ |

[618,3]

ayuktābhidhāyitve diṅmātrantīrthikānāndarśayannāha |

[618,4]

<1>"veda" ityādi | iti śabdo vādaśabdaścātra vakṣyamāṇakassambandhanīyaḥ |
tenāyamarthaḥ | "vedaprāmāṇya... ... ...jāḍye" liṅgaṃ |

[618,5]

nanu guṇena ṣaṣṭhīsamāsapratiṣedhād vedasya prāmāṇyamiti bhavitavyaṃ |

[618,6]

nāyaṃ doṣo lokaprasiddhānāmviśiṣṭānāmeva guṇānāntatra grahaṇāt | asya ca liṅgamadhikaraṇaitāvatva ityādiko nirdeśaḥ |

[618,7]

<2>"kasyacit" nai yā yi kā derīśvarastattvādīnāṃ "kartte"tyayamapi vādo jāḍye liṅgaṃ |

[618,8]

<3>tīrtha"snāne dharmecchā" jāḍyaliṅgamapara... ... ... mohādistajjanitaṃ ca kāyavākkarmma dharmastadviparītañca jalasaṃśleṣamātralakṣaṇaṃ snānamiti kutastato dharmaprāptiḥ | vistareṇa nirākṛtaścāyantīrthasnānavāda ācārya va su ba ndhu prabhṛttibhiriti neha pratanyate |

[618,9]

<4>śīlādiguṇavaikalyepi brāhmaṇohamiti "jātivādenāvalepo" darpo jāḍyaliṅgamayuktatvāt | tathā hi pra...... ...gṛ hītvā jātivādāvalepaḥ syāt | brāhmaṇena pitrā vrāhmaṇyā garbhe ya utpādastaṃ vā samāśritya |
tatra vastubhūtasāmānyaniṣedhānna pūrvaḥ pakṣaḥ | nāpyuttaraḥ brāhmaṇabrāhmaṇīśarīrayoraśucisvabhāvatvena śarīrāntarādaviśeṣāt |

[619,1]

<5>anaśanādinā śarīrapīḍanaṃ "santāpa"stasyā"rambho"nuṣṭhānaṃ "pāpahānāya" |
pāpasya ... ... ..."jāḍye" liṅgaṃ | tathā hi | sarvasya pāpasya nidānaṃ lobhadveṣamohāḥ | taiścāviruddhaḥ santāpārambha iti kutastena pāpaśuddhiḥ |

[619,2]

etāni "paṃca liṅgāni jāḍye" | kiṃviśiṣṭe jāḍye | "dhvastaprajñāne" | pramāṇāvalamvijñānaṃ prajñānantad dhvastaṃ yasmin jāḍye tattathoktaṃ | nyāyānusārijñāna"rahita ityarthaḥ" | yathāsthalamupādānāt pañcetyuktama... ... ... liṅgā"nīti" || 0 ||

[619,3]

bhaṭṭodyotakarādiṣu pravicayo yeṣāṃ mahān vidyatesadvastvākaradharmakīrtijaladherantarnimagnammanaḥ | paurvāparyavimarṣiṇī smṛtiralaṃ prajñāpi cotkarṣiṇīyatkiñcid gadintadatra nipuṇaistaireva vijñāsyate || arthotkhātaparamparāsu mahatī vācaḥ prasannātmatāyasyāmanyasubhāṣitā'... ... ... ...tiḥ | darpādhmātasamastatīrthikamatadhvaṃsaśca saṃvedyateṭīkeyaṃ suvilakṣaṇoditadhiyāmāvarjanīyā kathamiti || 0 ||

[619,4]

ka ṇ rṇa ka go miviracitāyāmpramāṇavārttikavṛtti... ... ... ... ... ...pramāṇa... ... ... || 0 ||